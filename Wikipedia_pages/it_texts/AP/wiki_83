{"id": "2377600", "revid": "124002275", "url": "https://it.wikipedia.org/wiki?curid=2377600", "title": "Basilica di Santa Maria Assunta (Atri)", "text": "La basilica di Santa Maria Assunta (in dialetto \"la cattdral\") \u00e8 la concattedrale della diocesi di Teramo-Atri e il duomo di Atri, trimillenaria citt\u00e0 d'arte dell'Abruzzo adriatico, a pochi chilometri da Pescara, oltre che essere uno dei monumenti-simbolo dell'Abruzzo.\n\u00c8 monumento nazionale dal 1899. Il 30 giugno 1985 \u00e8 stata visitata da Giovanni Paolo II.\nStoria.\nQuando Atri fu fondata intorno al XII-XI secolo a.C., nella zona della concattedrale sorgevano delle mura ciclopiche, che cingevano la citt\u00e0.\nI Romani conquistarono Atri nel 290 a.C., fecero la fortuna della citt\u00e0 e la ingrandirono, quindi abbatterono le mura ciclopiche e sempre nell'area occupata oggi dalla concattedrale costruirono un tempio dedicato a Ercole.\nSuccessivamente, vi fu costruita una \"domus\" e, tra il I e il II secolo d.C., le terme, sotto le quali furono costruite le cisterne ancora oggi visitabili (si trovano sotto la concattedrale e spesso vengono chiamate \"cripta\").\nIl declino e la scomparsa dell'Impero romano d'Occidente portarono a una crisi generale e anche Atri non ne scamp\u00f2 e a volte fu invasa dai barbari e tutto ci\u00f2 port\u00f2 all'abbandono della terme di Atri, che diventarono un rudere invaso dalle erbacce.\nIntanto ad Atri si era diffuso il Cristianesimo e c'era bisogno di un luogo di culto, che fu costruito sulle rovine delle terme romane, utilizzando i materiali di questo per la costruzione: nacque cos\u00ec \"l'Ecclesia de Hatria\".\nQuesta chiesa, eretta probabilmente nel IX secolo, era piuttosto piccola e se ne ha menzione per la prima volta in un documento di Ottone I (958), che per\u00f2 non precisa l'ubicazione: \u00e8 abbastanza facile pensare che occupasse l'area dell'attuale duomo.\nLa comunit\u00e0 crebbe e nell'XI secolo, demolita quella precedente, fu costruita una chiesa grande come l'attuale duomo, ma pi\u00f9 bassa e a cinque navate (i resti della suddetta chiesa si ammirano ancor oggi all'interno della concattedrale) che si arricch\u00ec di opere d'arte, andate per\u00f2 perdute (tranne un frammento di ambone oggi al Museo Capitolare di Atri e l'altare).\nLa nuova chiesa fu consacrata a \"Sancta Maria de Atria\" (Santa Maria di Atri) e poi a Santa Maria Assunta, citata nella bolla di papa Innocenzo II e affidata ai monaci cistercensi che costruirono il convento.\nUn'interessante notizia sull'edificio di culto dell'XI secolo \u00e8 tramandata da Anton Ludovico Antinori nei suoi Annali: nel 1102 sarebbe stata fusa l'antica e unica campana di quella chiesa, poi andata distrutta nel XVIII secolo.\nPer un certo periodo nessuno pi\u00f9 parla della chiesa: forse fu distrutta da Roberto di Loretello, che nel 1153 distrusse Teramo e forse anche Atri, ma nessun documento dell'epoca parla di una distruzione della citt\u00e0 n\u00e9 da parte di Roberto di Loretello, n\u00e9 da parte di qualche altro condottiero o signore.\nTra il XII e il XIII secolo molti personaggi importanti citano la chiesa nei loro documenti o bolle: i papi Alessandro III (1177), Lucio III (1181), Clemente III (1189), Celestino III (1194), Innocenzo III (1198); gli imperatori Enrico VI (1195) e Federico II (1200 e 1221).\nNel 1223 la chiesa fu ricostruita seguendo le forme della chiesa precedente e fu consacrata lo stesso anno alla presenza di tutti i prelati abruzzesi.\nIntanto, durante le guerre tra guelfi e ghibellini, Atri parteggi\u00f2 all'inizio per i ghibellini, ma poi fino alla fine delle lotte si schier\u00f2 dalla parte guelfa, che vinse.\nCome premio per la sua fedelt\u00e0 al papa, Innocenzo IV (su consiglio del cardinal Capoccio che fece diventare Atri anche libero comune) eresse la diocesi di Atri che si estendeva dal fiume Tronto fino al Fino, occupando quindi tutta l'attuale provincia di Teramo.\nLe diocesi vicine per\u00f2 si ribellarono e l'anno dopo, il 1252, il Papa ridusse il territorio (stabilendo i confini tra il Vomano e il Piomba) e sempre nello stesso anno fu unita alla diocesi di Penne (diocesi di Atri-Penne), mantenendo la sua posizione di sede vescovile.\nIntanto, ovviamente, la chiesa di Santa Maria era stata elevata a cattedrale e ai cistercensi subentrarono i canonici del capitolo della cattedrale. I canonici si accorsero subito che la chiesa minacciava di crollare perch\u00e9 le colonne progettate dall'architetto Leonardo di Cristoforo nella ricostruzione del 1223 erano troppo esili e reggevano archi troppo ampi. Si procedette quindi alla ricostruzione, che inizi\u00f2 a tutti gli effetti intorno al 1260 e furono chiamati come architetti due artisti locali molto celebri in regione: Raimondo del Poggio e Rainaldo d'Atri, i fondatori della scuola atriana, una corrente artistica che continua ancor oggi.\nI due architetti finirono la ricostruzione nelle sue linee essenziali (facciata, fiancate, interno) nel 1284, realizzando una chiesa pi\u00f9 alta rispetto alla precedente e a tre navate, sostituendo le esili colonne con pesanti pilastri ottagonali: la chiesa fu quindi consacrata e le venne dato il titolo ufficiale di \"Santa Maria Assunta\".\nDal Trecento fino agli inizi del Seicento la chiesa si dot\u00f2 di preziosissime opere d'arte, grazie anche al mecenatismo degli Acquaviva (duchi di Atri) e dei vescovi, alcune famose, come per esempio il campanile (iniziato nel 1305 ma concluso solo nel 1502) e le \"Storie di Cristo e Maria\" nel presbiterio (coro dei canonici) realizzate tra il 1460 e il 1470 e gli \"Evangelisti\" (1481) sulla volta del presbiterio realizzate tutti e due dal celebre pittore Andrea De Litio, il massimo esponente del Rinascimento in Abruzzo.\nNel 1824 il vescovo Domenico Ricciardone volle alcune piccole volte nella navata centrale; lo stesso vescovo fece fare importanti lavori al tetto, da dove entrava acqua, a tutta la chiesa e agli affreschi. Un avvenimento molto importante fu quando, il 19 febbraio 1899, la cattedrale di Atri fu dichiarata monumento nazionale.\nDal 1954 al 1964 furono realizzati imponenti lavori di restauro diretti dall'architetto Guglielmo Mathiae, che diedero alla chiesa l'aspetto attuale: venne rifatto tutto il pavimento; per rendere visibili le finestre romaniche dietro il coro e la facciata posteriore, vennero abbattuti la cappella dell'Assunta, la sagrestia e un altro locale annesso (); l'altare di sant'Anna (la cappella Acquaviva) che si trovava accanto all'altare dell'Assunta non fu distrutto ma smontato e poi rimontato sulla controfacciata; vennero eliminati alcuni altari barocchi (tranne quello degli Arlini); fu distrutta la tomba del beato Nicola con la conseguente perdita del corpo; si demolirono le volte della navata centrale e sostituito con un tetto di cemento rivestito di legno; la cappella del Santissimo Sacramento fu spostata e al suo posto vi fu collocato l'altare dei Corvi che prima si trovava in un'altra zona della chiesa.\nInoltre, per rendere visibili i mosaici romani delle antiche terme fu rialzato il presbiterio e furono posate delle lastre di vetro; il baldacchino di Carlo Riccione, che si trovava sopra l'altare, fu smontato perch\u00e9 oscurava la vista degli affreschi e rimontato nell'annessa chiesa di santa Reparata. Durante questi restauri furono anche scoperti i resti dell'antica chiesa di Sancta Maria de Atria. I lavori interessarono anche il Museo Capitolare, con il riallestimento e il restauro di tutte le sale e la ricostruzione degli archi del lato nord che erano stati chiusi nel XIX secolo. I lavori si conclusero il 12 settembre 1964, quando la cattedrale fu elevata a basilica minore da papa Paolo VI e riaperta il 15 novembre dello stesso anno alla presenza del cardinal Cento.\nIl 30 giugno 1985 ha avuto la visita di papa Giovanni Paolo II, in visita alla diocesi, celebrando la messa alla presenza di migliaia di persone provenienti da tutto l'Abruzzo.\nIl 30 settembre 1986 in seguito alla \"plena unione\" delle diocesi di Teramo e di Atri, la chiesa di Santa Maria Assunta cess\u00f2 di essere cattedrale per divenire concattedrale.\nDurante i restauri furono commessi vari errori, tra questi: fu distrutto l'organo antico sostituendolo con uno moderno e non furono posti dei giunti di dilatazione sul pavimento.\nProprio quest'ultimo errore fece s\u00ec che quarant'anni dopo si verificassero gli scoppi del pavimento e cos\u00ec la chiesa fu chiusa di nuovo dal 2003 al 2008 per effettuare i lavori di restauro; la riapertura al culto avvenne il 21 dicembre 2008.\nDurante questi ultimi restauri fu rifatta la pavimentazione con lastre in cotto e travertino che imitano i colori delle colonne; sotto il pavimento \u00e8 stato inserito un sistema di riscaldamento per i mesi freddi; sono state sostituite le lastre di vetro, rifatti gli intonaci, restaurate tutte le opere d'arte presenti.\nIl campanile sub\u00ec un importante restauro tra il 1996 e il 1999: durante un temporale un fulmine colp\u00ec il globo crucigero che si trova in cima alla torre, squarciandola e facendola pendere pericolosamente; anche la parte terminale del campanile presentava danni.\nI lavori di restauro interessarono tutta la parte superiore del campanile; il globo fu sostituito con uno uguale, ma che funge anche da parafulmine: quello antico si trova oggi nel chiostro della concattedrale (incluso nella visita al Museo Capitolare) e si nota subito lo squarcio provocato dal fulmine.\nNel terremoto dell'Aquila del 2009 la chiesa \u00e8 stata chiusa per due giorni per effettuare controlli: si sono riscontrate delle piccole cadute di intonaco nella navata sinistra, in prossimit\u00e0 del campanile, ma la stabilit\u00e0 di tutta la struttura non \u00e8 stata compromessa, quindi la concattedrale \u00e8 stata riaperta ma per precauzione \u00e8 stata transennata la navata sinistra che rimase chiusa al pubblico fino agli inizi di giugno del 2009.\nIn seguito al terremoto dell'agosto 2016 la basilica \u00e8 stata chiusa per effettuare dei lavori di restauro. \u00c8 stata riaperta il 14 agosto 2018, in occasione e permettendo nuovamente il tradizionale rito dell\u2019apertura della Porta Santa.\nEsterno della chiesa.\nFacciata.\nLa facciata, maestosa e imponente, si affaccia su piazza Duomo. Anticamente aveva una cuspide, che croll\u00f2 durante un terremoto il 17 settembre 1563, alle ore 16:00; la cuspide non venne mai pi\u00f9 ricostruita.\nRealizzata in pietra d'Istria come tutto l'esterno della chiesa, la facciata presenta al centro lo splendido portale realizzato da Raimondo del Poggio e Rainaldo d'Atri tra il 1288 e il 1305. Ricco di colonne, capitelli e con la raffigurazione di due fiere, il portale \u00e8 un importante esempio di gotico in Abruzzo: soprattutto dopo il restauro effettuato tra il 2003 e il 2008 si pu\u00f2 ammirare in tutta la sua bellezza.\nLa lunetta fu dipinta nel XVI secolo con un affresco raffigurante \"L'Assunzione di Maria\", un tempo attribuito erroneamente ad Andrea De Litio. Alla destra del portale si ammirano quei pochissimi resti di un affresco gigantesco raffigurante san Cristoforo (XIII secolo): nel Medioevo in molte chiese era uso apporre immagini gigantesche di questo santo, patrono dei viaggiatori e dei pellegrini. si credeva che vedere una sua immagine anche da lontano assicurasse protezione durante il viaggio o pellegrinaggio.\nSopra il portale si trova un magnifico rosone a ruota di 12 raggi, uno dei pi\u00f9 pregiati d'Abruzzo: l'autore \u00e8 ignoto.\nSopra il rosone, ancora, una nicchia contiene una statua della Madonna con Bambino in trono realizzata in marmo alla fine del Duecento: l'autore \u00e8 ignoto, forse un artista della Scuola atriana, ma la scultura presenta alcuni riferimenti alla scultura gotica dell'epoca, soprattutto ad Arnolfo di Cambio. Alla sommit\u00e0 della facciata sorgeva la cuspide: crollata nel 1563, non venne pi\u00f9 ricostruita ma sostituita con una decorazione che consiste in una serie di archetti, in stile rinascimentale.\nLato destro.\nIl lato destro, affacciato su via Andrea De Litio e preceduto da un ampio marciapiede con alcune panchine e piccoli alberi, fronteggia il palazzo vescovile e il seminario; in fondo al lato destro sorge la chiesa di Santa Reparata (Atri), che \u00e8 annessa alla concattedrale ma \u00e8 una chiesa a s\u00e9 stante.\nVi si trovano tre portali; il primo fu realizzato da Rainaldo d'Atri nel 1305 ed \u00e8 in stile gotico con una ricca ornamentazione a traforo, a terminazione cuspidale. L'affresco, raffigurante \"L'Incoronazione di Maria\" fu eseguito tra il 1200 e il 1300 da un ignoto artista legato ai modi di Cimabue che \u00e8 anche l'autore degli affreschi che si trovano negli altri due portali: questo pittore \u00e8 stato chiamato Maestro delle lunette di Atri. Il primo portale gode del privilegio di essere una Porta Santa. La concattedrale di Atri \u00e8 una delle sette chiese al mondo ad avere una Porta Santa e la correlata indulgenza plenaria. Nel 1295 si ha menzione della Porta Santa di Atri, che era stata istituita in quel periodo: si pensa quindi che in origine vi dovesse essere un piccolo portale poi sostituito con l'attuale nel 1305. Non sappiamo con sicurezza quale papa concesse questo privilegio, forse Celestino V (la cui madre era di Atri) o Bonifacio VIII (che nel 1295 era gi\u00e0 salito al soglio pontificio); ancora oggi la Porta Santa viene solennemente aperta alla presenza di migliaia di persone il 14 agosto e chiusa 8 giorni dopo, il 22 agosto, sempre alla presenza del vescovo.\nSegue, dopo la Porta Santa, il secondo portale, che generalmente \u00e8 sempre aperto negli orari di visita della concattedrale per permettere la visita (il portone centrale viene aperto in occasione delle messe e delle processione che da qui escono). Questo portale fu realizzato nel 1288 da Raimondo del Poggio e si trova inserito tra due lesene. Ai lati due sculture raffiguranti leoni di stile ancora romanico; vi sono anche l'Agnello crucifero (simbolo di Ges\u00f9) e lo stemma degli Angioini, la casa regnante all'epoca nel Regno di Napoli. L'affresco della lunetta, abbastanza sbiadito e rovinato, raffigura la Madonna con Bambino tra due santi ed \u00e8 opera del Maestro delle lunette di Atri.\nIl terzo e ultimo portale, in prossimit\u00e0 della chiesa di santa Reparata, \u00e8 aperto solo in casi eccezionali. Fu realizzato da Raimondo del Poggio nel 1302 in stile gotico e presenta ricchissime decorazioni, esempio della maestria di Rainaldo e Raimondo e soprattutto di quest'ultimo: interessanti le due sculture ai lati del portale, raffiguranti due leoni: uno ghermisce la preda, pacifica, l'altro \u00e8 strepitante e sta per partire all'attacco; la lunetta presenta un affresco (che fra quelli dei portali sul lato destro, \u00e8 il meglio conservato) raffigurante \"La Madonna con Bambino tra i santi Giacomo e Giovanni\" del Maestro delle lunette di Atri. Tutti e tre i portali sono stati splendidamente restaurati.\nSul lato destro si affacciano molte finestre con le vetrate del Duecento: queste finestre si differenziano da quelle dell'epoca perch\u00e9 sono molto semplici, infatti il vetro non presenta nessuna decorazione.\nFacciata posteriore.\nLa facciata posteriore del duomo si affaccia sul chiostro. La facciata posteriore presenta un impianto pi\u00f9 romanico che gotico, infatti \u00e8 a saliente e inoltre vi sono alcune finestre romaniche dell'XI-XII secolo. Davanti alla facciata posteriore si trova un largo vuoto con tanto di balconata: questo largo era un tempo occupato dalla sagrestia e dall'altro locale annesso, demoliti nei restauri del 1954-1964 per lasciar vedere le finestre romaniche. In alto, in cima alla facciata posteriore, si trova una finestra tonda che d\u00e0 luce al presbiterio all'interno, oltre alle altre due piccole finestre.\nLato sinistro e campanile.\nRispetto al lato destro, che si affaccia su un'ampia via e che \u00e8 quindi visibile in tutta la sua lunghezza, il lato sinistro affaccia sui vicoli di Atri e su largo dei Faugni ed \u00e8 \"soffocato\" anche dai locali della sagrestia dei canonici e dell'antisagrestia che gli sorgono accanto e perci\u00f2 sembra che sia molto pi\u00f9 corto del lato destro. Sul lato sinistro ci sono due recenti vetrate decorate con santi che danno luce all'antisagrestia e uno dei tre ingressi del Museo Capitolare; ma il lato sinistro sarebbe anonimo se non vi fosse la presenza del campanile, che \u00e8 visibile nella sua interezza solo dal lato sinistro. Il campanile, con i suoi quasi 64 metri d'altezza, svetta sui tetti e sugli altri campanili della citt\u00e0 e non solo, essendo visibile anche di notte (grazie a sofisticate illuminazioni) fino alle valle circostanti. Inoltre, raggiungendo i quasi 64 metri d'altezza, arrivando a essere il secondo campanile pi\u00f9 alto d'Abruzzo, dopo quello di Sulmona, alto 65,5 metri.\nIl campanile, a pianta quadrata, fu iniziato forse nel 1264 in sostituzione di uno a vela; nel 1305 Rainaldo d'Atri concluse la costruzione fino alla cella con le campane. Nel 1502 Antonio da Lodi, un architetto lombardo che riscosse un gran successo in regione (realizzando campanili simili, per non dire uguali, a quello di Atri), termin\u00f2 l'opera aggiungendo la parte superiore con l'ottagono cuspidato e la palla (di cui si \u00e8 gi\u00e0 parlato). Interessante la decorazione della parte superiore, fatta soprattutto di formelle di ceramica dipinta provenienti dalle prime botteghe ceramiche di Castelli. \u00c8 abbastanza facile riconoscere la parte eseguita da Rainaldo da quella aggiunta poi da Antonio da Lodi: la prima \u00e8 pi\u00f9 chiara, la seconda presenta toni pi\u00f9 scuri. La cella campanaria ha ben sette campane, ognuna con nome diverso e con un'iscrizione che le contraddistinguono: \"il campanone, la mare, la sole, la vure, le cincip\u00e0\" (due campane chiamate precisamente \"la cima\" e \"la cinciarella\"), \"la parrocchiale\". Si pu\u00f2 salire sul campanile dall'interno della chiesa (previa autorizzazione) tramite una serie di 147 gradini all'interno della costruzione e affacciarsi anche sulle varie aperture e finestre: durante giornate limpide e con un buon cannocchiale, si possono arrivare a vedere le Alpi Dinariche.\nInterno della chiesa.\nL'interno della chiesa \u00e8 a tre navate: quella centrale \u00e8 la pi\u00f9 alta, quelle laterali sono pi\u00f9 basse e alla stessa altezza. Le colonne medievali hanno splendidi capitelli medievali, alcuni diversi da un altro, realizzati intorno al 1223 alcuni e tra il 1260 e il 1284 altri, opera di Raimondo del Poggio e Rainaldo d'Atri.\nNavata sinistra.\nLungo la navata sinistra abbiamo una serie di affreschi e sculture datati tra il Trecento e il Seicento; inoltre vi si trovano la base del campanile e la porticina d'accesso.\nStorie di Cristo.\nDegli antichi affreschi che narravano le storie di Cristo e che decoravano tutta la controfacciata sinistra, rimane oggi solo la sezione superiore. Un tempo le pareti della chiesa erano letteralmente coperte da affreschi, che furono per\u00f2 tutti coperti da calce (tranne quelli del coro) nel 1656 a causa della peste per evitare il contagio. Gli affreschi furono poi scoperti, frammentari, tra Ottocento e Novecento. Le storie di Cristo furono scoperti nel 1905. I vari pannelli rimanenti raffigurano scene della vita di Ges\u00f9 separate ognuno dalla figura di uno o pi\u00f9 santi. L'opera \u00e8 datata 1340 e l'autore appone il suo nome ed \u00e8 Luca d'Atri, ormai considerato la personalit\u00e0 che si cela dietro quella del misterioso pittore del Maestro di Offida, un artista che oper\u00f2 a lungo tra Marche, Abruzzo e Basilicata. La matrice degli affreschi \u00e8 giottesca, ed \u00e8 probabile un apprendistato presso Giotto (a cui Luca viene paragonato dai contemporanei) o pi\u00f9 probabilmente da Simone Martini a Napoli.\nCappella Arlini.\nLa concattedrale non ha cappelle (a parte quella del SS. Sacramento), solo altari, che per\u00f2 vengono chiamati tutti cappelle. La cappella Arlini \u00e8 l'unico altare barocco ancora rimasto integro e presente ancor oggi in chiesa, gli altri si rovinarono e furono demoliti durante i lavori di restauro del 1954-1964: solo l'altare dell'Assunta fu distrutto non perch\u00e9 in rovina ma perch\u00e9 ostruiva la visione delle finestre romaniche. La cappella Arlini durante i lavori di restauro fu smontata, restaurata pezzo per pezzo assieme alla tela, e infine rimontata. L'altare, in legno rivestito d'oro, fu eretto nel 1618 in stile barocco primitivo (con rimandi all'arte rinascimentale) come luogo di preghiera della famiglia Arlini, potente famiglia di commercianti lombardi trasferitasi ad Atri. In cima sul timpano si trova lo stemma della famiglia (un serpente che mangia un uomo), pi\u00f9 sotto una scritta con i committenti e l'anno di realizzazione; due colonne doriche, con alla base e sopra i capitelli due teste di putti, fanno da cornice a un dipinto su tela di scuola napoletana del Seicento, raffigurante \"L'Incoronazione di Maria\": in basso si trovano le anime del Purgatorio, che vengono portate in cielo dagli angeli, nella fascia centrale quattro santi (Leonardo, Nicola, Carlo Borromeo, Francesco) sullo sfondo di montagne, in alto tra tante nubi e uno stuolo di angeli lo Spirito santo illumina la figura della Madonna che viene incoronata dal Figlio e dal Padre. La tela presenta moltissimi punti di contatto con l'opera di Ippolito Borghesi, il pittore umbro trasferitosi a Napoli, che fanno presupporre almeno un intervento, infatti le figure di san Leonardo e san Francesco sono copie identiche di due quadri raffiguranti i santi attribuiti a Ippolito Borghesi e conservati nel Museo Capitolare di Atri. Sull'altare si trovano sei candelabri e un crocifisso lignei del Seicento.\nSan Nicola e San Giacomo.\nUn affresco che si trova nella parte alta della parete, tra la cappella Arlini e il campanile. E tutto ci\u00f2 che rimane di un affresco che doveva raffigurare le storie della vita dei due santi. \u00c8 stato eseguito nel Trecento e l'autore \u00e8 ignoto. Prova che il resto dell'affresco dovesse rappresentare la vita dei due santi \u00e8 la presenza dei resti di un affresco raffigurante la \"Sepoltura di san Nicola\", fatto conclusivo delle storie del santo e che avrebbe avuto poco significato se non avesse fatto parte di un ciclo di affreschi.\nBattistero.\nIl battistero si trova in prossimit\u00e0 del campanile. Fu costruito nel 1503 da Paolo de Garviis, uno scultore lombardo-svizzero nato a Bissone e che come tanti altri era poi sceso in Abruzzo dove aveva fatto fortuna. Le sue opere principali e famose, e anche le uniche rimaste, sono quelle realizzate ad Atri. Fu lo scultore lombardo pi\u00f9 attivo in Abruzzo nel Cinquecento. Il battistero \u00e8 in marmo e ha una struttura a baldacchino, raggiungibile tramite tre piccoli gradini, decorata da fiori, elementi vegetali e vasi tipici dello stile rinascimentale lombardo. Alla base delle colonne si leggono alcune iscrizioni, due delle quali informano sulla data e l'autore. Il fonte battesimale \u00e8 splendido, in stile rinascimentale, e ricorda le opere di Antonio Rossellino. Il fonte battesimale, al suo interno, contiene la bacinella con l'acqua santa realizzata nel Duecento da artisti atriani (Raimondo del Poggio?). Basta alzare il coperchio in ferro del Duecento per prendere l'acqua santa. Da un'iscrizione si apprende che anticamente il battistero si trovava davanti all'ingresso interno alla chiesa di santa Reparata e permetteva l'ingresso pi\u00f9 rapido alla \"cripta\" (le cisterne romane): fu spostato dove si trova oggi nel 1763.\nAncora oggi, durante i battesimi, ci si reca in processione dall'altare fino al fonte battesimale, dove si svolge il sacro rito. Ancora in attesa di restauro, dopo l'ultimo terremoto \u00e8 inagibile, non \u00e8 possibile amministrare il Sacramento.\nBase del campanile e resti di affreschi.\nIl campanile del Duomo di Atri ha una particolarit\u00e0: avere la base, o meglio quasi tutta la base, all'interno e non all'esterno. Questo perch\u00e9 altrimenti per suonare le campane l'addetto avrebbe dovuto uscire e fare il giro dell'edificio. Durante la decorazione della concattedrale, anche la base del campanile fu decorata da una serie di affreschi, di cui oggi rimangono alcune tracce. Sul lato sinistro e destro vi sono alcuni piccoli lacerti di affreschi datati al Medioevo e al Rinascimento, mentre sulla \"facciata\" della base (quella che affaccia sulle colonne della navata) vi sono i resti pi\u00f9 consistenti. Troviamo una \"Santa Lucia\" del XV-XVI secolo; due \"Sante Monache\" della fine del Quattrocento e dentro nicchie dipinte rinascimentali, opera di artisti abruzzesi; \"Santa con palma\", un pezzo di affresco con il busto di una santa (mancante di testa) che risale al Trecento, forse dello stesso Luca d'Atri.\nResti archeologici.\nEmersi durante gli ultimi restauri del 2003-2008, sono stati resi visibili da lastre di vetro e illuminati. Consistono in un profondo pozzo che terminava in una breve discesa che immetteva gli scarichi e le acque nella cisterna. Nel Medioevo l'apertura che permetteva il passaggio degli scarichi nella cisterna fu chiuso.\nCappella del Santissimo Sacramento.\nQuesta \u00e8 l'unica cappella presente nel Duomo. \u00c8 semplice, piccola (cos\u00ec piccola che la cappella ospita solo l'altare, mentre le panche sono fuori) e aperta durante i restauri del Novecento, quando fu liberata tutta la facciata posteriore per permettere la visione delle finestre romaniche. Lo spostamento della cappella del Santissimo permise un pi\u00f9 comodo collegamento tra il presbiterio e la cappella, visto che prima il celebrante doveva fare il giro di tutto il presbiterio e di mezza navata destra per raggiungere il Santissimo Sacramento. All'ingresso della cappella una balaustra in ferro battuto e dall'alto una lanterna in ferro battuto d\u00e0 luce allo spazio. Sempre all'ingresso abbiamo due colonnine medievali con delle semplici decorazioni a torciglione. L'altare ospita il prezioso tabernacolo con il Sacramento: fu eseguito da artisti di Rivisondoli nel Settecento, in sostituzione del precedente distrutto, e ha la tipica forma dei tabernacoli dell'epoca. Intorno al 1890 il tabernacolo fu ridipinto con una tinta bianco panna, mentre le colonnine e i capitelli dipinti con un colore dorato, mentre i vari spazi divisi dalle colonne sono riempiti da piccole tele della fine del Cinquecento, uniche parti superstiti dell'antico tabernacolo del Cinquecento che and\u00f2 distrutto. Le panche per sedersi e pregare sono immediatamente fuori.\nOrgano e porticina.\nL'organo antico, realizzato da artisti delle Marche nelle 1547, fu distrutto durante i restauri degli anni 1950-1960 e sostituito con uno delle stesse dimensioni del precedente ma di qualit\u00e0 inferiore. Negli ultimi restauri l'organo \u00e8 stato smontato ed \u00e8 ancora in fase di restauro e non si \u00e8 ancora deciso se ricollocare questo organo o un altro di eguali dimensioni e simile ma pi\u00f9 pregevole.\nL'organo della concattedrale di Atri, per\u00f2, con le sue 6000 canne, \u00e8 sempre stato l'organo pi\u00f9 grande dell'Abruzzo. Grazie allo smontaggio dell'organo sono venute fuori le decorazioni della piccola porta che collega la navata sinistra con la sagrestia, passando per un piccolo locale. Queste decorazioni risalgono al XV secolo e uno raffigura una striscia con elemento vegetale, l'altro un busto di un angelo. Queste decorazioni erano gi\u00e0 state notate durante i restauri del Novecento quando il vecchio organo fu distrutto, ma nessuno ci fece caso e non fu mai riportata la notizia, cos\u00ec che le decorazioni furono coperte dal nuovo organo. Solo oggi si \u00e8 venuto a sapere dell'esistenza di queste piccole decorazioni.\nMadonna d'Alto Mare.\nL'affresco si trova tra l'organo (dopo il restauro dei primi anni del 2000 l'organo \u00e8 stato smontato e non pi\u00f9 ricollocato in sede) e la cappella de Corviis. Fu ritrovato all'inizio del Novecento e nei restauri degli anni cinquanta-sessanta staccato, trasportato su un pannello e poi ricollocato nel luogo dove fu ritrovato. L'affresco fu eseguito da Andrea De Litio intorno al 1460 e rappresenta la Madonna di Loreto durante la Traslazione della Santa Casa: \u00e8 chiamata popolarmente \"Madonna d'Alto Mare\", in quanto \u00e8 qui raffigurata nel momento in cui viene portata in volo dagli angeli sopra il Mare Adriatico lungo il tragitto da Nazaret a Loreto.\nQuesta raffigurazione della Traslazione della Santa Casa \u00e8 tra le pi\u00f9 antiche, anche se il culto \u00e8 diffuso fin dalla fine del Duecento. L'affresco raffigura in cima la Madonna con Bambino, posta su un cerchio rosso; sotto la Santa Casa, come si poteva vedere all'epoca, retta dagli angeli e portata da questi verso Loreto. La parte bassa dell'affresco, con il resto della raffigurazione degli angeli e della Casa oltre a una vista del mare, \u00e8 andata perduta.\nQuesto affresco \u00e8 stato uno dei pezzi esposti alla mostra \"I pittori del Rinascimento a San Severino\", tenutasi nel 2001 a San Severino Marche: l'arte di Andrea de Litio, soprattutto in questo affresco, risulta in parte influenzata dai pittori Ludovico Urbani e Lorenzo d'Alessandro attivi nel Quattrocento-Cinquecento nella citt\u00e0 marchigiana.\nCappella de Corviis.\nEra l'altare della famiglia de Corviis, o (italianizzando) dei Corvi, nobile famiglia atriana che si era imparentata con gli Acquaviva. Nel 1577 ebbero il privilegio di costruire la loro \"cappella\", cio\u00e8 altare. A differenza di tutti gli altari della chiesa, questo sembra il pi\u00f9 minuto e semplice, pur essendo di una famiglia importante visto che erano parenti dei duchi di Atri. L'altare marmoreo fu eretto, sempre nel 1577, da artisti locali e lombardi, che eseguirono anche le decorazioni su imitazione di quelle realizzate da Paolo de Garviis nelle sue opere in concattedrale. La parte centrale, lunettata, era un tempo occupata da una pala d'altare, perduta, oggi rimpiazzata da un crocifisso ligneo del Settecento di buona fattura. Una curiosit\u00e0: un tempo l'altare era collocato lungo la navata sinistra; durante i restauri del 1954-1964 l'altare fu spostato qui, a sinistra dell'ingresso dell'antisagrestia.\nResti archeologici.\nTra il coro e la Cappella de Corviis, in prossimit\u00e0 dei resti di Sancta Maria de Hatria, si trovano altri resti archeologici, visibili attraverso lastre di vetro su cui \u00e8 possibile camminare. Sono i resti delle antiche terme romane su cui \u00e8 stata costruita la concattedrale.\nResti di Sancta Maria de Hatria.\nIn fondo alla navata sinistra si trovano i resti della chiesa di Sancta Maria de Hatria (Santa Maria di Atri) che aveva le stesse dimensioni dell'attuale, sorgeva nello stesso punto ma era pi\u00f9 bassa e a cinque navate. Questi resti si riferiscono alle due absidiole delle due navate di sinistra. Ovviamente non rimangono le absidiole intere, solo la parte bassa che costituiva il perimetro. I resti furono rinvenuti durante i restauri degli anni cinquanta-sessanta; i resti della chiesa sono preceduti da una piccola e bassa ringhiera in ferro che seppur di fattura recente richiama quelle antiche e crea un effetto molto suggestivo: basta affacciarsi a questa piccola ringhiera per ammirare i resti.\n\"L'Incontro dei tre vivi e dei tre morti\" e gli affreschi del Duecento.\nAll'angolo tra la parete sinistra del coro e la parete di fondo della navata sinistra, si trova un singolare affresco, di cui non esistono molte versioni in Italia, soprattutto nel Medioevo: \"L'Incontro dei tre vivi e dei tre morti\".\nNon \u00e8 una danza macabra, ma \u00e8 un episodio che si ritrova frequentemente nella letteratura francese (addirittura rientra anche nei racconti di alcuni santi) e anche in quella italiana (specialmente quella bolognese). Proprio perch\u00e9 questo episodio faccia parte della letteratura francese fa pensare che l'autore venga dalla Francia; inoltre anche la datazione, 1260 circa (che ne fa anche l'affresco pi\u00f9 antico della chiesa), accredita l'attribuzione a un pittore francese, visto che proprio in quegli anni comincia la diffusione di questo tema, ma solo in Francia (in Italia arriver\u00e0 un po' pi\u00f9 tardi).\nL'affresco si pu\u00f2 dividere in due parti, la parte terrena e quella con i morti; nella prima parte, a destra, vi sono un albero, i cavalli dei tre cavalieri, i paggi e infine i tre cavalieri, vestiti con abiti molto preziosi (e che testimoniano la loro nobilt\u00e0), spaventati e atterriti alla vista di quello che hanno visto e che \u00e8 rappresentato nella parte sinistra dell'affresco: i morti che si risvegliano. Tre scheletri, con un sottile strato di pelle, si sono risvegliati e stanno sghignazzando: i primi due sono gi\u00e0 in piedi, il terzo \u00e8 ancora dentro la tomba ma sta per uscire (all'estrema sinistra).\nL'affresco \u00e8 contenuto in una cornice affrescata dello stesso periodo e autore: interessante la cornice della parte alta, che \u00e8 la pi\u00f9 ampia, dove vi sono molte decorazioni geometriche e vegetali. Sopra i tre cavalieri, c'\u00e8 una scritta in caratteri gotici maiuscolo, di cui per\u00f2 solo la prima parte si \u00e8 conservata ed \u00e8 leggibile perfettamente: \"Nox (?) quae liquescit gloria sublimis mundi...\", che tradotto in italiano vuol dire \"E la notte svanisce: la gloria del mondo...\", evidente allusione (forse) alla vittoria della morte sulla vita, che \u00e8 anche il tema principale dell'affresco: gli uomini (i tre cavalieri) sono atterriti alla vista dei morti, ma non potranno fuggire da essa.\nSopra questo affresco ve n'\u00e8 un altro, pi\u00f9 piccolo, che occupa anch'esso l'angolo tra le due pareti. Risale alla fine del Duecento, in stile bizantino, ed \u00e8 tutto quello che rimane di un affresco che raffigurava i dodici Apostoli: sono sopravvissuti solamente i santi Andrea e Bartolomeo.\nOgni Apostolo \u00e8 contenuto in una nicchia e separata da una striscia rossa; accanto al sant'Andrea c'\u00e8 tutto quel che rimane di una banda a decorazioni vegetali, che forse separava questo affresco da un altro.\nSopra l'affresco, c'\u00e8 una merlatura di un castello in prospettiva aggiunta molto probabilmente nella prima met\u00e0 del Quattrocento.\nAntisacrestia e sacrestia.\nPer mezzo di un'artistica cancellata in ferro battuto, che si trova accanto ai resti di Sancta Maria de Hatria, si accede al locale dell'antisacrestia. In questo spazio sono presenti varie opere d'arte: prima di tutto, due vetrate (opera della ditta Camper di Atri, anni settanta) con raffigurazioni di santi, i tre e grandi cassettoni lignei e intagliati del Settecento, un lavabo da sacrestia della fine del XIX secolo. Sopra questi cassettoni sono collocate quattro tele eseguite tra il Cinquecento e il Settecento: \"San Rocco\", del Cinquecento-Seicento; \"L'Adorazione dei Pastori\", della fine del Cinquecento e opera di un pittore abruzzese che riprende schemi di pittori romani e umbri; \"Madonna con Bambino e santi\" (molto deteriorata) molto probabilmente del Seicento; \"L'Immacolata Concezione\", opera del 1780 circa eseguita secondo molti critici da Giuseppe Prepositi (Atri, ?- 1790 circa), tra i principali allievi di Francesco Solimena. Queste tele ornavano alcuni altari barocchi oggi smantellati presenti all'interno della concattedrale, tranne la tela della Madonna con Bambino e Santi che proviene dalla chiesa della Madonna delle Grazie (chiesa della Cona). Interessante, infine, anche un affresco staccato dalla chiesa di san Liberatore ad Atri raffigurante la \"Madonna con Bambino in trono tra angeli\", eseguito nel Duecento, ma molto probabilmente ritoccato e ridipinto in alcune parti nel Quattrocento.\nA destra si trova uno dei tre ingressi del Museo Capitolare, il cosiddetto \"ingresso invernale\", perch\u00e9 aperto durante il periodo invernale in sostituzione di quelli affacciati suvia Roma e via dei Musei aperti in estate. L'ingresso invernale, aperto anche d'estate, permette ai turisti un comodo collegamento tra la concattedrale e il museo, senza dover uscire dalla chiesa.\nA sinistra invece c'\u00e8 l'ingresso, pi\u00f9 stretto e appartato, della sagrestia: l'interno di questo locale, dove sono custoditi tutti i paramenti e gli oggetti liturgici ha la forma di una cappella od oratorio, cosa che per\u00f2 non deve sorprendere visto che spesso le sagrestie antiche hanno spesso la forma di una cappella con tanto di altare. Tutta la sagrestia \u00e8 decorata da affreschi del XIX secolo di artisti teramani e atriani: interessante la cupola, dove vi \u00e8 la raffigurazione di angeli musicanti e festanti. Sulla parete di fondo c'\u00e8 un altare in legno con le raffigurazioni, le statue dei santi e le decorazioni vegetali rivestite d'oro. L'altare fu realizzato nel XVII secolo da un artista locale che riprende in pi\u00f9 punti i soggetti dello scultore Carlo Riccione, il maggior scultore abruzzese del Seicento che dimor\u00f2 ad Atri dal 1677 al 1692. Sulla tavola dell'altare vi sono le figure in bassorilievo di san Lorenzo e di un altro santo non identificato (capelli, graticola e bordo dell'abito di san Lorenzo rivestiti d'oro), mentre a incorniciare le tre raffigurazioni vi sono tre satiri alati e a petto nudo (capelli, ali e barba rivestiti d'oro), che riprendono figure simili realizzate da Carlo Riccione a Fano Adriano. Il dossale dell'altare presenta le tipiche volumetrie barocche; la prima fascia presenta una decorazione vegetale rivestita d'oro. La parte centrale presenta quattro bassorilievi raffiguranti \"L'Annunciata, l'Angelo Annunciante, Maria Maddalena e Santa Reparata\", i cui capelli e mantelli e le aureola (e anche il leggio per la Madonna, le ali dell'angelo, il vaso d'ungenti per la Maddalena, la palma e la citt\u00e0 di Atri per santa Reparata) sono rivestiti d'oro. La raffigurazione dei quattro santi \u00e8 incorniciata ai lati da sei nicchie che presentano quattro figure di santi (le altre due sono andate perdute o rubate) a tutto tondo, scolpite nel legno, con l'abito completamente rivestito d'oro. La parte superiore presenta un'altra decorazione vegetale (pi\u00f9 ricca di quella bassa) rivestita d'oro e, infine, tra fogliami, due putti che reggono lo stemma degli Acquaviva. Ai lati dell'altare ci sono due teche con dei pezzi di stoffa azzurra ricamata con fili dorati, il cui significato, datazione e provenienza sono ancora incerti. Vi sono infine i tre armadi, risalenti al XIX secolo, anche questi in legno e con gli stipiti rivestiti d'oro.\nAnche qui alcune tele: un \"San Michele Arcangelo\" del XVIII secolo, copia della pi\u00f9 celebre tela di Guido Reni a Roma; \"San Carlo Borromeo\", della fine del Seicento; \"Maria Maddalena\" del Settecento.\nUna porticina sull'altro lato della sagrestia permette l'accesso a un piccolo locale che tramite una porticina immette nella navata sinistra della concattedrale, nei pressi della Cappella del Santissimo Sacramento.\nNavata destra.\nCappella Acquaviva (Altare di Sant'Anna).\nSi trova sulla controfacciata e anticamente (prima dei restauri del Novecento) era in fondo alla navata destra accanto all'altare dell'Assunta: fu poi smontato e rimontato dove si trova oggi. Questo era l'altare della famiglia Acquaviva, la famiglia pi\u00f9 potente di Atri e di tutto il suo vasto ducato (che occupava buona parte dell'Abruzzo e della Calabria, oltre a un piccolo territorio nelle Marche e le citt\u00e0 di Popoli, Caserta e Conversano). \u00c8 nota come cappella Acquaviva, o come altare di Sant'Anna. L'altare fu costruito in marmo tra il 1502 e il 1503 da Paolo de Garviis per volere di Isabella Piccolomini, moglie del duca di Atri Andrea Matteo III Acquaviva (l'esponente principale di questa famiglia): in quegli anni il duca era in prigione per aver parteggiato gli spagnoli durante la guerra per il trono di Napoli in cui vinsero i francesi (anche se, poco dopo, torneranno gli spagnoli) e la moglie Isabella fece erigere un altare di famiglia in duomo come voto alla Madonna e a sant'Anna per liberare il marito. Gli atriani per\u00f2, che avevano sempre malsopportato il governo degli Acquaviva che li avevano privati dell'antica libert\u00e0 comunale, non tollerarono che il duca facesse erigere un altare di famiglia proprio in duomo e cos\u00ec (approfittando della mancanza del duca) entrarono nell'allora cattedrale armati e distrussero buona parte dell'altare, lasciando \"integra\", ma solo in alcuni punti, la parte superiore. Nel 1505, per\u00f2, il duca Andrea Matteo III fu liberato e cos\u00ec, tornato a capo del Ducato di Atri e venuto a sapere dell'accaduto, pun\u00ec severamente tutta la popolazione: tutti, dal pi\u00f9 povero al pi\u00f9 ricco, avrebbero dovuto pagare la somma necessaria per la ricostruzione dell'altare, ricostruzione che fu affidata di nuovo a Paolo de Garviis.\nL'altare odierno \u00e8 in mattoni ed \u00e8 una copia dell'originale, andato perduto: sopra di questo vi sono alcuni candelabri e un crocifisso argentei di recente fattura.\nSopra l'altare vi \u00e8 un grande baldacchino in marmo, con la parte posteriore attaccata alla parete, che \"protegge\" l'altare.\nQuattro colonne corinzie, che poggiano su basamenti anch'essi in marmo con data e firma dell'autore, reggono il peso della struttura sovrastante. A terminazione orizzontale, questa copertura presenta nella parte centrale (quella che d\u00e0 sulla navata centrale) un arco a tutto sesto, mentre le altre due facce laterali sono rettangolari e semplici. La parte centrale presenta nove teste di putti lungo tutto l'arco; poi, nei triangolini formati dall'arco (uno a destra e uno a sinistra) nello spazio piano vi sono lo stemma degli Acquaviva (a sinistra) e quello dei Piccolomini (a destra); pi\u00f9 in alto, infine, una ricca decorazione vegetale con frutti. I moduli decorativi sono riconducibili al raffinato stile rinascimentale lombardo.\nInoltre, nella cappella fino agli anni settanta c'era il quadro raffigurante \"Sant'Anna, Maria Bambina e san Gioacchino (la famiglia della Madonna)\" di scuola fiorentina del Seicento. Dopo il restauro fu esposto nel museo capitolare. In questa cappella venivano sepolti i membri della famiglia Acquaviva; dopo la legge di Napoleone, che vietava la sepoltura dei corpi nelle chiese (1811) e la rimozione di questi dai luoghi di culto, tutte le tombe del duomo (e quindi anche quelle degli Acquaviva) andarono distrutte, con la conseguente perdita delle lastre tombali.\nMadonna del Latte tra i santi Antonio Abate, Reparata (?) e Berardo (?).\nL'affresco si trova molto vicino alla cappella Acquaviva e si pensa che prima della costruzione dell'altare questo affresco occupasse anche tutta la parete di fondo. Di quest'opera ci \u00e8 pervenuta la parte centrale, raffigurante la Madonna che allatta il bambino (la Madonna del Latte appunto) fra tre santi: Antonio Abate e altri due che secondo alcuni sarebbero Reparata e Berardo. L'affresco fu realizzato alla fine del Trecento dal Maestro di Offida, che sarebbe da identificare in Luca d'Atri, e infatti lo stile \u00e8 prettamente giottesco.\nL'affresco, con uno sfondo blu molto scuro, \u00e8 contenuto entro una cornice dipinta con ricche decorazioni vegetali. Al centro c'\u00e8 la Madonna che allatta il Bambino: la Vergine, di cui \u00e8 andato perduto il volo, \u00e8 seduta in un prezioso trono in marmo con uno schienale a scacchiera. Alla sinistra della Vergine si trova la figura di una santa con una corona, vestita di un prezioso abito rosso ma le cui mani (che dovevano sorreggere gli attributi) sono andate perdute. Secondo alcuni pu\u00f2 essere santa Caterina d'Alessandria, per altri invece santa Reparata martire, patrona della diocesi di Teramo-Atri. Segue quindi sant'Antonio Abate, un santo molto venerato in Abruzzo e a cui sono dedicate molte celebrazioni, anche ad Atri. Il santo \u00e8 calvo (con qualche ciuffo di capelli grigi intorno alle orecchie), ha uno sguardo severo e una lunga barba bianca; il suo abito \u00e8 quello classico del monaco eremita, con un mantello e cappuccio neri e tunica bianca. La mano destra regge il bastone a forma di T, classico attributo. Alla sinistra della Madonna si trova la figura, di cui rimane solo la parte superiore (dal petto in su) di un santo vescovo, forse san Berardo, patrono della diocesi assieme a santa Reparata. San Berardo, infatti, fu vescovo di Teramo e successivamente fu canonizzato e quindi proclamato patrono della diocesi. Accanto a questa figura si trovano pezzi di vesti e dita, che fanno supporre che l'affresco fosse molto pi\u00f9 esteso e comprendesse pi\u00f9 figure.\nAffreschi del XIV-XV secolo.\nVi sono alcuni affreschi, databili tra gli inizi del Trecento e la prima met\u00e0 del Quattrocento, alcuni ottimamente conservati, altri invece conservati solo in parte.\nLa Madonna del Cardellino.\nQuesto affresco \u00e8 ottimamente conservato: infatti solo la parte sinistra e la parte superiore sono andati in parte perduti.\nL'opera \u00e8 attribuita al Maestro di Offida, della fine del Trecento, ed \u00e8 pregevole per la vivace cromia (blu chiaro, blu scuro, giallo, rosso...) e la delicatezza dei volti dei personaggi. L'affresco rappresenta la Madonna con bambino e i santi Giovanni Battista, Giovanni Evangelista e santo vescovo. La Madonna si trova nella parte centrale; \u00e8 vestita di un lungo manto blu ed \u00e8 seduta su un trono marmoreo con uno schienale coperto da un tendaggio rosso. La Vergine tiene stretta a s\u00e9 il piccolo Ges\u00f9, che \u00e8 in piedi sulle ginocchia della Madre e porta un abitino giallo di foggia preziosa: il Bambino \u00e8 in stretto colloquio con san Giovanni Battista, a sinistra della Vergine, e porta i suoi classici attributi (mantello rosso, pelle di cammello, capelli lunghi, barba), mentre il suo sguardo esprime tristezza, forse ricordando il fatto che dovr\u00e0 morire decapitato oppure pensando al destino del cugino Ges\u00f9, che dovr\u00e0 morire in croce per salvare gli uomini dai peccati. Il piccolo Ges\u00f9 offre al cugino un piccolo uccello, il cardellino, simbolo del suo martirio, da cui il nome dell'affresco. A destra della Vergine a osservare la scena c'\u00e8 san Giovanni Evangelista, vestito di giallo e di rosso, con la boccetta per l'inchiostro e il Vangelo di Giovanni tra le mani aperto al primo capitolo: \"In principio era il Verbo e il Verbo era..\".\nA chiudere l'affresco c'\u00e8 tutto quello che rimane di una figura ritraente un santo Vescovo (come si evince dal pastorale e dall'abbigliamento) di cui \u00e8 andata perduta la testa e in mancanza di attributi non si \u00e8 riusciti a identificare il santo. Pregiato anche lo sfondo dell'affresco, dello stesso colore del manto della Vergine, blu chiaro, e la cornice dipinta che circonda l'affresco, decorata con motivi vegetali e geometrici.\nAffreschi del XIII-XIV secolo.\nQuesti affreschi sono:\nAltare di san Nicola dei Sarti.\nL'altare fu eretto nel Cinquecento, in stile rinascimentale, e apparteneva alla confraternita di san Nicola dei Sarti, come si evince dall'iscrizione presente in cima (Societ\u00e0 di san Nicola Vescovo). La tradizione vuole che un mercante arabo, nella seconda met\u00e0 del XV secolo, doveva venire dall'Oriente per affari ad Atri. Durante il viaggio si imbatt\u00e9 in una forte tempesta e nonostante fosse musulmano, fece voto a san Nicola: se lo avesse fatto arrivare sano e salvo al porto si sarebbe convertito e avrebbe eretto un altare in suo onore. Quindi, arrivato sano e salvo al porto di Cerrano (l'antico Porto di Atri), chiese di essere battezzato nella chiesa di san Nicola accanto al porto; poi sal\u00ec ad Atri e, dopo aver fatto fortuna, spese i soldi guadagnati per fare costruire un altare in onore di san Nicola nella concattedrale di Atri. L'altare fu affidato ai sarti della citt\u00e0, che si associarono dando vita alla confraternita di san Nicola dei Sarti; la confraternita poi ricostru\u00ec l'altare nel Cinquecento. La confraternita si estinse tra Seicento e Settecento. L'altare \u00e8 tutto in pietra calcarea. La parte bassa presenta la tavola dell'altare rifatta di recente. Due colonne corinzie, reggono la parte alta, con il timpano e una fascia dove c'\u00e8 scritto \"Societas divi Nicolai Ep.\" (Societ\u00e0 del Divo Nicola Vescovo, o san Nicola Vescovo). In cima c'\u00e8 lo stemma della confraternita. La parte centrale dell'altare presenta uno spazio lunettato, con una chiave di volta molto raffinata e due teste di puttini ai lati, dove si trova la tela della Madonna con Bambino tra angeli e i santi Nicola e Omobono (detta Madonna delle Grazie). La tela \u00e8 di un abile pittore romano della fine del Settecento: infatti \u00e8 in stile neoclassico. In alto, tra nubi e putti, si staglia la figura della Madonna con Bambino, mentre un po' pi\u00f9 in basso, ai lati si trovano le figure di san Nicola vescovo, con una lunga barba bianca, e sant'Omobono, patrono dei sarti e con il classico abbigliamento dei sarti dell'epoca. Due paffuti putti reggono gli attributi di san Nicola (pastorale, libro, tre palle d'oro), un altro putto regge gli attributi di sant'Omobono e anche simboli della confraternita (le forbici, l'ago e il filo); in basso si trova una veduta della citt\u00e0 di Atri, con i campanili della chiesa di sant'Agostino e santa Maria Assunta e la cupola di santa Reparata. Si riconosce un altro campanile, a sinistra, che doveva appartenere alla chiesa di san Leonardo, demolita negli anni sessanta. Accanto a questo altare, sulla sinistra, vi sono: affresco della Madonna della Misericordia, del XV secolo di pittore abruzzese (in alto), una lapide che ricorda la visita di papa Giovanni Paolo II nel 1985 (al centro) e un'acquasantiera medioevale (in basso).\nAffreschi del XV-XVI secolo.\nAccanto a varie lapidi recenti che ricordano vari eventi, si arriva a una serie di affreschi datati tra il Quattrocento e il Cinquecento. I primi si trovano su una semicolonna e di questi \u00e8 rimasta solo la parte inferiore, con il borgo e delle tuniche e delle vesti di santi; risalgono alla fine del Quattrocento.\nC'\u00e8 poi un affresco raffigurante san Bernardino da Siena, di discreta fattura, realizzato nel 1451 e raffigurante il santo secondo l'iconografia ufficiale. Lo sfondo \u00e8 blu e la cornice doppia; sulla cornice si trova anche la data, in caratteri arabi. L'opera \u00e8 di un pittore locale (secondo alcuni il misterioso Giovanni di Cristoforo) e assume grande importanza perch\u00e9 \u00e8 una delle prime raffigurazioni del santo, canonizzato nel 1450 (e l'affresco \u00e8 stato eseguito solo un anno dopo): inoltre, il postulatore del processo di canonizzazione fu lo stesso vescovo di Atri, Giovanni da Palena.\nSegue quindi una raffigurazione della Vergine prudente, con una candela accesa, realizzata nel Quattrocento da un ignoto pittore. Nella doppia cornice dell'affresco si leggono due date: 1477 e 1512; molto probabilmente il 1477 \u00e8 la data di realizzazione, mentre il 1512 quella di un parziale rifacimento.\nVi \u00e8 infine un frammento di affresco della fine del Quattrocento-inizio Cinquecento.\nInfine vi \u00e8 la cancellata in ferro battuto, del Settecento, che immette nella chiesa di santa Reparata.\nResti di santa Maria de Atria e affresco.\nIn fondo alla navata destra si trovano altri resti della primitiva chiesa di santa Maria de Hatria, anche se sono meno vistosi rispetto a quelli della navata sinistra. Qui \u00e8 solo conservato il passaggio, oggi chiuso, che dalla chiesa immetteva nella cisterna sottostante. Davanti a questo passaggio, fino al 1763 qui vi era il battistero, poi spostato nell'attuale posizione. Sulla parete di fondo della navata destra si trova un affresco della prima met\u00e0 del XVI secolo, con caratteri tipici della pittura umbra e abruzzese: l'affresco raffigura un Cristo benedicente, con candide vesti. Lo sfondo dell'affresco \u00e8 giallo e la cornice dipinta \u00e8 blu.\nNavata centrale.\nNella navata centrale si trovano le acquasantiere e le otto colonne (quattro sul lato destro e quattro sul lato sinistro) decorate da pregevolissimi affreschi datati tra il Trecento e il Cinquecento.\nAcquasantiere.\nLe acquasantiere sono due: addossate alle prime colonne su entrambi i lati.\nQuella sul lato sinistro fu costruita nel XVI secolo in pietra calcarea.\nIl gambo che regge la bacinella poggia su un piccolo basamento ottagonale ed \u00e8 decorato con decorazioni a squame. Al centro del gambo c'\u00e8 un nodo decorato con elementi vegetali. La bacinella dell'acqua santa ha una colorazione pi\u00f9 scura rispetto al resto dell'acquasantiera (molto probabilmente \u00e8 di un altro tipo di pietra) e presenta delle strie abbastanza ampie.\nL'altra acquasantiera, sul lato destro, \u00e8 la pi\u00f9 caratteristica ed \u00e8 una delle curiosit\u00e0 della chiesa. Sopra un alto basamento ottagonale in mattoni, c'\u00e8 una scultura in pietra calcarea raffigurante una donna negli abiti tradizionali di Atri. L'opera risale al Cinquecento e assume particolare importanza perch\u00e9 fa capire come l'abito tradizionale di Atri sia esistito fin dal Rinascimento (anche se presenta alcune differenze). Inoltre la donna, invece di sostenere una conca o un cesto, regge sulla testa la bacinella dell'acqua santa (che \u00e8 molto semplice). La figura femminile, con i capelli sciolti, si alza la gonna per camminare meglio e non inciampare; non ha calzature e cammina a piedi nudi. La scollatura dell'abito \u00e8 abbastanza ampia. Sopra la testa \"lu sparone\" (pronuncia \"lu sparon\"), il tipico pezzo di stoffa che viene arrotolato sulla testa per attutire il peso del cesto o della conca (in questo caso della bacinella). Il volto della donna, seppur oggi quasi del tutto cancellato, lascia trasparire ancora uno sguardo fiero e impassibile, visto che la donna \u00e8 consapevole dell'importanza del suo ruolo (portare l'acqua santa). Gli atriani gli hanno affibbiato un nome abbastanza particolare, \"la trucculette\" (pronuncia \"la trucculett\"), che ha un significato simile a quello di \"nana\". Secondo la tradizione atriana, nel periodo in cui fu scolpita fu oggetto di dissidi all'interno del clero atriano: infatti molti consideravano quella scultura troppo sensuale per un luogo sacro (visto che ha le gambe scoperte e una scollatura ampia) e inoltre qualcuno, forse su ordine del vescovo, le cancell\u00f2 il viso. Sempre secondo la tradizione locale, la donna aveva in mano un fiore di loto nella mano destra, che poi fu eliminato perch\u00e9 secondo il vescovo del tempo rendeva la scultura ancora pi\u00f9 sensuale.\nAffreschi delle colonne.\nNella prima colonna di sinistra si trovano solamente resti di affreschi pi\u00f9 ampi del XIV-XV secolo.\nVi sono:\nForse per l'inserimento dell'acquasantiera, o soprattutto per l'intonacatura subita nel 1656, gli affreschi di questa colonna sono scomparsi, tranne uno, andato perduto per\u00f2 nella fascia centrale. Questo frammento di affresco, risalente al XIV secolo e con influssi giotteschi (forse del Maestro di Offida o di Luca d'Atri), raffigura una santa, con volto sorridente, capelli biondi e una corona in testa.\nNella seconda colonna vi sono:\nGli affreschi di questa colonna sono tutti perfettamente conservati e hanno ritrovato nuova luce dopo il recente restauro.\nParticolarit\u00e0 di questa colonna \u00e8 che gli affreschi (tutti conservati anche se con delle lacune) rispetto a quelli delle altre colonne che sono di autori ed epoche diverse, sono qui di un unico pittore, Antonio Martini di Atri, e della sua bottega. Gli affreschi furono realizzati durante il ritorno del pittore ad Atri, quindi tra il 1397 e il 1410.\nIl presbiterio: il coro dei canonici.\nIl presbiterio \u00e8 collocato in fondo alla navata centrale ma \u00e8 una struttura a s\u00e9 stante, rialzata tramite alcuni gradini dal piano delle navate. Qui \u00e8 collocato l'altare, su cui viene celebrata la messa. Il presbiterio viene chiamato da tutti \"coro dei canonici\", o pi\u00f9 semplicemente \"coro\", perch\u00e9 qui prendevano posto i canonici del capitolo del Duomo. Prima dei restauri del 1954-1964, il presbiterio era raggiungibile tramite pochi gradini e c'era anche una balaustra in marmo. L'altare era stato completamente rifatto in marmo dopo la riforma tridentina e di originale fu lasciato solo il paliotto; inoltre sopra l'altare era stato messo il baldacchino in legno. I restauri novecenteschi hanno permesso un ritorno alle forme originarie: fu tolta tutta la struttura in marmo sull'altare, eliminata la balaustra e il baldacchino spostato nella chiesa di Santa Reparata. Inoltre, durante questi restauri sotto il presbiterio furono ritrovati dei reperti archeologici: era quello che rimaneva delle terme romane e di altre strutture adiacenti. Gli oggetti mobili, come colonne e lastre, furono esposti nel chiostro del Museo capitolare e poi passarono in parte a quello archeologico. I resti delle strutture murarie, invece, non potendo essere trasportati, furono fatti rimanere in loco; quindi per far vedere meglio i reperti, il direttore dei lavori Guglielmo Mathiae fece sopraelevare tutto il presbiterio e copr\u00ec buona parte della sua superficie con vetri che permettessero la vista dei reperti sottostanti (le teche di vetro sono state rifatte negli ultimi restauri del 2003-2008).\nSi pu\u00f2 accedere al presbiterio dalla scalinata che si diparte davanti a essa (e che crea un grande effetto scenografico) anche da altre due piccole e brevi scale che si trovano tra la seconda colonna del lato destro e la parete frontale.\nResti delle terme romane e delle strutture adiacenti.\nDalle teche di vetro che coprono la superficie del presbiterio possono essere visti i resti archeologici sottostanti, scoperti nei restauri novecenteschi e restaurati nel 2008, riferiti a delle terme romane e strutture adiacenti. Si conservano una vasca esagonale, che apparteneva forse a un \"macellum\", altri resti inerenti alle terme e alcuni mosaici a tessere nere datati al II secolo d.C. . I mosaici raffigurano pesci e delfini. Appena dietro l'altare si trovano altre tre teche dalle quali si possono vedere un altro resto di edificio e due mosaici a tessere nere sempre del II secolo d.C. e anch'essi raffiguranti pesci.\nL'altare.\nL'altare si trova al centro del presbiterio. Fu costruito nella seconda met\u00e0 del XII secolo in marmo, ma la mensa fu rifatta nel 1570 con pietra rossa, mentre il paliotto che l'orna sul lato rivolto verso la navata fu eseguito nel 1223. Il paliotto \u00e8 un interessante esempio di scultura romanica, che rimanda alle decorazioni pi\u00f9 note della chiesa di San Clemente al Vomano, ed \u00e8 in marmo bianco con decorazioni in stucco rosso con inserti (molto piccoli e visibili solo avvicinandosi e guardando attentamente) di brecce verdi, gialle e nere. L'autore \u00e8 un certo 'Raulino', che si firma: \"Raulino me fecit\". Tra le preziosi decorazioni di stucco rosso, che risaltano sul bianco marmo e formano particolari disegni, spiccano un bassorilievo tondo con una testa di toro (alludente al Vecchio Testamento) e uno spazio bianco a forma di agnello attorno a un tondo di stucco rosso raffigurante l'Agnus Dei, che allude al Nuovo Testamento.\nNella parte rivolta verso la parete del coro, si trova una particolare decorazione consistente in tralci molto simili che vanno a formare 18 riquadri. Molto probabilmente questo \"retropaliotto\" fu eseguito nello stesso periodo.\nGli affreschi medievali.\nIl coro ha quattro colonne, due a destra e altrettante a sinistra. Le seconde colonne di destra e sinistra hanno, nella parte rivolta verso le navate, affreschi medievali del XIV e XV secolo: essi un tempo ornavano anche la parte di colonne rivolte verso il coro, ma esse furono coperte o distrutte quando Andrea De Litio vi appose i suoi affreschi. Nella seconda colonna di destra possiamo trovare una Santa martire, un San Giovanni da Capestrano (questo raffigurato con un'iconografia molto curiosa, con tanto di armatura e vessillo crocifero) e una delicata Madonna con Bambino, tutti realizzati tra la fine del Trecento e la prima met\u00e0 del Quattrocento, opera della bottega di Antonio d'Atri. Sulla seconda colonna di sinistra ci sono un affresco raffigurante due santi in colloquio (di cui uno che appoggia il suo braccio sulla spalla dell'altro santo) della seconda met\u00e0 del Trecento e del Maestro di Offida, oltre a resti di affreschi del Trecento.\nGli affreschi di Andrea De Litio.\nL'opera pi\u00f9 famosa della concattedrale, motivo per cui attrae tanti turisti e studiosi, sono gli affreschi che ornano le pareti, le colonne e la volta del coro, opera di Andrea De Litio. Sono per questo noti come gli affreschi del coro o come gli affreschi di Andrea De Litio, visto che questa grande opera, formata da 101 affreschi (o pannelli) \u00e8 il capolavoro di questo pittore ed \u00e8 tra le principali espressioni artistiche dell'Italia centrale e meridionale, oltre a essere tra i cicli di affreschi pi\u00f9 grandi dell'Abruzzo. Inoltre, \u00e8 la massima espressione del Rinascimento abruzzese. Andrea De Litio \u00e8 uno dei pi\u00f9 importanti pittori del Rinascimento italiano, anche se presenta alcune note di tardogotico per via di un suo primo apprendistato presso il Maestro del Trittico di Beffi. Dopo aver conosciuto il loro momento di gloria, gli affreschi del coro caddero nell'oblio e di essi non si conoscevano pi\u00f9 l'autore e la datazione. Questa situazione dur\u00f2 fino a quando, nel 1897, lo storico atriano Luigi Sorricchio attribu\u00ec per la prima volta questa grande opera ad Andrea De Litio, facendo tornare l'interesse su questi affreschi, peraltro gi\u00e0 restaurati nel 1824 ad opera del vescovo Ricciardone che li salv\u00f2 dalle infiltrazioni d'acqua. L'attribuzione del Sorricchio fu confermata negli anni quaranta-cinquanta da storici quali Federico Zeri e Ferdinando Bologna. Gli affreschi si articolano in pi\u00f9 parti: sulle tre pareti del coro (di cui quella di fondo la pi\u00f9 grande) vi sono le scene della Vita di Maria, che racconta la vita della Madonna; sulle colonne alcune raffigurazioni di santi; sull'arco trionfale e su quelli piccoli laterali altre raffigurazioni di santi; sulla volta gli Evangelisti, i Dottori della Chiesa e le Virt\u00f9 Cardinali e Teologali\nFurono realizzati in due fasi: tra il 1460 e il 1470 furono eseguite la Vita di Maria, i santi sulle colonne (anche se questi forse di qualche anno pi\u00f9 tardi, intorno al 1475) e quelli sugli archi, mentre tra il 1480 e il 1481 fu eseguita la decorazione della volta. Queste due distinte fasi (1460- 1470 e 1480- 1481) sono evidenti anche nello stile: gli affreschi della Vita di Maria e dei santi presentano un carattere meno evoluto, anche se di alto livello, mentre quelli della volta presentano caratteri pi\u00f9 nuovi, aderendo di pi\u00f9 allo stile rinascimentale visibile nelle figure volumetriche e nelle prospettive. Varie caratteristiche hanno questi affreschi, specialmente quelli della Vita di Maria: intanto non sono un semplice racconto sacro, ma anche un \"libro\" della societ\u00e0 e della cultura atriana e abruzzese del tempo: infatti le varie scene presentano spesso alcuni riferimenti alla tradizione abruzzese (per esempio, il camino nella Nascita della Vergine) e inoltre lo stesso paesaggio ricorda sia quello marsicano, area di provenienza del pittore, quello piatto padano (zona dove si pensa che il pittore abbia visitato) e quello atriano con i tipici calanchi.\nDa notare anche le citt\u00e0 raffigurate, vedute di Atri e dei dintorni, e del vecchio Porto di Cerrano. Inoltre vi \u00e8 anche una raffigurazione della societ\u00e0 atriana: nobili nel loro sfarzo, ma anche popolani impegnati nelle loro faccende, e bambini intenti a giocare. Questi affreschi sono stati tutti oggetto dell'ultimo restauro.\nVita di Maria.\nGli affreschi si sviluppano sulle tre pareti del coro; gli episodi raffigurati sono 22, inframezzati da raffigurazioni di colonne antiche, festoni e finestre dove vi sono i ritratti di personaggi eminenti dell'Atri del Quattrocento (tra cui anche lo stesso giovane duca Andrea Matteo III Acquaviva, che fu assieme al vescovo Antonio Probi il committente degli affreschi). Sotto ogni episodio un tempo vi erano delle iscrizioni, che nel corso del XVII secolo furono in parte modificate ma alcune furono distrutte, tanto che oggi solo 14 affreschi hanno conservato l'antica scritta esplicativa. Si possono trovare molti errori di scrittura, visto che all'epoca l'italiano era all'inizio e durante il rifacimento del Seicento alcune parole furono modificate mischiando dialetto e italiano. Prima della realizzazione degli affreschi, qui vi erano altri affreschi che raccontavano anch'essi la Vita della Vergine, realizzati da Luca d'Atri a met\u00e0 del Trecento: questo furono poi coperti ma in gran parte distrutti con la realizzazione di quelli del De Litio, anche se alcuni frammenti si possono vedere nella scena della Resurrezione. La lettura degli affreschi parte dall'alto, dai 3 lunettoni, andando da sinistra verso destra, per arrivare fino ad altezza d'uomo con le ultime scene.\nIl pittore, per non lasciare vuota la parte sotto gli ultimi affreschi, realizz\u00f2 una finta decorazione marmorea.\nInizia da qui il ciclo con la vita della Madonna. L'affresco raffigura il momento in cui Gioacchino, accompagnato dalla moglie Anna, si reca al tempio per offrire dei doni. L'anziana coppia non aveva figli e secondo la legge ebraica essi non potevano entrare nel tempio: il sacerdote scacci\u00f2 allora Gioacchino dal tempio alla presenza di tutti. Nell'affresco al centro vediamo la figura del sacerdote che ordina a Gioacchino di andare via; il padre della Madonna viene cacciato con \"l'aiuto\" di una specie di \"esecutore materiale\" che lo afferra per il collo e il petto; Anna per la vergogna si nasconde dietro una tenda. A sinistra una coppia di sposi con figli sta per entrare, vicino a loro madri con i bimbi in braccio tutte sorridenti, felici di aver ricevuto la benedizione del sacerdote. Attorno all'altare ci sono anziani e leviti, mentre fuori dal tempio (sulla sinistra) alcuni bambini stanno giocando. L'iscrizione recita: \"quando Ioacim fo cachiato de lo Tepio\".\nGioacchino, cacciato dal tempio, lascia la sua casa e si ritira nel deserto, dove abitano alcuni pastori. Qui per\u00f2 un angelo lo avvisa che avr\u00e0 una bimba di cui parler\u00e0 tutto il mondo; lo stesso angelo va a ripetere l'annuncio ad Anna, chiusa sconsolata in casa sua. Nella scena si vedono i tre episodi: la partenza di Gioacchino; la sua permanenza nel deserto e l'apparizione dell'Angelo; il ritorno a Gerusalemme. Sulla sinistra Gioacchino lascia la sua casa con mestizia attorniato da alcuni parenti, mentre un cavaliere a cavallo che sta passando di l\u00ec capisce e prova compassione. Al centro si trova Gioacchino nel deserto, qui sostituito da un paesaggio montano, che guarda atterrito verso l'alto: un Angelo gli appare e la cui luce lo costringe a ripararsi il volto con la mano. L'Angelo gli d\u00e0 quindi la lieta novella. Sulla destra Gioacchino torna a casa, accompagnato da un pastore con un asino e che porta in mano un cesto con delle uova (?): questa volta il passo \u00e8 lesto, lo si capisce anche dalle vesti che svolazzano.\nLa scritta dice: \"quando Ioacim ando alludiserto- quando fo da un angel avvisato\".\nLo stesso Angelo che \u00e8 apparso a Gioacchino va quindi da Anna e gli porta lo stesso annuncio: Anna allora esce di casa e cerca di andare incontro al marito che lei crede che sia ancora ignaro della notizia. I due si incontrano presso la Porta Aurea, una delle porte di accesso a Gerusalemme: i due si scambiano un casto bacio e secondo la tradizione \u00e8 quello il momento del concepimento di Maria.\nNell'affresco la scena \u00e8 molto delicata: Gioacchino ed Anna si abbracciano davanti alla suddetta porta, scambiandosi un bacio; la gente intorno, capendo, cerca di non inserirsi e gira lo sguardo. Le due fanciulle che hanno accompagnato Anna abbassano lo sguardo o lo girano altrove; un nobile di passaggio abbassa la testa e il suo paggio e i suoi servi girano o abbassano lo sguardo. Anche gli animali sembrano rispettare la sacralit\u00e0 del momento: un mulo carico di viveri abbassa la testa e modera il passo. Sulla destra invece una scena pi\u00f9 quotidiana: una torretta separa la Porta Aurea da un'altra porta di accesso, dove due giovani ragazze, con il testa un catino e lo \"sparone\", parlano con due giovani benestanti; una vecchietta di bassa statura sta torcendo il filo dalla rocca mentre sulla testa porta il catino con cui va a prendere l'acqua alla vicina fontana (che ricorda la Fonte Canale di Atri), davanti alla quale un bimbo gioca con un cagnolino. Il paesaggio \u00e8 collinare e spoglio, con qualche albero. La scritta recita: \"quando Iohacim sescontro cuAnna ad ortaura\".\n\u00c8 forse la scena meglio riuscita per la commistione tra racconto sacro e vita quotidiana: infatti viene s\u00ec presentata la nascita della Madonna, ma viene anche descritto quello che avveniva durante un parto in una casa del Quattrocento. Anna si trova seduta su un letto elegante, ha appena partorito e si accinge a mangiare: un'inserviente le offre del cibo e l'acqua. Ai piedi del letto si trova un sedile in legno dove ci sono un sontuoso cuscino rosso, dove dorme un cane; sul sedile \u00e8 anche seduta la \"strega\", fantomatica figura della tradizione abruzzese, qui rappresentata come una vecchietta che sta lisciando un gatto: la strega pronuncia il suo \"malaugurio\", ma nessuno ci fa troppo casa e anzi una ragazza dall'altra parte del letto ride a sentire quelle parole. Ai piedi del sedile, si trovano due donne che lavano la piccola Maria, appena nata. Sul grande camino, elegante esempio di camino quattrocentesco, si affaccendano ben tre donne: una sta cucinando una minestra e l'assaggia, un'altra sta asciugando il pannolino, un'altra invece porta a cuocere del cibo. Una nobile signora appena arrivata si dirige verso la nuova nata mentre arrotola un pannolino. Nella stanza si aprono una finestra, da cui \u00e8 possibile vedere il paesaggio costituito da una pianura con colline, una porta che comunica con la stanza attigua. Il pavimento \u00e8 a scacchiera a tasselli rossi e bianchi, mentre la decorazione parietale ricorda molto quella cosmatesca (a tessere nere e bianche), che ritroviamo in altri nel coro, che De Litio ebbe modo di ammirare perch\u00e9 diffuse nella sua zona di provenienza, la Marsica. Curioso notare in alto, nei pressi del camino, un nido di rondini, che generalmente dovrebbe trovarsi fuori e non dentro. Sulla destra, spicca una colonna. La scritta recita: \"quando la Vergine Maria nacque\".\nGioacchino ed Anna promisero a Dio che se avessero avuto un figlio, al compimento dei tre anni lo avrebbero offerto al tempio: e cos\u00ec Maria a soli tre anni fu portata, \"presentata\" ai sacerdoti del tempio. Andrea De Litio sostituisce il tempio di Gerusalemme con una chiesa a tre navate, con colonne di marmo e uno splendido pavimento cosmatesco, decorazione che seppur in formato pi\u00f9 semplice ritroviamo nelle pareti di fondo delle navate laterali. I soffitti sono in legno, quelli delle navate laterali semplici e quello della centrale a cassettoni e con decorazioni floreali. Il presbiterio della chiesa ricorda quello del Duomo di Atri (seppur non vi siano affreschi) e l'altare stesso \u00e8 sopraelevato rispetto alla navata (forse nel Quattrocento il presbiterio era sopraelevato, poi fu abbassato successivamente e rialzato nuovamente nel Novecento). Dalla chiesa si entra da una porta sulla navata destra, mentre nella navata sinistra si apre la porta di accesso alla sagrestia: \u00e8 proprio intorno a questi due ingressi che si concentra il nugolo di persone. La navata sinistra \u00e8 libera per permettere il passaggio della piccola Maria: essa sta iniziando a salire le scale che la porteranno all'altare, mentre volge lo sguardo alla madre Anna. Nell'affresco la Madonna viene raffigurata come una ragazza adolescente e non come una piccola bimba. Ad accoglierla all'altare c'\u00e8 il sacerdote del tempio, raffigurato nei panni del vescovo Antonio Probi. Dietro l'altare, in lontananza, si vedono due nobili mentre ai lati dell'altare si trovano un uomo benestante (a sinistra) e un piccolo e paffuto chierichetto. I genitori della Vergine si trovano accanto ad una colonna, tra la navata sinistra e quella centrale: Anna \u00e8 consapevole della sua scelta e non si avvicina alla figlia quasi volesse riprendersela, Gioacchino invece \u00e8 pi\u00f9 distaccato e quasi si nasconde dietro la colonna. Su tutta la navata sinistra si trova un gruppo di uomini benestanti con ricche vesti, mentre sulla destra si trovano uomini e donne di vari ceti: si vedono un giovane nobile, una donna che sembra stia pregando, un'altra che tiene il bimbo in braccio, un uomo con la stola (forse un diacono), mentre dietro si vedono altre donne e la testa di una ragazza nobile. L'iscrizione dice: \"quando la Vergine Maria fo hofferta aluteppio\".\n\u00c8 una scena forse unica, visto che nei cicli di affreschi che raccontano la vita della Madonna non compare: \u00e8 il lavoro della Vergine durante la sua permanenza al tempio. La scena raffigurata dal De Litio \u00e8 molto poetica e delicata. Vediamo intanto raffigurata due volte la Vergine a svolgere due attivit\u00e0 diverse. In primo piano c'\u00e8 la Vergine che, seduta, leggermente curva, sta ricamando al telaio: il suo lavoro \u00e8 preghiera, visto anche che quel ricamo sar\u00e0 poi offerto a Dio; da notare la ricca trama di fili bianchi e neri. Una particolarit\u00e0 \u00e8 dovuta al fatto che l'arte del ricamo \u00e8 tipica dell'Abruzzo, e che nella zona (all'epoca Stato di Atri) era una specialit\u00e0 delle donne atriane. Sulla destra due angeli appaiono e pensano loro ad apparecchiare la tavola, mansione che avrebbe dovuto svolgere la Madonna: uno di essi \u00e8 per\u00f2 estasiato dal comportamento della Vergine e dalla sua dedizione a quel lavoro, perci\u00f2 si raccoglie in preghiera. In secondo piano c'\u00e8 la Vergine inginocchiata raccolta in preghiera: il volto \u00e8 rivolto verso l'alto (quindi a Dio) e davanti a s\u00e9 ha il leggio con la Bibbia; sulla finestra che si apre sulla parete, proprio sopra il leggio, si affaccia un angelo anch'egli \"rapito\" dalla grande devozione e amore di Maria. La scena \u00e8 collocata dentro un elegante edificio rinascimentale aperto: alcune colonne reggono la zoccolatura in marmo dove sono raffigurati finti bassorilievi con festoni e putti. Il pavimento \u00e8 di marmo, mentre la decorazione delle pareti \u00e8 cosmatesca. L'iscrizione dice: \"quando laVergine orando liangeli cipparicchiavano lamensa\".\nSecondi i vangeli apocrifi dopo il tempo passato al tempio, Maria aveva il sogno di dedicarsi completamente al tempio, ma fu costretta a prender marito. I pretendenti erano molti, ma il Gran Sacerdote stabil\u00ec una sorta di \"gara\" di per scegliere il futuro sposo: ognuno avrebbe dovuto portare un bastone al tempio, e colui a cui la verga avrebbe fiorito nottetempo sarebbe stato lo sposo della Vergine. Il prescelto fu Giuseppe, uomo della stirpe di Davide, giusto e timoroso di Dio. Dopo un anno fu data in sposa a Giuseppe, ma la tradizione racconta che il matrimonio avvenne dopo la fioritura del bastone di Giuseppe; inoltre una leggenda popolare vuole che Maria avesse solo 12 anni al momento del matrimonio, mentre Giuseppe ben 98! De Litio ambienta la scena dentro una chiesa a tre navate (di stile gotico con alcuni cosmateschi), e la scena non si svolge sull'altare, bens\u00ec al centro della navata centrale. Al centro quindi si vedono i due novelli sposi, Maria e Giuseppe, che sono presi per mano dal grande sacerdote e che da modo loro di scambiarsi gli anelli. Da notare le espressioni: quella solenne del sacerdote, quella quasi stupefatta di san Giuseppe, quella un po' imbarazzata ma allo stesso tempo felice della Madonna. Gli altri pretendenti, pi\u00f9 giovani rispetto a Giuseppe, sono nelle navate laterali e, come in tutte le opere raffiguranti lo Sposalizio di Maria, sono infuriati e rompono i loro bastoni non fioriti in tutti i modi (con la bocca, con le ginocchia, pestandoli...). Solo uno sembra calmo e guarda la coppia di sposi. L'iscrizione dice: \"quando fo sposata a Ioseppe\".\nL'affresco si trova proprio sotto il rosone (o finestrone circolare) che d\u00e0 luce al coro; per via della forte luce emanata Andrea De Litio non si prodig\u00f2 e lasci\u00f2 questo spazio vuoto. Nel XVI secolo, per cercare di riempire lo spazio, fu commissionato ad un modesto pittore la realizzazione di un paesaggio: il paesaggio \u00e8 generico, e non presenta nessun riferimento al territorio. Prima dell'ultimo restauro risultava l'affresco pi\u00f9 danneggiato per via del guano dei piccioni. Il restauro non solo ha permesso la pulitura, ma anche il rinserimento dei vetri. Non vi \u00e8 nessuna iscrizione.\nMaria \u00e8 la \"beata fra le donne\", l'Immacolata Concezione senza macchia di peccato. \u00c8 la prescelta per la nascita del Salvatore dell'umanit\u00e0, Ges\u00f9, il Cristo: sar\u00e0 quindi lei che per nove mesi porter\u00e0 in grembo il Figlio di Dio, e ne sar\u00e0 madre. L'annuncio di tale importante compito avviene tramite l'arcangelo Gabriele: l'Annunciazione appunto. De Litio raffigura il momento dell'annuncio secondo il classico schema: sulla destra si vede la Madonna e sulla sinistra l'Angelo, separati da una colonna parte del porticato a simboleggiare la divisione tra il divino e l'umanit\u00e0. L'Angelo \u00e8 appena arrivato e si inginocchia: con la mano destra regge un cartiglio: \"Non temere, Maria, ecco: tu partorirai e darai alla luce un figlio a cui porrai nome Ges\u00f9. Egli sar\u00e0 grande presso l'Altissimo...\". La mano sinistra regge un giglio, che l'Angelo poi offrir\u00e0 a Maria: il giglio infatti \u00e8 simbolo di purezza. La Vergine \u00e8 inginocchiata e ha le mani in posizione orante: abbassa la testa quasi a simboleggiare la sottomissione a Dio e alla sua volont\u00e0. Infatti ella risponde all'Angelo: \"Avvenga di me, come tu hai detto...\". Le parole, dorate, sono scritte come un fumetto ed escono dalla bocca di Maria. Proprio davanti alla bocca di Maria, si trova la colomba dello Spirito Santo, che entra dentro Maria al momento dell'annuncio. Dietro Maria, una porta lascia vedere la camera da letto: \u00e8 molto semplice, con un letto e una tenda scostata. Il muro esterno del porticato presenta una decorazione a cosmateschi con al centro un bassorilievo con il ritratto di un uomo. Nella stanza dell'Annunciazione una grande finestra lascia vedere il paesaggio, pianeggiante e collinare. La didascalia recita: \"quando la Vergine fo anunciata dal angelo\".\nDurante l'Annunciazione, l'Angelo dice a Maria che sua cugina Elisabetta \u00e8 gi\u00e0 incinta da sei mesi per opera del Signore, cos\u00ec la Vergine parte con Giuseppe per andare a trovare la cugina che abita nei pressi di Gerusalemme. Il Vangelo dice che quando Maria tocc\u00f2 il ventre della cugina, il bambino nel grembo della Vergine esult\u00f2. Nell'affresco Elisabetta riceve la cugina all'ingresso di casa, sotto un portico con alcune decorazioni cosmatesche. Elisabetta \u00e8 pi\u00f9 anziana rispetto alla cugina, che \u00e8 una giovane donna. Maria pone la mano sinistra sulla spalla della cugina, mentre con la sinistra sfiora il ventre: il Bambino esulta ed Elisabetta esclama: \"Benedetta tu fra le donne e benedetto il frutto del tuo ventre...\".\nMaria risponde: \"La mia anima magnifica il Signore...\", che sono le prime parole del Magnificat. Anche qui le parole sono \"rappresentate\" come in un fumetto.\nL'ancella che accompagna Elisabetta si mette in posizione di preghiera, ma per non intromettersi in quell'intimo momento volge altrove lo sguardo. Anche Giuseppe, dietro a Maria, gira lo sguardo e tiene a bada l'asino che li ha accompagnati per il viaggio. Il paesaggio circostante \u00e8 in parte montano e sullo sfondo spicca una citt\u00e0 con poderose mura. L'iscrizione recita: \"quando lanostra ando avisitare Lisabetha\".\nDopo i nove mesi, Maria concepisce il Figlio di Dio, Ges\u00f9. A pochissimi giorni dal parto and\u00f2 con Giuseppe a Betlemme per un censimento e qui le doglie la colsero: nessun albergo poteva ospitarla, essendo tutti pieni, e trovarono posto solamente in un rifugio di pastori (che secondo il Vangelo di Luca era una capanna, mentre secondo gli apocrifi era una grotta). E qui la Madonna partor\u00ec. La Nativit\u00e0 \u00e8 ancor oggi \u00e8 un tema molto sfruttato dagli artisti, ma De Litio rispetto agli altri ha posto l'attenzione sulla figura della Madonna, forse perch\u00e9 il ciclo racconta la vita di Maria e non di Cristo. L'iconografia \u00e8 quella tradizionale: i personaggi sono sotto una capanna con una tettoia all'esterno; a destra si vede Giuseppe, che stanco per il lungo viaggio si \u00e8 addormentato, mentre a sinistra c'\u00e8 la Vergine inginocchiata in atto di preghiera verso il piccolo Ges\u00f9 che, ignudo e sveglio, \u00e8 disteso in una mangiatoia che per\u00f2 qui sembra pi\u00f9 una \"mandorla\" (molto in uso nelle opere del Medioevo e del primo Rinascimento, e sta a simboleggiare la divinit\u00e0 di Cristo; \u00e8 di derivazione orientale). Dietro Ges\u00f9 si trovano l'asino e il bue che stanno mangiando del fieno ma stanno anche riscaldando il piccolo. L'esterno, invece, \u00e8 molto pi\u00f9 ricco di particolari: intanto appoggiato sulla tettoia c'\u00e8 una civetta, un uccello di cattivo auspicio, ma che il pittore ha collocato forse per sfatare questa diceria, facendolo diventare un segno augurale. Proprio sopra la grotta c'\u00e8 un gruppo di serafini che inneggia al Figlio di Dio. Sulla sinistra ci sono quattro pastori con il loro gregge: a loro appare un angelo che li avvisa della nascita di Ges\u00f9, ma solo due sembrano rispondere al suo annuncio: gli altri due invece stanno ancora a riposarsi. Da notare la dolce scena di una pecora che dorme con il suo agnellino sotto i piedi di un pastore. A destra della grotta, invece, c'\u00e8 un altro gruppo di pastori, composto da cinque persone che a passo lesto sembrano dirigersi verso i compagni, forse incuriositi dalla luce comparsa dal cielo. Lo sfondo \u00e8 collinare e in parte montano: sui cocuzzoli dei rilievi si ergono citt\u00e0 cinte da mura con numerose torri; da notare la citt\u00e0 a destra, molto grande, che sembra almeno in parte una rappresentazione di Atri: anche la collina con i due impiccati (una scena macabra per un momento cos\u00ec felice, sicuramente desunta dalla scena \"San Giorgio e la principessa\" di Pisanello - pittore di cui De Litio conobbe l'opera), di fronte alla citt\u00e0, forse potrebbe essere il Colle della Giustizia dove gli Acquaviva eseguivano le esecuzioni capitali. Da notare, sullo sfondo, rappresentati in piccolissime dimensioni, nascosti tra le alture, un pastore con il suo gregge. L'iscrizione dice: \"quando Christo nacque alla rhotta de Bethelem\".\nDopo la nascita di Ges\u00f9, una cometa apparve nel cielo e la videro i Magi, che si misero in cammino in cerca del nuovo re, seguendo la cometa: dapprima arrivarono a Gerusalemme, al Palazzo di re Erode, dove non trovando nulla continuarono il cammino fino alla capanna (o grotta) di Betlemme, dove trovarono il piccolo Ges\u00f9. Essi si prostrarono in adorazione e gli offrirono tre doni: \"l'oro\", simbolo di regalit\u00e0; \"l'incenso\", simbolo di divinit\u00e0; \"la mirra\", presagio della sua morte infatti la mirra veniva usata per ungere il corpo dei morti. La tradizione popolare vuole, senza fondamento, che i Magi fossero tre e anche re. Furono attribuiti loro dei nomi e assegnati loro delle et\u00e0: \"Baldassarre\", il pi\u00f9 anziano; \"Gaspare\", il pi\u00f9 giovane; \"Melchiorre\", un uomo adulto che poi divenne anche di carnagione scura. Tutti questi elementi della tradizione popolare si ritrovano nell'affresco di De Litio. La grotta \u00e8 collocata a sinistra, e sotto la tettoia siede Maria con il piccolo Ges\u00f9, mentre accanto \u00e8 Giuseppe. Davanti a Ges\u00f9 si prostra Baldassarre, che si \u00e8 tolto la corona in segno di rispetto e ha offerto il suo dono a Ges\u00f9, che con la mano destra lo regge, mentre con la sinistra benedice Baldassarre. Accanto a Baldassarre, Melchiorre (che non \u00e8 raffigurato nero - rappresentazione che comincer\u00e0 a circolare a partire dal Cinquecento - ma semplicemente come un adulto) ha gi\u00e0 offerto il suo dono (retto da San Giuseppe) e si alzato in piedi, ma \u00e8 ancora in preghiera; dietro di lui Gaspare, mentre un servo gli toglie le nobili calzature e un paggio gli porge il dono che dovr\u00e0 offrire, attende il suo turno. Dietro i Magi si vedono un altro paggio, un falconiere con un cane e un falco, e il seguito dei Magi con i nobili a cavallo. Sullo sfondo si vedono delle montagne e alcuni episodi della venuta dei Magi a Betlemme: al centro i Magi vedono la cometa e si inginocchiano; accanto, i Magi partono con il loro seguito verso Betlemme; a destra invece escono dalla citt\u00e0 di Gerusalemme (che sembra anche questa una rappresentazione di Atri) dopo aver ricevuto risposta negativa chiedendo del regale nascituro.\nL'iscrizione recita: \"quando Christo fo adorato da magi\".\nErode, venuto a sapere dai Magi che era nato un nuovo re, per paura che potesse spodestarlo, ma non sapendo nulla sul piccolo ordin\u00f2 che fossero uccisi tutti i bambini sotto i due anni. Giuseppe e Maria, con il piccolo Ges\u00f9, stavano nella grotta a dormire: a Giuseppe apparve in sogno un angelo che lo avvis\u00f2 dell'imminente pericolo e gli ordin\u00f2 di scappare. Il sant'uomo svegli\u00f2 Maria e, raccolti i loro pochi averi e preso Ges\u00f9, scapparono in Egitto. Nell'affresco si vede la Vergine con il Bimbo tutto vispo in groppa all'asino, condotto con una corda da Giuseppe, mentre dietro l'asino si trova un inserviente che porta i \"bagagli\"; un angelo indica la strada ai fuggiaschi. Si vede inoltre un albero di datteri piegato verso Ges\u00f9 che pu\u00f2 cos\u00ec prendere i frutti: si racconta infatti che durante il viaggio Ges\u00f9 aveva fame e cos\u00ec una pianta di datteri si pieg\u00f2 per far prendere i suoi frutti che il piccolo mangi\u00f2. Tra le montagne sullo sfondo si vede di nuovo la Sacra Famiglia in fuga guidata dall'Angelo: questa volta si vedono due leoni che al passaggio del piccolo Ges\u00f9 si inginocchiano. Il paesaggio circostante \u00e8 fatto da montagne e colline dove passano sentieri e dove ai piedi si trovano piccoli cespugli; in lontananza si vedono alcuni piccole citt\u00e0 cinte da mura con alte torri. Sulla sinistra \u00e8 da notare un lago con alcune barche che \"sfocia\" in un mare: presumibilmente \u00e8 il Lago Fucino prosciugato all'inizio del Novecento. Su una piccola altura davanti al mare (l'Adriatico) c'\u00e8 un porto che deve essere una rappresentazione dell'antico Porto di Cerrano, modificato nel Cinquecento e di cui oggi rimane solo la torre. Interessante notare in mezzo al mare due isole. La scritta recita: \"quando lanostra Donna s. fugi inegitoto\".\nI Magi, prima di arrivare a Betlemme, giungono per errore a Gerusalemme ed entrano nel palazzo di re Erode, pensando che il piccolo fosse figlio di un re. Qui per\u00f2 Erode dice che non c'\u00e8 nessun bambino, poi fa consultare ai suoi saggi le Sacre Scritture ed essi rispondono che i profeti avevano predetto che sarebbe nato il \"Re dei Giudei\". Erode pensa che il piccolo, da grande, potrebbe spodestarlo, quindi fa congedare i Magi dicendo che se avessero trovato il bimbo, di riferirgli dove si trovava in modo da poterlo adorare anche lui: in realt\u00e0 era un piano per uccidere Ges\u00f9 e infatti i Magi dopo la visita al figlio di Dio hanno la visione di un angelo che li avvisa delle cattive intenzioni di Erode, prendendo una strada diversa. Erode, accortosi che i Magi hanno scoperto le sue intenzioni, si infuria e non sapendo nulla sul nascituro, ordina di uccidere tutti i bambini maschi di et\u00e0 inferiore ai due anni della zona di Betlemme. Avviene cos\u00ec la \"Strage degli Innocenti\". L'affresco di De Litio \u00e8 sicuramente il pi\u00f9 crudele e sanguinario di tutto il ciclo, oltre ad essere uno dei pi\u00f9 noti; inoltre, \u00e8 anche una delle opere pi\u00f9 note che raffigurano questo episodio. La scena si svolge fuori dal palazzo di Erode, di cui sono visibili la scalinata che conduce all'ingresso (che funge anche da balcone) e il piccolo portico decorato a cosmateschi, e dove si svolge parte della scena. Sul balcone \u00e8 affacciato Erode, che impartisce ordini ai soldati; dietro di lui si trovano alcuni dignitari che lo guardano con rimprovero e sono scandalizzati da quello scempio: due di questi hanno mani e braccia alzate, per proclamare la propria impotenza e appellarsi alla giustizia divina. Sul primo gradino della scalinata si trova un soldato che \u00e8 l'unico a non obbedire agli ordini del re e guarda, scandalizzato, proprio lui; lungo la scalinata invece un soldato rincorre una madre con in braccio il suo bambino, ma ella si difende accecando il soldato, mentre ai piedi della scale un soldato con un ghigno afferra un bimbo che la madre, spaventata, cerca di trattenere; vicino a loro, su un balconcino rialzato e raggiungibile tramite alcune scale due paggi suonano le trombe come a dare il via alla strage. La parte sinistra dell'affresco \u00e8 affollatissima: si vedono soldati con lance, altri soldati che prendono i bambini e li trapassano con la spada; mamme disperate che piangono i loro figli, altre che cercano di vendicarsi graffiando e menando i soldati; una colonna separa la scena del massacro da quella dove trovano posto Erode e la sua corte. Accanto alla colonna due madri piangono i loro figli, insanguinati e posti sulle loro ginocchia. Da notare come De Litio abbia voluto rappresentare i soldati proprio mentre trafiggono con la spada i piccoli o li buttano a terra calpestandoli; le madri invece sono delle donne del popolo, che nonostante il pianto e il dolore evocano la dolce figura materna. La scritta dice: \"quando re Herodo fe occidere quilli innocenti\".\nGes\u00f9 quindi fugg\u00ec in Egitto, dove rimase fino a 3 anni d'et\u00e0: un angelo infatti apparve a Giuseppe, dicendogli che Erode era morto e potevano tornare in Israele; quindi Giuseppe, Maria e Ges\u00f9 ritornarono in patria e si stabilirono a Nazaret.\nQuando Ges\u00f9 comp\u00ec 12 anni, Maria e Giuseppe decisero di portarlo con loro al Tempio di Gerusalemme durante la Pasqua. Al ritorno, per\u00f2, Ges\u00f9 non era pi\u00f9 con loro: tornarono indietro a Gerusalemme a cercarlo, e finalmente lo trovarono dentro il tempio a discutere con i \"dottori\" (sacerdoti) del Tempio, che la tradizione vuole che erano dodici. Il Fanciullo dice a tutti che cosa avverr\u00e0 durante la permanenza in terra del Figlio di Dio e i sacerdoti, consultando la Bibbia, rimangono stupefatti perch\u00e9 quello che dice Ges\u00f9 \u00e8 vero. L'affresco, realizzato in larga parte da un allievo del pittore, \u00e8 andato perduto nella parte centrale dove c'era la figura di Ges\u00f9. La scena si svolge dentro un edificio a tre navate che ricorda l'aspetto di una chiesa; ai lati dell'arco trionfale due medaglioni con ritratti ripresi dall'arte della Roma antica. Ges\u00f9 \u00e8 collocato al centro di uno scenografico punto di fuga e sta parlando da un leggio decorato con due quadrati incrociati: di Ges\u00f9 \u00e8 rimasta solo la mano destra. Attorno, seduti su panche di legno, i dodici dottori consultano le Sacre Scritture stando nelle pose pi\u00f9 svariate, e alcuni un po' confusi si lisciano la barba o fanno dei conti. Sulla sinistra vediamo un paggio di passaggio attratto dal discorso e soprattutto le figure di Maria e Giuseppe: la Vergine con una mano si tiene il manto mentre con l'altra indica suo Figlio, e seppur non parli, lo rimprovera con lo sguardo; Giuseppe invece non capisce come mai c'\u00e8 tutta quella confusione per via di quello che dice Ges\u00f9 e appare frastornato. A terra si vedono un libro e alcuni rotoli. La scritta dice: \"quando la nostra Donna et Iosepe cercavano... nel templo\".\nL'episodio avvenne dopo il Battesimo di Ges\u00f9, ma il pittore ha collocato per sbaglio l'affresco prima del Battesimo. Infatti, subito dopo il Battesimo, Ges\u00f9 fu invitato assieme alla Madre al matrimonio di un ricco signore di Cana: port\u00f2 con lui i discepoli, che in quel periodo erano sei (Pietro, Andrea, Filippo, Bartolomeo, Giacomo il Maggiore e Giovanni). Alle Nozze di Cana Ges\u00f9 diede il primo segno miracoloso: il vino era finito ed egli, pregato da Maria, chiam\u00f2 i servi e fece riempire d'acqua degli otri e, benedicendoli, trasform\u00f2 l'acqua in vino. Nell'affresco si vede il momento del banchetto nuziale che si svolge fuori casa, sotto un piccolo portico le cui pareti sono decorate a cosmateschi; il tavolo \u00e8 ad angolo. Sulla destra si vede una stanza con uno sguattero che prepara il fuoco da cui ripara il volto con la mano; sopra, c'\u00e8 una finestra aperta con davanzale dove due donne stanno curando delle pianticelle mentre un gatto le osserva. Due servi portano a tavola delle vivande mentre i due sposi, con sfarzosi vestiti, seduti a tavola, si accorgono della mancanza di vino: lo sposo offre il suo bicchiere ad un vecchio dietro di lui che vuole un po' di vino, ma questi lo rifiuta, mentre dietro di lui due uomini guardano la scena. La sposa, con una ricca acconciatura, \u00e8 tutta mortificata; Maria e Ges\u00f9 sono seduti al posto d'onore: la Vergine dice a Ges\u00f9 (rappresentato biondo e giovane, senza barba) che il vino \u00e8 finito e indica la sposa turbata. Ges\u00f9 allora benedice le anfore (molto simili a quelle della tradizione abruzzese) davanti al tavolo e compie il miracolo. Dietro la Madonna e suo Figlio c'\u00e8 una giovane dama, in piedi, che guarda verso il fedele. Da notare, accanto alle anfore, un cane che rosicchia l'osso. Altra particolarit\u00e0 \u00e8 la mancanza dei piedi del tavolo: sicuramente la sinopia dell'affresco era stata eseguita da un allievo su indicazioni del maestro, ma dimentic\u00f2 di aggiungere questo particolare; nemmeno De Litio, mentre dipingeva, se ne accorse. L'iscrizione \u00e8 andata perduta.\nIl pittore colloca questo importante episodio della vita di Cristo, erroneamente, dopo le nozze di Cana. Ges\u00f9 all'inizio del suo ministero, a 30 anni circa, and\u00f2 nelle sponde del fiume Giordano dove suo cugino, Giovanni Battista, battezzava annunciando la venuta del Messia: nonostante fosse senza peccato, Ges\u00f9 lasci\u00f2 che suo cugino compiesse il rito, durante il quale il cielo si apr\u00ec e scese lo Spirito Santo. Nell'affresco la scena del Battesimo si svolge a destra: in mezzo scorre il fiume Giordano, dove \u00e8 immerso Ges\u00f9 (questa volta pi\u00f9 maturo, con barba) fino alla vita; sulla sponda destra Giovanni Battista, vestito di pelle di cammello, versa da una ciotola un po' d'acqua del Giordano sul capo di Ges\u00f9 dove scende la colomba dello Spirito Santo, mentre sulla sponda opposta due angeli reggono le vesti che Ges\u00f9 si \u00e8 tolto per immergersi nell'acqua. Davanti a Ges\u00f9, tra due piante sei anatre si immergono nell'acqua, mentre lo sfondo \u00e8 caratterizzato da alte colline solcate dal fiume, dove sorgono alcuni casali e piccole citt\u00e0. Sulla parte sinistra dell'affresco si vede un piccolo edificio aperto decorato a cosmateschi, sotto il quale Maria conversa con Ges\u00f9: lui, questa volta vestito, spiega alla Madre che quello che dovr\u00e0 fare \u00e8 tutta volont\u00e0 del Padre e mostra il libro con il Vecchio Testamento; Maria si raccoglie in preghiera. Da notare come adesso Maria non sia pi\u00f9 giovane come prima, ma comincia a presentare i primi segni dell'et\u00e0. La didascalia \u00e8 scomparsa.\nDopo le Nozze di Cana, ritroviamo poco la Vergine nei Vangeli ma \u00e8 sicuro che ella segu\u00ec Ges\u00f9 durante tutto il suo Ministero. Cominciamo a ritrovare Maria con pi\u00f9 assiduit\u00e0 a partire dalla Crocifissione. Il racconto dell'annuncio della sua morte a Maria fa parte dei testi apocrifi che raccontano gli ultimi giorni di vita terrena della Madonna. C'\u00e8 scritto, infatti, che Maria avrebbe pregato il Figlio di annunziarle della sua morte due giorni prima che tutto ci\u00f2 accadesse, e cos\u00ec fu. Nell'affresco la scena vera e propria dell'annunzio \u00e8 a sinistra, e si svolge dentro una stanza decorata a cosmateschi: la Vergine, vestita di azzurro e bianco, \u00e8 adesso anziana, con il volto rugoso. Un angelo, che viene dall'alto, le offre la palma annunciandole il suo transito. Ai piedi della Madonna c'\u00e8 un cassone dove un gatto sta per mangiare un topo. Dalla stanza parte una scalinata che porta al piano superiore, dove c'\u00e8 una stanza con una donna; sopra la stanza dove avviene l'annuncio del transito c'\u00e8 un balcone colonnato rinascimentale. Sotto l'ingresso di casa (anche questo decorato a cosmateschi) una parente della Madonna d\u00e0 la notizia dell'evento ad una comare, davanti al quale un cane sta camminando elegantemente e un pellegrino si \u00e8 fermato a sentire cosa \u00e8 accaduto. Sulla destra, fuori dalla sua casa, la Madonna viene ritratta per tre volte: questa volta l'abito \u00e8 diverso (manto nero ed abito marrone), porta un libro in mano ed \u00e8 raffigurata pi\u00f9 giovane. Si vede la Madonna che si incammina lungo il sentiero davanti alla casa, pi\u00f9 avanti la Vergine entra dentro un edificio a chiamare due donne, sullo sfondo Maria accompagnata dalle due donne si dirige verso un piccolo cenobio. Il paesaggio \u00e8 prevalentemente pianeggiante con alcune colline. L'iscrizione \u00e8 scomparsa.\nSempre i racconti apocrifi della morte di Maria dicono che la Vergine diede anche agli Apostoli la notizia della sua morte e si accomiata da loro, offrendo la palma datale dall'angelo all'apostolo Giovanni. L'affresco, uno dei pi\u00f9 belli e noti del ciclo, la scena \u00e8 ambientata dentro i \"resti\" (che appaiono conservati in ottimo stato) di una chiesa, di cui rimane integro solo il presbiterio: per il resto sono rimaste solo le colonne e il tetto in legno con gli spioventi ben visibili visto che una parte di muro non c'\u00e8 pi\u00f9. Maria \u00e8 collocata al centro: adesso \u00e8 raffigurata come una giovane donna; prossima a morire, sorride ed \u00e8 felice, perch\u00e9 potr\u00e0 ricongiungersi al Figlio in anima e corpo (l'Assunzione). La Vergine offre la palma a San Giovanni, l'apostolo a cui Ges\u00f9 affid\u00f2 la Madre: lui si inginocchia e la prende. Ai lati delle due figure si trovano gli altri Apostoli, tutti con dei libri in mano e con lo sguardo rivolto verso Giovanni e Maria: da notare come a sinistra ci siano quelli pi\u00f9 anziani, con barba lunga e capelli grigi, mentre a destra quelli pi\u00f9 giovani, anche se nessuno \u00e8 giovane come l'evangelista Giovanni. Curioso notare come gli Apostoli siano undici: Giuda Iscariota era morto, sostituito gi\u00e0 da prima della Pentecoste da Mattia, ma qui il pittore ha commesso un errore, non dipingendo il dodicesimo. Fuori dall'edificio, appollaiato su un pinnacolo, si trova un uccello. Il paesaggio \u00e8 collinare. La scritta \u00e8 scomparsa.\nMaria, circondata dagli apostoli e distesa sul letto, muore e la sua anima sale al cielo. Gli Apostoli trasportano il corpo della Vergine fino alla Valle di Giosafat, dove viene sepolta. Dell'affresco, che raffigurava il momento in cui la Vergine veniva distesa nel sepolcro, non \u00e8 purtroppo rimasto quasi nulla: sono solo visibili le parti laterali, con quello che rimane di alcune figure di apostoli e i resti del paesaggio, pianeggiante e con una citt\u00e0 sullo sfondo a sinistra. Le cause che hanno portato alla distruzione \"quasi\" totale dell'affresco \u00e8 dovuta al fatto che nel Cinquecento fu aperta una finestrella poi murata, mentre nel Seicento alla parete fu addossata la cattedra del vescovo: opera lignea degli inizi del XVII secolo, ha poco di barocco ma molto di rinascimentale. Ai lati, due sedie anch'esse lignee: queste sono opera sicura della fine del secolo, visto il ricco e tipico ornatismo dell'arte barocca.\nL'affresco si trova tra l'episodio della Sepoltura della Vergine e quello della sua Assunzione, ma forse non \u00e8 da considerare un errore: la committenza e forse lo stesso De Litio volevano mettere in parallelo la Resurrezione di Ges\u00f9 e l'Assunzione della Vergine. Il tema dell'affresco viene talvolta citato come un \"Cristo eucaristico\" ed, erroneamente, come un \"Cristo in piet\u00e0\". Al centro c'\u00e8 la tomba, dove si alza Ges\u00f9 che \u00e8 visibile sino alla vita: egli, con le piaghe dalle quali esce copioso sangue, con il capo leggermente reclinato e gli occhi socchiusi, regge con la mano destra l'ostia sacra e con la sinistra un calice dorato. Sotto, il vescovo Antonio Probi con dietro due suoi parenti, inginocchiati e in preghiera, con lo sguardo rivolto verso il centro della parte bassa: purtroppo questa parte dell'affresco \u00e8 andata perduta, ma a giudicare dalla posizione di alcuni angeli attorno e dello sguardo del vescovo si potrebbe ipotizzare che al centro vi fosse una rappresentazione del Santissimo Sacramento, ricollegandosi all'ostia e al calice tenuti dal Cristo in mano. Il paesaggio \u00e8 collinare, mentre il cielo \u00e8 diviso a met\u00e0: quello \"terreno\" azzurro, quello \"divino\" in alto di colore blu. Da notare la presenza di due figure femminili a sinistra della tomba, ritratte fino alla vita e che sembrano affacciarsi da una finestra aperta sul paesaggio: una \u00e8 Maria Maddalena, l'altra una delle Tre Marie. Queste figure sono state inserite dal pittore per coprire un errore compiuto da un allievo e ci\u00f2 spiega anche come mai le due donne non sono ritratte tutte intere e contenute dentro un quadrato. L'iscrizione \u00e8 scomparsa.\nLa Vergine viene quindi deposta dagli Apostoli nel sepolcro, ed ecco che i Dodici vedono una sfolgorante luce alzarsi verso il cielo: \u00e8 il corpo della Madonna, che va a riunirsi all'anima in cielo; qui Ges\u00f9 la incorona come Regina dei Cieli e di tutti i Santi. Avviene cos\u00ec l'Assunzione, ricordata ogni anno il 15 agosto e festeggiata anche ad Atri con grande solennit\u00e0. Gli artisti del Medioevo e Rinascimento hanno raffigurato o il momento dell'Assunzione, o il momento dell'Incoronazione. Solo dalla fine del Cinquecento cominci\u00f2 a diffondersi l'iconografia in cui la Vergine, mentre sale al cielo, viene incoronata dalla Santissima Trinit\u00e0. In quest'affresco la Vergine e Ges\u00f9 sono al centro, seduti su un grande trono (che solo vagamente ricorda il tardo gotico, ormai \u00e8 di stile rinascimentale) decorato a cosmateschi e sorretto da sei angeli danzanti. La Vergine, una giovane donna vestita di bianco e d'azzurro, incrocia le mani sul petto e abbassa leggermente il capo sia in segno di rispetto verso il Figlio, sia perch\u00e9 questi possa incoronarla. Cristo, anche lui vestito di bianco e d'azzurro, non \u00e8 pi\u00f9 quello sanguinante e doloroso della Resurrezione, adesso \u00e8 felice, vestito, e con le mani pone sul capo della Madre una splendida corona dorata. Accanto al trono quattro angeli (due per lato), festeggiano suonando vari strumenti: il liuto, l'arpa, una ribeca e un flauto. Il Paradiso viene rappresentato come un prato verde con un cielo blu e bianco. L'iscrizione \u00e8 scomparsa. L'affresco chiude il ciclo dedicato alla Vita di Maria.\nEvangelisti, Dottori della Chiesa e Virt\u00f9.\nGli affreschi raffiguranti gli Evangelisti, i Dottori della Chiesa e le Virt\u00f9 Cardinali e Teologali si trovano nei quattro spicchi della volta. Essi sono separati tra loro da ricchi festoni con decorazioni floreali, vegetali ed umane, inframezzati da alcuni medaglioni. Ogni evangelista \u00e8 affiancato da un dottore della Chiesa, ognuno con i propri attributi principali. Gli evangelisti inoltre hanno accanto anche i loro simboli. Negli angoli in basso di ogni spicchio si trovano degli spazi dove sono raffigurate le Virt\u00f9. Lo sfondo \u00e8 un cielo blu tutto stellato, con al centro della volta un tondo dipinto con dei cherubini e in mezzo l'Agnus Dei. Gli affreschi della volta sono successivi a quelli delle pareti del coro: infatti, mentre nella Vita di Maria le maniere tardo gotiche venivano unite allo stile rinascimentale, nella volta ogni ornato tardo gotico \u00e8 eliminato per lasciare spazio al Rinascimento. Gli affreschi della volta risalgono al periodo tra il 1480 e il 1481, datazione che un tempo era estesa erroneamente a tutto il resto degli affreschi. La loro lettura parte dall'affresco con l'evangelista Giovanni e il vescovo Agostino d'Ippona, nello spicchio centrale in basso, per proseguire nello spicchio di sinistra fino a quello di destra.\nL'affresco \u00e8 presente nello spicchio centrale in basso. L'evangelista Giovanni, il prediletto di Ges\u00f9, \u00e8 raffigurato come un giovane ragazzo, i cui tratti per\u00f2 sono secchi e duri: si sta avviando all'et\u00e0 matura. Nei vangeli infatti c'\u00e8 scritto che Giovanni era tra gli apostoli il pi\u00f9 giovane, infatti doveva avere tra i 15 e i 20 anni e alcuni racconti popolari dicono addirittura che ne avesse 12. Il capo, con una fluente chioma castano chiaro, \u00e8 leggermente reclinato verso la spalla sinistra ed \u00e8 cinto da una stupenda aureola dorata, come tutti gli altri evangelisti e dottori della Chiesa. Vestito con un manto rosso foderato di bianco e con una tunica verde, sta seduto su una panca e su un tavolinetto legge un libro sacro, molto probabilmente il suo Vangelo. Accanto a lui un'aquila, simbolo dell'evangelista Giovanni, con le ali spiegati apre un libro con una zampa. Accanto a Giovanni, a destra, c'\u00e8 Sant'Agostino vescovo di Ippona, che venerato nell'omonima chiesa vicinissima al Duomo, che per\u00f2 dal Trecento fino al Seicento era dedicata ai santi Giacomo e Caterina. Sant'Agostino indossa la mitria e tutti gli altri paramenti vescovili, con una foggia molto preziosa e con ricchi ricami. Sant'Agostino \u00e8 seduto su una ricca panca lignea con tanto di schienale con decorazioni rinascimentali, mentre sul leggio ligneo (riccamente decorato) sono posati alcuni libri. Sant'Agostino ascolta quello che dice Giovanni e sembra intervenire mentre alza il dito. Accanto al santo vescovo, raffigurato in posizione pi\u00f9 bassa vi \u00e8 san Tommaso d'Aquino che, seduto su una semplice panca, appoggia il gomito sul tavolino e con la mano regge il viso; sembra stia dormendo. Con la mano sinistra stringe un libro. Il pavimento \u00e8 formato da formelle decorate a cosmateschi.\nAgli angoli in basso dell'affresco si trovano le virt\u00f9 della Fede e della Speranza; all'angolo sinistro si trova la Fede, una giovane donna (con fluenti capelli legati con un elegante nastro) che prega su un calice con l'ostia sacra, poggiato su un ricco altare, mentre sotto c'\u00e8 un medaglione con un uomo anziano che sembra accennare uno sguardo triste. La Speranza \u00e8 raffigurato nell'angolo destro ed \u00e8 una ragazza in preghiera, cinta da una corona di fiori e con lo sguardo rivolto verso l'alto dove si trova una luce dorata che rappresenta la grazia divina, a cui tende l'uomo. Sotto c'\u00e8 un medaglione con un uomo (che sembra ricordare il duca di Firenze Piero il Gottoso) il cui volto sembra esprimere la speranza per l'avvenire.\nSi trova nello spicchio a sinistra di quello con san Giovanni e sant'Agostino. san Luca, l'evangelista considerato il pittore che per primo ritrasse la Vergine, viene raffigurato seduto (con una tunica rossa e un manto ocra) mentre con un pennello sottile sta dando l'ultimo tocco ad un quadro raffigurante la Madonna con Bambino (un quadro nel quadro). Dietro il cavalletto, un piccolo tavolo con dei libri e alcuni colori. San Luca, essendo patrono dei pittori (e titolare di molte confraternite di \"dipintori\"), era spesso un autoritratto del pittore che realizzava l'opera: cosa che molti studiosi hanno ipotizzato per questo affresco, vedendo nel San Luca un autoritratto del De Litio. Ai piedi dell'evangelista c'\u00e8 il suo simbolo, il toro, che ha tra le zampe il vangelo di Luca. A destra, accanto a san Luca, si trova sant'Ambrogio, arcivescovo di Milano, con i paramenti vescovili, seduto su una panca mentre scrive: accanto, calamaio e astuccetto. Il pavimento \u00e8 a cosmateschi. Agli angoli in basso le virt\u00f9 della Prudenza e della Pazienza. All'angolo sinistro c'\u00e8 la Prudenza, una donna (anch'essa con fluenti capelli legati da un lungo nastro) che con la mano destra regge un piatto con un compasso, mentre con l'indice della mano sinistra si tocca la bocca a indicare il silenzio. I suoi occhi sono rivolti al cielo. Nel medaglione sottostante il ritratto in monocromo bianco di un uomo di profilo. All'angolo destro, invece, la Pazienza: virt\u00f9 delle anime grandi, \u00e8 una giovane donna, con i capelli legati da un fiocco rosso, che regge sulle spalle il giogo: il suo capo \u00e8 leggermente reclinato e sorride, quasi a voler indicare il \"dolce peso\". Nel medaglione sottostante un uomo, ritratto di profilo, ride: \"ride bene chi ride ultimo\" il messaggio che vuole esprimere.\nSi trova in prossimit\u00e0 dell'arco trionfale. San Marco si trova a sinistra e viene raffigurato, barbuto, con una tunica rossa e un manto verde: seduto su una panca, sta scrivendo. Da notare le gambe accavallate (presenti comunque anche nel San Luca), espediente che sar\u00e0 riutilizzato molto nella pittura: famoso \u00e8 il San Matteo di Caravaggio, presente in San Luigi dei francesi a Roma, opera per\u00f2 rifiutata dalla committenza. Ai piedi di san Marco c'\u00e8 il leone alato, suo simbolo, che ghermisce il libro con il vangelo secondo Marco. Accanto a San Marco c'\u00e8 san Gregorio Magno, papa noto per i suoi scritti. Raffigurato nei ricchi paramenti papali (con tanto di triregno), con il volto paffuto, san Gregorio \u00e8 seduto su una sontuosa sedia di legno con lo schienale \"ammorbidito\" da un drappo nero ricamato d'oro. Un libro aperto \u00e8 posato su un leggio. Il pavimento \u00e8 a formelle con delle croci rosse e nere. Le virt\u00f9 della Fortezza e della Temperanza sono rispettivamente raffigurate nell'angolo sinistro e in quello destro. La Fortezza \u00e8 una donna con lunghi capelli biondi che spezza una colonna, mentre guarda diritto davanti a s\u00e9; nel medaglione sottostante, una donna ritratta di profilo porta dei lunghi capelli castani. La Temperanza \u00e8 una donna (con i capelli legati dietro) che versa dell'acqua in un calice; sotto, in un medaglione, un nobile che nonostante l'et\u00e0 avanzata si mantiene florido.\nSan Matteo \u00e8 raffigurato come un bel giovane, intento a scrivere il suo Vangelo su un tavolino di legno, mentre lui \u00e8 seduto su una ricca panca lignea decorata. Il santo gira a guardare l'Angelo, suo simbolo, che tiene in mano un rotolo di carta e il libro del Vangelo secondo Matteo aperto: l'angelo sostiene il libro in modo che Matteo possa leggerlo e quindi ricopiarlo. Accanto all'evangelista, a destra, si trova san Girolamo, che pass\u00f2 quasi tutta la sua vita nel deserto in preghiera; egli \u00e8 vestito con le ricche vesti cardinalizie, intento a leggere un libro. Il pavimento \u00e8 formato da rombi in cui sono inscritti quadrati verdi e rossi.\nLa Carit\u00e0 si trova all'angolo sinistro: \u00e8 una donna dai capelli biondi, raccolti dietro la nuca, che porta in braccio due bambini; al di sotto un nobile ritratto di profilo. La Giustizia \u00e8 una donna, solenne, che con la destra regge una spada e con la sinistra la bilancia; nel medaglione sottostante vi \u00e8 il volto di una donna, simile a quello della Giustizia, con un cerchio dorato in testa.\nSanti.\nGli affreschi raffiguranti i Santi furono realizzati da Andrea De Litio tra la fine di quelli della Vita di Maria e l'inizio di quelli della volta: quindi si possono ben datare questi affreschi tra il 1460 e il 1475. Questi affreschi coprono le 2 colonne ottagonali e le 2 semicolonne del coro; i santi delle colonne sono collocate in finte nicchie rinascimentali che a prima vista sembrano vere, mentre gli affreschi delle semicolonne continuano anche per le campate laterali del Coro.\nSanti delle semicolonne e delle campate.\nVi sono raffigurati quasi 50 santi, tutti con i loro attributi e spesso corredati, sotto, da una didascalia con il nome. I santi delle semicolonne sono raffigurati interi, mentre quelli delle campate sono a mezzo busto o a tre quarti.\nTra i santi raffigurati possiamo citarne alcuni: \"Santa Reparata\", vestita da regina (con tanto di corona), con la palma del martirio e il modellino della citt\u00e0 di Atri in mano (da notare il campanile con la cuspide, particolare aggiunto nel Cinquecento), e un profondo sguardo rivolto verso il fedele; \"Santa Maria Maddalena\", completamente vestita di rosso e con la boccetta di profumi in mano; \"Sant'Agnese\", con una croce in mano e un agnello ai piedi; \"Santa Margherita di Antiochia\", con la croce e un drago ai piedi; \"Santa Barbara\", con la palma sulla sinistra e il modellino della torre dove fu rinchiusa nella destra; \"Sant'Onofrio\", coperto completamente della sua barba e dei suoi capelli e con in mano un rosario.\nVi sono poi alcune figure di santi che avendo attributi generali e ricorrenti per molti santi diversi, sono di difficile identificazione.\nChiostro e cisterna romana.\nOggi incluse nella visita al Museo Capitolare, si trovano praticamente dietro e annesse al duomo. Il chiostro fu costruito nel XV secolo su una preesistente struttura del XII secolo, mentre la cisterna romana alimentava le terme (sopra le quali fu costruito il duomo) e risale al II secolo."}
{"id": "2377605", "revid": "125220286", "url": "https://it.wikipedia.org/wiki?curid=2377605", "title": "Visceral Games", "text": "Visceral Games, inizialmente nota con il nome EA Redwood Shores (uno degli studios pi\u00f9 duraturi di EA), \u00e8 stata una software house attiva sotto Electronic Arts. Il nome \u00e8 stato cambiato il 5 maggio 2009 in seguito ad un comunicato stampa. Il direttore generale di Visceral Games \u00e8 Glen Schofield, che ricopriva lo stesso ruolo anche nello studios di EA Redwood Shores.\nL'etichetta \u00e8 famosa in particolare per la serie survival horror Dead Space, di tema fantascientifico: la prima edizione venne pubblicata nel 2008, con la vecchia denominazione.\nLa software house \u00e8 stata chiusa ad ottobre del 2017."}
{"id": "2377606", "revid": "729019", "url": "https://it.wikipedia.org/wiki?curid=2377606", "title": "Dux Armeniae", "text": "Il Dux Armeniae era il comandante di truppe limitanee di un settore del limes romano orientale, nella diocesi pontica dai tempi di Costantino I. Suo diretto superiore era al tempo della \"Notitia dignitatum\" (nel 400 circa), il \"magister militum praesentalis II\".\nElenco unit\u00e0.\nEra a capo di ben 2 unit\u00e0 o distaccamenti di unit\u00e0, come risulta dalla Notitia Dignitatum (Orien. XXXVIII):"}
{"id": "2377608", "revid": "767487", "url": "https://it.wikipedia.org/wiki?curid=2377608", "title": "Elena Gheorghe", "text": "Biografia.\nDi origine arumena da parte di padre, Elena \u00e8 tra le pi\u00f9 conosciute cantanti rumene; ha iniziato la propria carriera musicale nel 2002 entrando nel gruppo musicale Mandinga, in cui \u00e8 rimasta fino al 2006, anno di inizio della sua carriera da solista.\nHa rappresentato la Romania all'Eurovision Song Contest 2009 con la canzone \"The Balkan Girls\", classificandosi al 19\u00ba posto. \nNell'inverno 2010 il suo ultimo singolo Disco Romancing \u00e8 stato pubblicato in Italia, andando in rotazione anche sul canale televisivo MTV. Alla fine del 2010 \u00e8 stato pubblicato il nuovo singolo: Midnight Sun.\nNel 2011 ha collaborato con Dony al singolo Hot Girls. Nell'inverno 2011, precisamente 23 dicembre, \u00e8 stato pubblicato il suo nuovo singolo \"Your Captain Tonight\". Il 9 maggio del 2012, Elena ha pubblicato il suo nuovo singolo \"Amar Tu Vida\". \nNell'estate 2014 torna alla ribalta con il nuovo successo intitolato \"Mamma mia (He's italiano)\". Nell'estate del 2015 pubblica il nuovo singolo \"Se\u00f1or Loco\", in Italia il brano esce con l'etichetta Bit Records. Nel 2016 per la Walt Disney presta voce alla canzone \u201eTimpul meu\u201d del cartone animato Elena di Avalor."}
{"id": "2377616", "revid": "486946", "url": "https://it.wikipedia.org/wiki?curid=2377616", "title": "International Women's Open", "text": ""}
{"id": "2377621", "revid": "767487", "url": "https://it.wikipedia.org/wiki?curid=2377621", "title": "Aranyosap\u00e1ti", "text": "Aranyosap\u00e1ti \u00e8 un comune dell'Ungheria di 2144 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377626", "revid": "111433", "url": "https://it.wikipedia.org/wiki?curid=2377626", "title": "Oleg Georgovi\u010d Gazenko", "text": "Fino alla sua morte, lavor\u00f2 come consigliere di Anatoly Grigoriev, l'attuale direttore dell'Istituto.\nAttivit\u00e0 professionale.\nTra i principali scienziati dietro al progetto di animali sovietici nello spazio, selezion\u00f2 ed addestr\u00f2 Laika, il cane che vol\u00f2 sullo Sputnik 2. La missione non prevedeva che Laika tornasse a casa, infatti, mor\u00ec entro le prime ore per surriscaldamento e stress.\nGazenko avvi\u00f2 il programma \"Cosmos biosatellite nonhuman primate\", che fu di grande successo fin dalla sua nascita nel 1979. Egli ricorda come fu difficile decidere di far volare un primate per la prima volta: \nGazenko fu coinvolto nelle ricerche sulla vita nello spazio dal tardo 1950. Trov\u00f2 grandi benefici conducendo esperimenti biologici nello spazio, particolarmente sugli animali. Molti oppositori del volo di animali nello spazio credono che tali voli non siano pi\u00f9 giustificati perch\u00e9 l'uomo oggi \u00e8 completamente in grado di vivere e lavorare nello spazio per lunghi periodi.\nQuesta argomentazione si basa sulla mancanza di comprensione. Gazenko disse: "}
{"id": "2377629", "revid": "767487", "url": "https://it.wikipedia.org/wiki?curid=2377629", "title": "Balsa (Ungheria)", "text": "Balsa \u00e8 un comune dell'Ungheria di 938 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377630", "revid": "1632387", "url": "https://it.wikipedia.org/wiki?curid=2377630", "title": "Doomsday for the Deceiver", "text": "Doomsday for the Deceiver \u00e8 il primo album in studio del gruppo musicale statunitense Flotsam and Jetsam, pubblicato il 4 luglio 1986 per la Metal Blade Records.\nDescrizione.\nSi tratta dell'unico album realizzato con Jason Newsted, il quale nello stesso anno abbandon\u00f2 il gruppo per entrare nei Metallica a causa della prematura morte del bassista Cliff Burton. La produzione \u00e8 scarna e poco curata, principalmente a causa del basso budget a disposizione e dell'inesperienza del gruppo, in linea con quello che succedeva sistematicamente ai gruppi metal emergenti di quel periodo.\nIl disco inoltre ricevette molti apprezzamenti sulla rivista musicale \"Kerrang!\"; il recensore gli assegn\u00f2 infatti sei punti su un massimo di cinque, gesto che fece molta pubblicit\u00e0 all'esordiente gruppo e assicur\u00f2 consensi."}
{"id": "2377634", "revid": "827882", "url": "https://it.wikipedia.org/wiki?curid=2377634", "title": "Barab\u00e1s (Ungheria)", "text": "Barab\u00e1s \u00e8 un comune dell'Ungheria di 855 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377637", "revid": "767487", "url": "https://it.wikipedia.org/wiki?curid=2377637", "title": "Jozef Len\u00e1rt", "text": "Biografia.\nSi diplom\u00f2 in una scuola superiore di chimica e lavor\u00f2 per la societ\u00e0 Ba\u0165a. Divenne membro del Partito Comunista di Cecoslovacchia (\"KS\u010c\") e del Partito Comunista di Slovacchia (\"KSS\").\nLen\u00e1rt fu un membro del Parlamento federale (il cui nome cambi\u00f2 diverse volte) dal 1960 al 1990, e fu presidente del Consiglio nazionale slovacco dal 1962 al 1963. Fu Primo ministro dal 1963 al 1968.\nNonostante fosse slovacco, divenne cittadino ceco dopo la dissoluzione della Cecoslovacchia nel 1993.\nIl 23 settembre 2002 Len\u00e1rt fu assolto, per prove insufficienti, dall'accusa di tradimento (insieme al collega Milo\u0161 Jake\u0161), in merito alla gestione degli eventi della Primavera di Praga nel 1968. Fu accusato di aver partecipato ad una riunione all'ambasciata sovietica a Praga il giorno dopo l'invasione da parte del Patto di Varsavia, per cercare di istituire un nuovo governo di \"operai e contadini\".\nJozef Len\u00e1rt fu una delle figure pi\u00f9 elastiche delle gerarchie comuniste della Cecoslovacchia, che occup\u00f2 diverse cariche della leadership per circa 25 anni. Questo fatto \u00e8 degno di nota perch\u00e9 la sua carriera rimase in piedi anche attraverso una successione di regimi e di pesanti cambiamenti politici."}
{"id": "2377640", "revid": "767487", "url": "https://it.wikipedia.org/wiki?curid=2377640", "title": "B\u00e1torliget", "text": "B\u00e1torliget \u00e8 un comune dell'Ungheria di 833 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377644", "revid": "122936724", "url": "https://it.wikipedia.org/wiki?curid=2377644", "title": "Elisabetta di Hannover", "text": "Biografia.\nInfanzia e giovent\u00f9.\nLa principessa Elisabetta nacque a Buckingham Palace, a Londra. Suo padre era il monarca regnante del Regno Unito, Giorgio III, figlio maggiore di Federico, principe di Galles e di Augusta di Sassonia-Gotha-Altenburg. Sua madre era invece la regina Carlotta, nata principessa Carlotta di Meclemburgo-Strelitz.\nL'educazione di Elisabetta la port\u00f2 a crescere piuttosto isolata dal mondo esterno e cos\u00ec trascorse la maggior parte della sua infanzia assieme ai genitori ed alle sorelle; la coppia reale tendeva infatti a riparare i propri figli, in particolar modo le ragazze. In ogni caso, nel 1812, Elisabetta acquist\u00f2 \"La Prioria\" a Old Windsor, nel Berkshire, dove stabil\u00ec la sua residenza privata.\nMatrimonio.\nDurante un ballo a corte nel 1814, Elisabetta incontr\u00f2 il principe tedesco Federico d'Assia-Homburg; vedendo l'ufficiale austriaco nella sua elegante uniforme da ussaro, Elisabetta avrebbe detto: \u00abSe \u00e8 libero, lo sposer\u00f2!\u00bb. Contro molte opposizioni, il matrimonio venne celebrato il 7 aprile 1818 nella cappella privata di Buckingham Palace. Non fu una vera e propria \"unione d'amore\", nonostante l'intendimento ed il rispetto reciproco che la caratterizzava; fu piuttosto un accordo che andava bene ad entrambi. Elisabetta si trasfer\u00ec quindi con il marito in Germania.\nUltimi anni.\nIl 20 gennaio 1820 Federico succedette al padre come Langravio d'Assia-Homburg; grazie alla dote di Elisabetta ed al suo appannaggio annuale, egli fu in grado di ristrutturare il proprio palazzo di Homburg. Dal canto suo, Elisabetta pot\u00e9 abbandonare la rigida etichetta di corte che tanto disprezzava in Inghilterra e riscopr\u00ec s\u00e9 stessa, potendo fare molte pi\u00f9 cose in questo suo nuovo ambiente.\nIl 10 gennaio 1840, all'et\u00e0 di sessantanove anni, mor\u00ec a Francoforte sul Meno; venne sepolta nel Mausoleo dei Langravi, ad Homburg.\nTitoli nobiliari e stemma.\nStemma.\nA partire dal 1789, in quanto figlia del sovrano, Elisabetta pot\u00e9 utilizzare lo stemma del regno, differenziato da questo mediante un nastro d'argento a tre punte, quella centrale recante una croce rossa, quelle esterne con rose rosse."}
{"id": "2377646", "revid": "767487", "url": "https://it.wikipedia.org/wiki?curid=2377646", "title": "Benk", "text": "Benk \u00e8 un comune dell'Ungheria di 491 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377650", "revid": "767487", "url": "https://it.wikipedia.org/wiki?curid=2377650", "title": "Beregdar\u00f3c", "text": "Beregdar\u00f3c \u00e8 un comune dell'Ungheria di 855 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377652", "revid": "287204", "url": "https://it.wikipedia.org/wiki?curid=2377652", "title": "Mubadala Silicon Valley Classic", "text": "Il Mubadala Silicon Valley Classic \u00e8 un torneo di tennis femminile del WTA Tour si gioca nel campus della San Jose State University a San Jose in California, USA. Iniziato nel 1971 , \u00e8 il pi\u00f9 vecchio torneo femminile che si giochi sul cemento. \u00c8 il primo torneo femminile delle US Open Series. Fino al 2017 si \u00e8 disputato a Stanford. L'edizione del 2020 non viene disputata a causa della pandemia di COVID-19.\nMartina Navr\u00e1tilov\u00e1 detiene il record di vittorie: 5 (1979-1980, 1988, 1991, e 1993)."}
{"id": "2377656", "revid": "767487", "url": "https://it.wikipedia.org/wiki?curid=2377656", "title": "Beregsur\u00e1ny", "text": "Beregsur\u00e1ny \u00e8 un comune dell'Ungheria di 636 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377657", "revid": "287204", "url": "https://it.wikipedia.org/wiki?curid=2377657", "title": "Smeraldo Gachala", "text": "Lo Smeraldo Gachala \u00e8 uno smeraldo non tagliato del peso di 858 carati (172 grammi). La gemma fu scoperta nel 1967 nella miniera di Vega de San Juan in Colombia ed \u00e8 stata nominata come il distretto di miniere dove fu trovata. Adesso si trova negli Stati Uniti, essendo stata donata allo Smithsonian Institution da un gioielliere di New York, Harry Winston."}
{"id": "2377661", "revid": "767487", "url": "https://it.wikipedia.org/wiki?curid=2377661", "title": "Berkesz", "text": "Berkesz \u00e8 un comune dell'Ungheria di 955 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377663", "revid": "767487", "url": "https://it.wikipedia.org/wiki?curid=2377663", "title": "Beseny\u0151d", "text": "Beseny\u0151d \u00e8 un comune dell'Ungheria di 693 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377666", "revid": "767487", "url": "https://it.wikipedia.org/wiki?curid=2377666", "title": "Alcantara (Romblon)", "text": "Alcantara \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nAlcantara \u00e8 formata da 12 baranggay:"}
{"id": "2377667", "revid": "767487", "url": "https://it.wikipedia.org/wiki?curid=2377667", "title": "Beszterec", "text": "Beszterec \u00e8 un comune dell'Ungheria di 1132 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377669", "revid": "117344635", "url": "https://it.wikipedia.org/wiki?curid=2377669", "title": "Venere di Hohle Fels", "text": "La Venere di Hohle Fels, anche conosciuta come Venere di Schelklingen, \u00e8 una statuina paleolitica di una Venere, ritrovata nei pressi di Schelklingen, in Germania.\nDescrizione.\nLa statuina di circa 6 cm, \u00e8 scolpita in avorio ricavato da una zanna di mammuth. Rappresenta una figura femminile scolpita con i fianchi, i seni e la pancia molto pronunciati. \u00c8 stata ritrovata precisamente in una caverna presso Schelklingen, nota come Hohle Fels, durante gli scavi del 2008 effettuati da un team dell'Universit\u00e0 di Tubinga capeggiato dal professor Nicholas Conard, che ha descritto la scoperta su \"Nature\".\nDatazione.\n\u00c8 stata datata, col metodo del radiocarbonio, a un periodo che va tra i 31.000 ed i 40.000 anni fa, durante la cultura dell'Aurignaziano agli inizi del Paleolitico superiore, ed \u00e8 associabile alle prime presenze dell'\"Homo Sapiens\" (\"Cro-Magnon\") in Europa.\nSi tratta della pi\u00f9 antica rappresentazione del corpo umano di et\u00e0 paleolitica (Aurignaziano basale) oggi conosciuta, pi\u00f9 antica di circa 5.000 anni rispetto alle altre \"veneri\" conosciute di et\u00e0 gravettiana."}
{"id": "2377671", "revid": "200568", "url": "https://it.wikipedia.org/wiki?curid=2377671", "title": "Oleg Gazenko", "text": ""}
{"id": "2377672", "revid": "767487", "url": "https://it.wikipedia.org/wiki?curid=2377672", "title": "Biri (Ungheria)", "text": "Biri \u00e8 un comune dell'Ungheria di 1411 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377675", "revid": "767487", "url": "https://it.wikipedia.org/wiki?curid=2377675", "title": "B\u00f6k\u00f6ny", "text": "B\u00f6k\u00f6ny \u00e8 un comune dell'Ungheria di 3275 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377677", "revid": "277947", "url": "https://it.wikipedia.org/wiki?curid=2377677", "title": "Banton", "text": "Banton \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nBanton \u00e8 formata da 17 baranggay:"}
{"id": "2377681", "revid": "767487", "url": "https://it.wikipedia.org/wiki?curid=2377681", "title": "Lacrime dalla Luna", "text": "Lacrime dalla Luna \u00e8 il secondo singolo estratto dall'album Uguali e diversi del 2002. Con questo brano Gianluca Grignani si presenta al Festival di Sanremo piazzandosi al 12\u00ba posto."}
{"id": "2377683", "revid": "729019", "url": "https://it.wikipedia.org/wiki?curid=2377683", "title": "Botpal\u00e1d", "text": "Botpal\u00e1d \u00e8 un comune dell'Ungheria di 601 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2377685", "revid": "1543377", "url": "https://it.wikipedia.org/wiki?curid=2377685", "title": "East West Bank Classic", "text": "Il LA Women's Tennis Championships presented by Herbalife (conosciuto anche come East West Bank Classic per motivi di sponsorizzazione) \u00e8 stato un torneo di tennis femminile el WTA Tour che si giocava in California. Il torneo si giocava sul cemento ed era parte delle US Open Series."}
{"id": "2377706", "revid": "124123", "url": "https://it.wikipedia.org/wiki?curid=2377706", "title": "Nick Nuyens", "text": " Passista veloce e specialista delle classiche, \u00e8 stato professionista dal 2003 al 2014, vincendo il Giro delle Fiandre 2011. Dopo il ritiro \u00e8 stato general manager del team Veranda's Willems-Crelan.\nCarriera.\nPassato professionista nel 2003 con la Quick Step, ha poi vestito le divise della Cofidis, della Rabobank e, dal 2011, della Saxo Bank-Sungard. Sin dalle prime stagioni ha dimostrato un'ottima predisposizione per le corse di un solo giorno, in particolare per le classiche del Nord. In carriera ha ottenuto una ventina di vittorie: tra i successi spiccano la Parigi-Bruxelles nel 2004, l'Omloop Het Volk, due tappe e la generale del Tour of Britain nel 2005, la Kuurne-Bruxelles-Kuurne nel 2006, ma soprattutto il Giro delle Fiandre 2011, vinto allo sprint davanti a Sylvain Chavanel e Fabian Cancellara."}
{"id": "2377707", "revid": "290948", "url": "https://it.wikipedia.org/wiki?curid=2377707", "title": "Dew point", "text": ""}
{"id": "2377708", "revid": "287204", "url": "https://it.wikipedia.org/wiki?curid=2377708", "title": "L'interdit", "text": "L'interdit \u00e8 un profumo della casa di moda francese Givenchy.\nStoria.\n\"L'interdit\" nacque dall'incontro nel 1957 tra Hubert de Givenchy, fondatore della maison francese e la popolare attrice britannica Audrey Hepburn, che aveva indossato in svariate occasioni i capi Givenchy. Il profumo fu realizzato privatamente per l'attrice, ma considerando l'ottimo risultato, Givenchy pens\u00f2 di utilizzarlo per segnare il lancio sul mercato del marchio di una nuova linea di profumi. L'iniziale opposizione di Audrey Hepburn per l'operazione, fu lo spunto che diede il nome alla fragranza: \"L'interdit\" infatti in lingua francese vuol dire \"Il divieto\". Alla fine, Audrey Hepburn divent\u00f2 la testimonial del profumo, posando per la campagna pubblicitaria. Si tratt\u00f2 della prima volta che una campagna pubblicitaria utilizzava il volto di un'attrice, e non di una comune modella. Il design della boccetta fu disegnato da Pablo Reinoso.\nFilosofia.\nHubert de Givenchy sosteneva che \"Il profumo non \u00e8 altro che il tocco finale dell'eleganza, la sua carta d'identit\u00e0\". e con questa filosofia lanci\u00f2 sul mercato le proprie fragranze a partire da \"L'interdit\", che tramite l'utilizzo di note delicate e fiorite (il giardinaggio era una passione di Givenchy), d\u00e0 l'immagine di una donna romantica e aggraziata. Il profumo viene visto come un abito d'alta moda che esalta la personalit\u00e0 della sua indossatrice.\nCommercializzazione.\nIl profumo fu messo in commercio nel 1957 ed ebbe un notevole successo, contribuendo a far conoscere il marchio Givenchy anche nel settore dei profumi e della cosmetica.\nNell'ottobre del 2007, in occasione dei cinquanta anni del prodotto, \"L'interdit\" \u00e8 stato rilanciato sul mercato, con una nuova formula che lo rendesse pi\u00f9 appetibile alle nuove consumatrici. Soltanto in questa occasione il profumo \u00e8 stato reso disponibile anche in Italia."}
{"id": "2377709", "revid": "24062630", "url": "https://it.wikipedia.org/wiki?curid=2377709", "title": "Etoile des Besseges", "text": ""}
{"id": "2377710", "revid": "729019", "url": "https://it.wikipedia.org/wiki?curid=2377710", "title": "Redshank", "text": "Redshank (inglese: \"Gambe Rosse\") era il soprannome dato ai mercenari scozzesi delle Highlands e delle Isole Occidentali (Isole Ebridi) durante la conquista inglese dell'Irlanda.\nErano una parte importante degli eserciti irlandesi durante il XVI secolo. Erano soprannominati in questo modo perch\u00e9 combattevano a gambe nude. Il loro armamento-tipo era l'arco e la \"claymore\"."}
{"id": "2377712", "revid": "107831", "url": "https://it.wikipedia.org/wiki?curid=2377712", "title": "Pan Pacific Open", "text": "Il Pan Pacific Open, noto anche come Toray Pan Pacific Open per motivi di sponsorizzazione, \u00e8 un torneo di tennis femminile del WTA Tour, si gioca dal 1984 a Tokyo in Giappone. Era parte della categoria Tier I dal 1993 al 2008, dal 2009 al 2020 ha fatto parte della categoria Premier mentre nel 2021 \u00e8 entrato a far parte della categoria WTA 500. L'evento era tradizionalmente giocato sul sintetico indoor del Tokyo Metropolitan Gymnasium, ma dal 2008 si \u00e8 spostato sul cemento del Ariake Coliseum. L'edizione del 2020 non viene disputata a causa della pandemia di COVID-19.\nMartina Hingis detiene il record di vittorie del singolare avendolo vinto 5 volte."}
{"id": "2377713", "revid": "24062643", "url": "https://it.wikipedia.org/wiki?curid=2377713", "title": "Etoile des Bess\u00e8ges", "text": ""}
{"id": "2377715", "revid": "767487", "url": "https://it.wikipedia.org/wiki?curid=2377715", "title": "Renat Sabitov", "text": "Carriera.\nGli inizi e l'approdo al Saturn Ramenskoe.\nSabitov calcisticamente nasce nelle giovanili del Chertanovo football school e nel 2001 passa a far parte delle giovanili del FC Khimki.Nel 2004 lo acquista la squadra russa del Saturn. Nei primi due anni rimane ai margini della rosa, e soltanto nel 2006 arriva l'esordio in prima squadra, durante Zenit-Saturn 1-1.Chiude la stagione totalizzando 6 presenze.\nSpartak Mosca.\nNel 2007 passa a titolo definitivo allo Spartak Mosca.Esordisce con la nuova maglia il 31 marzo nella vittoria esterna di San Pietroburgo per 1-3 contro lo Zenit.Conclude la stagione collezionando 15 presenze in campionato. Nella stagione successiva viene confermato dallo Spartak Mosca ed il 20 settembre 2007 fa il suo esordio nelle competizioni europee in Coppa Uefa nella partita vinta 5-0 nei confronti del BK H\u00e4cken. Il 6 aprile 2008 esordisce anche nel nuovo campionato nel pareggio interno per 1-1 contro l'.Termina la seconda stagione con lo Spartak collezionando 19 presenze in campionato e 2 in Coppa Uefa.Rimane in squadra un altro anno e comincia la stagione con un pareggio (1-1) in campionato contro lo Zenit San Pietroburgo.Conclude la terza stagione collezionando 18 presenze in campionato. La sua quarta stagione inizia con il suo esordio in Coppa di Russia, il 15 settembre 2009, nella vittoria esterna per 1-2 contro l'FK Krasnodar.Esordisce nel nuovo campionato il 21 marzo 2010 nel pareggio per 1-1 a San Pietroburgo contro lo Zenit.Conclude la quarta stagione con lo Spartak collezionando 17 presenze in campionato e 1 in Coppa di Russia.\nLa conferma e i prestiti al Tom Tomsk e al Sibir.\nInizialmente viene riconfermato per la 5\u00aa stagione allo Spartak Mosca.Esordisce nella nuova stagione il 13 luglio 2010,in Coppa di Russia, nella vittoria esterna per 0-1 nei confronti del Metallurg Lipetsk. Il 15 settembre 2010 esordisce in Champions League (esordio assoluto in questa competizione) nella vittoria esterna per 0-1 contro il Marsiglia.Conclude l'esperienza con lo Spartak collezionando 2 presenze in Champions League e 1 in Coppa di Russia, e a stagione ancora in corso passa tra le file del Tom Tomsk.Esordisce in campionato con la nuova maglia il 14 marzo 2011 nella sconfitta esterna per 2-0 in casa del Volga NN.Chiude anche l'esperienza con il Tom Tomsk dopo aver giocato 27 partite in campionato e passa in prestito al Sibir,con cui esordisce in campionato il 12 marzo 2012 nella sconfitta interna per 0-3 contro l'FK Novgorod.Conclude la stagione al Sibir collezionando 7 presenze in campionato.\nIl ritorno al Tom Tomsk.\nNella stagione 2011-12 torna al Tom Tomsk dopo il prestito al Sibir, facendo il suo secondo esordio con la maglia in Coppa di Russia, il 17 luglio 2011, nella vittoria per 0-1 in casa dello Z.S. Oskol.Sar\u00e0 la sua unica presenza della stagione.\nIl ritorno al Sibir.\nIl 13 giugno 2012 torna al Sibir a parametro zero."}
{"id": "2377718", "revid": "599013", "url": "https://it.wikipedia.org/wiki?curid=2377718", "title": "The Signal", "text": ""}
{"id": "2377719", "revid": "599013", "url": "https://it.wikipedia.org/wiki?curid=2377719", "title": "Etoile de Bess\u00e8ges", "text": ""}
{"id": "2377724", "revid": "129019", "url": "https://it.wikipedia.org/wiki?curid=2377724", "title": "Casa Macaya", "text": "Casa Macaya \u00e8 una costruzione modernista che si trova al numero 108 del Passeig de Sant Joan di Barcellona, realizzata su un progetto del 1901 dell'architetto Josep Puig i Cadafalch. Il 9 gennaio 1976 Casa Macaya \u00e8 stata dichiarata Bene Culturale di Interesse Nazionale da parte della Generalitat de Catalunya.\nNel capitello del lato sinistro dell'ingresso principale, si pu\u00f2 notare la figura di un ciclista: si tratta di un dettaglio raffigurante lo stesso Puig i Cadafalch, che a quel tempo era impegnato anche nella costruzione di casa Amatller e si spostava di continuo da un'opera all'altra proprio a bordo di una bicicletta.\nIl vestibolo \u00e8 decorato con piastrelle e graffiti, soprattutto nella scala che conduce al piano superiore, riccamente scolpita con motivi floreali.\nL'edificio \u00e8 di propriet\u00e0 de La Caixa, che lo utilizza per esposizioni artistiche."}
{"id": "2377725", "revid": "71155", "url": "https://it.wikipedia.org/wiki?curid=2377725", "title": "Crozza Italia Live", "text": ""}
{"id": "2377730", "revid": "767487", "url": "https://it.wikipedia.org/wiki?curid=2377730", "title": "The Signal (film 2007)", "text": "The Signal \u00e8 un film horror indipendente del 2007 diretto da David Bruckner, Dan Bush e Jacob Gentry.\nIl film \u00e8 suddiviso in tre parti e racconta il divulgarsi di un misterioso segnale, propagato da telefoni, radio, televisione ed altri mezzi tecnologici, che crea un'epidemia di follia omicida nella gente. I tre capitoli, chiamati \"transmission\", sono diretti ciascuno da uno dei tre registi ed ognuno rappresenta un punto di vista differente, toccando diversi generi cinematografici, dall'horror/splatter del primo, passando dall'humor nero del secondo fino alla cupa storia d'amore del finale.\nPresentato in anteprima al Sundance Film Festival nel gennaio 2007, il film \u00e8 stato distribuito con una censura di tipo R, a causa di scene di sangue, violenza e breve nudit\u00e0.\nTrama.\nAlla vigilia di Capodanno, nella citt\u00e0 di Terminus, Mya sta tradendo il marito Lewis con Ben, i due amanti si ripromettono di lasciare presto la citt\u00e0 insieme. Preoccupata per la gelosia del marito, Mya cerca di contattare l'uomo telefonicamente per tranquillizzarlo, ma il cellulare sembra non funzionare, emette uno strano rumore. Tornando a casa mentre ascolta un CD regalatogli da Ben, Mya inizia a notare lo strano comportamento della gente e dei vicini di casa. Una volta nel suo appartamento, la donna viene interrogata dal marito Lewis, che \u00e8 in compagnia dei due amici Jerry e Rod, intenti a fissare immagini psichedeliche sul televisore. Lewis inizia a manifestare un atteggiamento aggressivo che lo porta a colpire con una mazza da baseball l'amico Jerry, uccidendolo. Mya presa dal panico scappa, lasciando Lewis e Rod in lotta.\nMya si nasconde nell'appartamento della vicina fino al mattino, quando sembra essere tornata la calma torna nel suo appartamento e trova Lewis legato ad una sedia. La donna lo lascia in quello stato e se ne va, ma viene bloccata da Rod, che una volta resisi conto di non essere entrambi vittime del segnale decidono di scappare assieme. Una volta in macchina la radio si accende e Rod viene esposto al segnale, appena si manifestato i primi squilibri nell'uomo, Mya \u00e8 costretta a provocare un incidente.\nLa storia vira dal punto di vista di Ben, che trova Lewis legato alla sedia e lo libera, ma l'uomo tramortisce Ben e lo chiude nel retro del suo furgone da disinfestatore. In un appartamento poco distante, Anna, intenta ad organizzare la festa di fine anno, ha appena ucciso il marito Ken, mentre Clark ha decapitato Rod. Lewis bussa alla porta, presentandosi come un disinfestatore nel tentativo di familiarizzare con Anna e Clark. I tre sono vittime di allucinazioni, in cui Lewis vede in Anna la moglie. Dopo aver ucciso un'amica di Anna ed un ignaro invitato al party, Lewis si rende conto che Anna non \u00e8 Mya ed inizia a spruzzargli l'insetticida negli occhi fino a renderla cieca ed infine la costringe ad ingerire il veleno. Clark, sotto l'effetto psichedelico del segnale, dice a Lewis che Mya si trova al binario 13 della stazione, ma l'arrivo di Ben pone fine all'ira di Lewis che rimane tramortito a terra, permettendo a Ben e Clark di darsi alla fuga.\nBen e Clark scappano inseguiti da Lewis. In seguito Ben convince Clark che il segnale \u00e8 una menzogna e che concentrandosi pu\u00f2 spezzare gli effetti del segnale. Una volta arrivati alla stazione ferroviaria, i due uomini trovano Mya legata ad una sedia obbligata a guardare ripetutamente il segnale. All'improvviso appare Lewis, Ben riesce a convincere l'uomo che \u00e8 lui il marito di Mya, invertendo i ruoli e modificando gli effetti del segnale. Distruggendo il segnale diffuso da un televisore, Lewis trova la morte rimanendo folgorato.\nIl film mostra un finale ambiguo, in cui Ben, Mya e Clark fuggono cercando la salvezza via da Terminus, ma successivamente viene mostrata Mya ancora legata alla sedia, sotto shock e provata dalla lunga esposizione al segnale. Ben le mette le cuffie alle orecchie e una lacrima scivola sul viso della donna; che questo sia l'effettiva fine, o ci\u00f2 che accade prima dell'ipotetica fuga da Terminus, spetta deciderlo al pubblico.\nProduzione.\nInizialmente il film nasce come un progetto sperimentale chiamato \"Exquisite Corpse\", in cui uno dei tre registi avrebbe dovuto iniziare la storia e affidare agli altri il prosieguo. Successivamente \u00e8 stato realizzato come un vero e proprio film, suddiviso in tre capitoli, ognuno girato da un differente regista.\nGirato in digitale in sole due settimane ad Atlanta, citt\u00e0 natale dei tre registi. Il film \u00e8 una produzione indipendente con un budget di 5 milioni di dollari. La trama del film \u00e8 molto simile al romanzo di Stephen King \"Cell\", ma la realizzazione dei due progetti \u00e8 avvenuta in contemporanea.\nDistribuzione.\nIl film \u00e8 stato presentato in anteprima al Sundance Film Festival il 22 gennaio 2007. Il film \u00e8 stato acquistato dalla Magnolia Pictures e distribuito negli Stati Uniti con una censura di tipo R, a causa di scene di violenza e breve nudit\u00e0. Negli Stati Uniti \u00e8 stato distribuito nelle sale con un numero limitato di copie il 22 febbraio 2007 e distribuito in DVD il 10 giugno 2008. La promozione del film ha compreso anche la distribuzione di un cortometraggio scaricabile in podcast dal sito horror bloody-disgusting.com.\nIn Italia il film \u00e8 stato distribuito dalla One Movie in pieno periodo estivo il 4 luglio 2008 ed in seguito reso disponibile per il mercato home video."}
{"id": "2377733", "revid": "287204", "url": "https://it.wikipedia.org/wiki?curid=2377733", "title": "Fuminori Ujihara", "text": "Ujihara nasce a Shijonawate, Osaka il 20 aprile 1976. Nel 1996, Ujihara ed un suo amico, Hirofumi Suga, formano Rozan specializzandosi in manzai, numeri comici a due tipicamente giapponesi.\nNel 2004 si laurea in giurisprudenza all'Universit\u00e0 di Kyoto."}
{"id": "2377734", "revid": "228587", "url": "https://it.wikipedia.org/wiki?curid=2377734", "title": "Chiesa del Santissimo Redentore", "text": ""}
{"id": "2377739", "revid": "110812873", "url": "https://it.wikipedia.org/wiki?curid=2377739", "title": "Apollo e Giacinto", "text": "Apollo e Giacinto \u00e8 un'opera scultorea in marmo realizzata da Benvenuto Cellini intorno al 1548. Alta 191\u00a0cm, \u00e8 conservata nel Museo nazionale del Bargello a Firenze.\nStoria.\nSoddisfatto del risultato ottenuto con il marmoreo \"Ganimede\", Cellini volle cimentarsi nuovamente con questo materiale scultoreo, aspirando ad un nuovo soggetto mitologico. Nel 1548, a poca distanza dal gruppo precedente, si mise al lavoro sul tema dello sfortunato amore tra Apollo e il giovane Giacinto."}
{"id": "2377750", "revid": "999533", "url": "https://it.wikipedia.org/wiki?curid=2377750", "title": "Gran Premio del Belgio 1991", "text": "Il Gran Premio del Belgio 1991 \u00e8 stato un Gran Premio di Formula 1 disputato il 25 agosto 1991 sul circuito di Spa-Francorchamps. La gara \u00e8 stata vinta da Ayrton Senna su McLaren e ha visto il debutto del futuro sette volte Campione del Mondo Michael Schumacher, alla guida di una Jordan.\nVigilia.\nProspettive future.\nDopo ferragosto sia Ferrari che Williams confermarono i propri piloti in vista del 1992. Nel caso della scuderia italiana, per\u00f2, questa situazione non si verific\u00f2 per il licenziamento di Prost prima del termine della stagione. Sempre la Ferrari strinse, poi, un accordo con la Scuderia Italia per la fornitura dei propri motori alla squadra di Beppe Lucchini per l'anno seguente.\nAspetti sportivi.\nPochi giorni dopo Ferragosto Bertrand Gachot venne arrestato in Inghilterra. L'episodio che port\u00f2 alla sua condanna risaliva al dicembre dell'anno precedente, quando, durante una lite con un taxista nel centro di Londra, dovuta ad un incidente automobilistico, il pilota per difendersi spruzz\u00f2 uno spray urticante acquistato in Germania sugli occhi del malcapitato. Dopo essere stato denunciato, essendo lo spray illegale, venne convocato dal giudice a met\u00e0 agosto. Il belga mostr\u00f2, per\u00f2, un atteggiamento irriverente che irrit\u00f2 il magistrato, il quale, dopo aver riscontrato che il pilota non aveva nemmeno pagato le imposte dovute per il suo lavoro nel paese britannico, lo condann\u00f2 ad un anno e mezzo di carcere. La Jordan, per sostituirlo, decise di rivolgersi al giovane pilota tedesco Michael Schumacher. Il suo manager, Willi Weber, per convincere la Jordan ad assumerlo, assicur\u00f2 che Schumacher conosceva gi\u00e0 il tracciato belga, anche se in realt\u00e0, come rivelato dallo stesso, non vi aveva mai girato prima. Sempre la scuderia irlandese, pochi giorni prima dell'inizio del fine settimana del Gran Premio strinse un accordo di sponsorizzazione con l'azienda vitivinicola Cascina Castl\u00e8t.\nJohnny Herbert torn\u00f2, poi, alla guida della sua Lotus dopo aver saltato le due gare precedenti per coincidenti impegni nel campionato di Formula 3000 giapponese.\nAspetti tecnici.\nLa Ferrari, nel tentativo di recuperare il distacco dai suoi rivali, port\u00f2 una nuova evoluzione del suo propulsore. Dal canto suo, la Honda fece la medesima operazione.\nQualifiche.\nSenna \u00e8 il pilota pi\u00f9 veloce praticamente per tutto il week-end e conquista la pole position davanti a Patrese; i tempi fatti segnare dal pilota italiano nella sessione di sabato vengono per\u00f2 annullati dopo che i commissari della FIA scoprono che sulla sua vettura manca la retromarcia, come invece previsto dalle regole di sicurezza. Patrese retrocede quindi in diciassettesima posizione, promuovendo Prost al secondo posto; alle spalle del pilota della Ferrari si piazzano Mansell, Berger, Alesi, Piquet e il sorprendente Schumacher, settimo al debutto. Chiudono la top ten Moreno, Martini e Modena.\nGara.\nAlla partenza scattano bene sia Senna che Prost, che mantengono il comando della corsa davanti a Mansell, Berger, Piquet e Schumacher; quest'ultimo \u00e8 per\u00f2 costretto al ritiro dopo poche centinaia di metri per la rottura della frizione. In testa alla corsa Senna continua a condurre, mentre Prost si deve ritirare gi\u00e0 durante il terzo giro; l'uscita di scena del francese permette a Mansell di raggiungere Senna ed i due battagliano fino al 15\u00ba passaggio, quando il brasiliano effettua il proprio cambio gomme. La sosta \u00e8 per\u00f2 lenta e quando Mansell rientra a sua volta ai box due tornate pi\u00f9 tardi torna in pista davanti al rivale, ma alle spalle di Berger e Piquet, che devono ancora fermarsi. Il pilota della Benetton lo fa al 18\u00ba giro, dopo aver condotto la gara per un passaggio.\nMansell rimonta rapidamente su Berger e lo sopravanza alla curva Fagnes; l'austriaco torna ai box per il cambio gomme, ma anche lui ha dei problemi e torna in pista di poco davanti a Modena, rischiando un incidente con il pilota della Tyrrell. Nel frattempo, al 22\u00ba giro Mansell \u00e8 costretto al ritiro per un problema elettrico.\nIl ritiro dell'inglese permette ad Alesi di prendere la testa della corsa, incalzato da Senna; il pilota della McLaren compie per\u00f2 un errore che gli costa circa dieci secondi, portandolo ad essere tallonato da Piquet. I due brasiliani cominciano a lottare per il secondo posto e sono rapidamente raggiunti da Patrese e De Cesaris; si forma cos\u00ec un quartetto di piloti in lotta per le posizioni dalla seconda alla quinta, con Senna incapace di staccare i rivali per dei problemi al cambio. Nel frattempo Alesi, che aveva pianificato una gara senza soste, continua a condurre fino al 30\u00ba passaggio, quando il motore della sua Ferrari cede. Il ritiro del francese porta in prima posizione Senna, che precede Piquet, De Cesaris e Patrese, uscito di pista nel tentativo di superare il pilota della Benetton.\nAl 31\u00ba passaggio De Cesaris sorpassa Piquet alla Les Combes; il pilota brasiliano viene pi\u00f9 tardi passato anche da Patrese e successivamente anche da Berger. L'austriaco si porta poi in terza posizione quando Patrese comincia ad avere problemi al cambio, risalendo poi al secondo posto quando, a tre giri dal termine, il motore della Jordan di De Cesaris si rompe, ponendo fine alla bella gara del pilota italiano. Nonostante i problemi al cambio che lo rallentano considerevolmente nell'ultima parte di gara, Senna taglia il traguardo in prima posizione davanti a Berger, Piquet, Moreno, Patrese e Blundell, che conquista il primo punto della Brabham dal Gran Premio degli Stati Uniti dell'anno precedente. Infine Grouillard porta al traguardo per la prima volta nella stagione la sua Fondmetal, chiudendo al decimo posto."}
{"id": "2377757", "revid": "1154737", "url": "https://it.wikipedia.org/wiki?curid=2377757", "title": "Cadair Idris", "text": "Cadair Idris o Cader Idris (gall. \"Sedia di Idris\") \u00e8 una montagna del Regno Unito, nel Parco Nazionale di Snowdonia, in Galles.\nSi trova al confine meridionale del parco nazionale e raggiunge 893\u00a0m d'altezza sul Penygadair (\"Cima della Sedia\").\n\u00c8 una delle montagne pi\u00f9 popolari in Galles. \u00c8 composta in gran parte da rocce ignee ordoviciane con tipiche caratteristiche di erosione glaciale come circhi glaciali (\"cwm\"), morene, striature glaciali e rocce montonate.\nParco Nazionale.\nVari sentieri portano sulla cima come il \"Pony Path\" o il \"Fox's Path\", che porta direttamente sul versante nord della montagna, una rupe lunga 4,5\u00a0km e ripida. Negli ultimi anni \"Fox's Path\" \u00e8 degradata abbastanza da renderla un pendio pericoloso per escursionisti e scalatori non esperti. A nord si trova la cittadina di Dolgellau e l'estuario del Mawddach, a sud il lago ghiacciato \"Tal-y-llyn\" e 3\u00a0km pi\u00f9 ad ovest il limite orientale della \"Talyllyn Railway\", uno scartamento ridotto ferroviario preservato.\nGran parte dell'area del \"Cadair Idris\" fu designato una \"Riserva Naturale Nazionale\" nel 1957. \u00c8 sede di piante artico-alpine come la sassifraga viola e il salice nano.\nEtimologia.\nIl nome \"Cadair Idris\" si riferisce al gigante della mitologia gallese Idris Gawr e alla somiglianza di un circo, \"Cwm Cau\", ad un'enorme poltrona. La forma \"Cader Idris\" si ritrova sia in inglese che in gallese e deriva dalla pronuncia del dialetto locale di \"cadair\". Anche se \"cader\" non \u00e8 scorretto, \"Cadair Idris\" \u00e8 la forma ufficiale nelle mappe, seguendo la pronuncia standard gallese.\nMiti e leggende.\nMolte sono le leggende su Cadair Idris. Alcuni laghi vicini si pensa siano senza fondo. Chiunque dorma sulle sue pendici si dice che si risveglier\u00e0 pazzo o poeta. La tradizione del dormire sulla cima di un monte probabilmente deriva dalle tradizioni bardiche: i bardi dormivano sulle montagne per trarre ispirazione (l'awen).\nIl nome si riferisce al gigante Idris (Idris Gawr) della mitologia gallese. Idris era un abile poeta, astronomo e filosofo. A volte il nome \u00e8 stato malinterpretato da alcuni autori popolari come il Seggio di Art\u00f9, probabilmente riferendosi a re Art\u00f9 e alla collina dello stesso nome ad Edimburgo. Susan Cooper ha popolarizzato l'idea ne \"Il Re Grigio\". Non ci sono comunque collegamenti tra Idris e Art\u00f9.\nLa forma a cratere di Cwm Cau ha portato alcuni ad affermare che Cadair Idris \u00e8 un vulcano estinto. Charles Kingsley lo ha smentito in \"Geologia Cittadina\" nel 1872.\nNella mitologia gallese Cadair Idris \u00e8 anche terreno di caccia di Gwyn ap Nudd e dei suoi Cwn Annwn. I latrati degli enormi cani predicono la morte di chi li ascolti. L'anima del malcapitato verrebbe strappata via e trascinata nell'Annwn (l'Oltretomba)."}
{"id": "2377758", "revid": "767487", "url": "https://it.wikipedia.org/wiki?curid=2377758", "title": "Dong Cheng Wei", "text": "Dong Cheng Wei (cinese tradizionale: \u6771\u57ce\u885b; cinese semplificato: \u4e1c\u57ce\u536b; pinyin: Dong Cheng Wei) \u00e8 un gruppo rock taiwanese. Era una band underground che i suoi membri misero insieme durante gli anni della scuola superiore. In seguito ha ottenuto una certa popolarit\u00e0 a causa del successo del cantante, Jiro Wang e delle apparizioni in TV nei drama KO One, The X-Family e K.O.3an Guo.\nBiografia.\nIl nome della band \u00e8 cambiato tre volte. Il nome originale era Karma. Il secondo nome, DJ-WIS era preso dalle iniziali dei nomi in inglese di ogni membro della band: \"DJ-WIS\" (Dun, Jiro, Will, Iyhon, Shu). Durante i suoi anni di attivit\u00e0, la band si \u00e8 sciolta due volte a causa di varie ragioni: i problemi alla gola di Jiro Wang e i suoi vari impegni da attore, alcuni membri della band che dovevano continuare gli studi ecc. Tuttavia, la band si \u00e8 riunita per le riprese del drama The X-Family. Shu Chen ha anche composto una canzone per la colonna sonora di The X-Family.\nIl nome attuale della band \u00e8 destinato ad indicare \"la Band di Dong Cheng\" (Dong Cheng \u00e8 il nome cinese di Jiro Wang).\nMembri.\nVoce&amp; Seconda chitarra: Vike Chen (\u9673\u5fd7\u4ecb)\nChitarra: Shu Chen (\u9673\u5fb7\u4fee)\nBatteria: Ming Li (\u674e\u660e\u7ff0)\nBasso: Dun Deng (\u9127\u6a3a\u6566)\nMusica.\nLa band ha composto una canzone intitolata \"\u4eba\u9593\u9003\u4ea1\u8a18\" durante il periodo Karma; il testo \u00e8 stato scritto da Jiro Wang."}
{"id": "2377759", "revid": "1305772", "url": "https://it.wikipedia.org/wiki?curid=2377759", "title": "Cosiane", "text": "Cosiane (in sloveno Kozjane, in tedesco \"Cosiane\" ) \u00e8 un paese della Slovenia, frazione del comune di Divaccia.\nLa localit\u00e0 \u00e8 situata sui colli Birchini a 559 s.l.m., a 19 kilometri dal capoluogo comunale e a 27.1 kilometri dall'Italia.\nDurante il dominio asburgico Cosiane fu comune autonomo.\nAlture principali.\n\"Kosma\u010dica\", mt 623; \"Lom\", mt 578\nCorsi d'acqua.\n\"Pade\u017e\"; \"Suhorica\""}
{"id": "2377762", "revid": "339392", "url": "https://it.wikipedia.org/wiki?curid=2377762", "title": "Ilha do Retiro", "text": ""}
{"id": "2377763", "revid": "306856", "url": "https://it.wikipedia.org/wiki?curid=2377763", "title": "Pizzo Rosso", "text": "Il Pizzo Rosso (3.495 - detto anche \"Pizzo Rosso di Predoi\" - \"R\u00f6tspitze\" in tedesco) \u00e8 una montagna degli Alti Tauri nelle Alpi dei Tauri occidentali. Si trova lungo la linea di confine tra l'Italia e l'Austria.\nDal versante italiano il monte si trova nel comune di Predoi; dal versante austriaco interessa Sankt Jakob in Defereggen.\nToponimo.\nIl nome tradizionale della montagna \u00e8 attestato nel 1770 come \"R\u00f6the Berg\" e si rif\u00e0 alla zona \"die R\u00f6te\", ovvero territorio tinto di rosso, ai piedi della montagna. Il nome italiano, creato da Ettore Tolomei, riprende questo significato.\nAscesa alla vetta.\n\u00c8 possibile ascendere alla vetta partendo da Casere e passando per il Rifugio Giogo Lungo (\"Lenkj\u00f6chlh\u00fctte\") (2.606\u00a0m), percorrendo alternativamente la Valle Rossa (\"R\u00f6ttal\") o la Valle del Vento (\"Windtal\").\nSi tratta di un percorso, eseguibile anche ad anello, che costituisce una delle escursioni altomontane pi\u00f9 suggestive dell'arco alpino."}
{"id": "2377764", "revid": "24443", "url": "https://it.wikipedia.org/wiki?curid=2377764", "title": "R\u00f6tspitze", "text": ""}
{"id": "2377768", "revid": "599013", "url": "https://it.wikipedia.org/wiki?curid=2377768", "title": "Alex Stivrins", "text": ""}
{"id": "2377776", "revid": "88812", "url": "https://it.wikipedia.org/wiki?curid=2377776", "title": "Cause della seconda rivoluzione industriale", "text": ""}
{"id": "2377781", "revid": "599013", "url": "https://it.wikipedia.org/wiki?curid=2377781", "title": "Ricardo L\u00f3pez Felipe", "text": "Carriera.\nClub.\nHa iniziato la sua carriera nel Real \u00c1vila Club de F\u00fatbol per poi giocare 6 anni nella prima e nella seconda squadra dell'. Successivamente ha giocato nel Valladolid per poi trasferirsi nel 2002 al Manchester United con la speranza di risolvere i problemi di portiere della squadra inglese, ma ha giocato solo qualche partita della Champions League e solo in un incontro della Premier League, debuttando contro il .\nNon trovando pi\u00f9 occasioni di giocare con la prima squadra, nella stagione 2003-2004 si trasfer\u00ec per un anno al Racing Santander. Ritorna quindi al Manchester United, dove la presenza di Fabien Barthez gli impedisce di giocare titolare e lo spinge a trasferirsi nuovamente nella Primera Divisi\u00f3n all'Osasuna dove contribuisce a raggiungere il quarto posto e a qualificarsi per i preliminari di Champions League. Il 1\u00ba giugno 2013 chiude la sua carriera professionistica, nella sconfitta del suo Osasuna per 4-2 al Santiago Bernab\u00e9u, contro il Real Madrid: in questa partita batter\u00e0 il record di Amedeo Carboni come giocatore pi\u00f9 anziano ad aver disputato una partita della Liga spagnola.\nNazionale.\nPrima di trasferirsi al Manchester United, Ricardo \u00e8 stato convocato con la nazionale spagnola per partecipare al Mondiale 2002."}
{"id": "2377782", "revid": "115533", "url": "https://it.wikipedia.org/wiki?curid=2377782", "title": "Oboe (radar)", "text": ""}
{"id": "2377783", "revid": "1318658", "url": "https://it.wikipedia.org/wiki?curid=2377783", "title": "Oreste Ferrara", "text": "Biografia.\nVentenne, s'imbarca a Napoli per Cuba con l'amico Guglielmo Petriccione per partecipare all'insurrezione contro la dominazione spagnola sull'arcipelago.\nOttenuta l'indipendenza dell'isola, torna in Italia per completarvi gli studi giuridici, ma non appena ottiene la qualifica di avvocato si trasferisce stabilmente nei Caraibi per ricoprirvi l'incarico di segretario del governo, per volont\u00e0 del generale Jos\u00e9 Miguel G\u00f3mez, futuro presidente della Repubblica, aderendo anche al partito di quest'ultimo, il liberale.\n\u00c8 eletto all'assemblea costituente del 1940 nel collegio della provincia di Villa Clara. Vi scampa anche ad un attentato, nonostante sia raggiunto da dieci proiettili.\nOttiene d'insegnare diritto politico all'Universit\u00e0 dell'Avana ed ha una intensa attivit\u00e0 pubblicistica. \u00c8 editore del quotidiano \"El Heraldo\" e fa costruire un'elegante dimora che ospita, oggi, il museo napoleonico della capitale cubana.\nNel 1959, in dissenso con la nuova realt\u00e0 creata dall'ascesa al potere di Fidel Castro torna in Italia, dove rimane fino alla morte."}
{"id": "2377787", "revid": "1745361", "url": "https://it.wikipedia.org/wiki?curid=2377787", "title": "Fidchell", "text": "Fidchell (o \"fidhcheall\", \"fidceall\", \"fithchill\") in irlandese o gwyddbwyll in gallese era un antico gioco da tavolo celtico. Il nome in irlandese e in gallese \u00e8 un composto col significato di \"senso di legno\". La comunanza di significato indica che il nome \u00e8 estremamente antico. Il gioco \u00e8 comparato agli scacchi, anche se in Europa gli scacchi comparvero nel XII secolo. Due giocatori muovevano \"uomini\" su una scacchiera con lo stesso nome del gioco.\nStoria.\nIl \"fidchell\" \u00e8 citato abbastanza spesso nelle antiche leggende celtiche e la tradizione, ma i dettagli di gioco ci sfuggono: non ci sono descrizioni delle regole, delle pedine e della scacchiera. Probabilmente le pedine erano disposte a difesa del re, posto al centro.\nNelle leggende irlandesi il \"fidchell\" \u00e8 giocato da re e d\u00e8i. La sua invenzione era attribuita al dio Lugh e un abilissimo giocatore era suo figlio C\u00fachulainn. Varie partite di fidchell formano un importante episodio del Tochmarc \u00c9ta\u00edne.\nNella letteratura gallese appiono spesso tavole di gwyddbwyll prodighe, a volte mistiche. Ne \"Il Sogno di Rhonabwy\", un racconto associato al Mabinogion, re Art\u00f9 e Owain mab Urien giocano a \"gwyddbwyll\" con pedine d'oro su una scacchiera d'argento. Ne \"Il sogno di Macsen Wledig\" Eudaf sta intagliando le pedine per la sua scacchiera d'oro, quando viene visitato dall'imperatore Magno Massimo. La scacchiera di Gwenddoleu ap Ceidio appare tra i \"Tredici Tesori dell'Isola di Britannia\" in cataloghi risalenti al XV-XVI secolo: la scacchiera era d'oro, le pedine erano d'argento e giocavano tra di loro muovendosi da sole. Una scacchiera magica simile appare in Peredur ab Efrawg. Una serie di versioni francesi delle storie sul Graal citano scacchiere simili con pedine semoventi (la Seconda Continuazione del \"Perceval\" di Chr\u00e9tien de Troyes) o con solo una parte che si muovono da sole, mentre le altre vengono mosse dall'eroe (la \"Storia del Graal\").\nGioco.\nL'esatta modalit\u00e0 di gioco non \u00e8 chiara. Due sono le principali teorie sulle regole e la disposizione delle pedine. La prima teoria, la pi\u00f9 diffusa, afferma che il fidchell \u00e8 una variante irlandese del gallese \"tawlbwrdd\", derivato dallo scandinavo \"tafl\". Questi giochi, assieme all'irlandese \"brandub\", si svolgono su griglie, spesso 7x7. All'inizio della partita il re viene posto al centro e circondato da alcune pedine che lo difendono, a loro volta circondate dal doppio di pedine nemiche. L'obiettivo \u00e8 creare un passaggio sicuro per il re e condurlo al bordo della scacchiera, mentre l'avversario tenta di catturarlo. In una variante scozzese il re deve superare gli attaccanti e giungere ad uno degli angoli per vincere.\nQuesta teoria \u00e8 suffragata da un artefatto rinvenuto a Balinderry in Irlanda, costituito da una scacchiera in legno con una griglia 7x7 con buchi simili a quelli del cribbage con simboli celtici. Quasi certamente si tratta di una variante del tafl e forse una scacchiera per \"brandub\".\nCi per\u00f2 alcune perplessit\u00e0 su questa teoria. Le varianti del \"tafl\" di solito sono giocate con un numero diseguale di pedine con gli attaccanti il doppio dei difensori. Il \"fidchell\" quasi sicuramente si giocava con lo stesso numero di pedine da ambo le parti. Le partite di \"tafl\", specialmente il \"tawl-bwrdd\", erano spesso giocate con un dado fatto con una falange di pecora. Questa modalit\u00e0 sembra assente dal \"fidchell\". In Galles c'\u00e8 una netta distinzione tra tawlbwrdd e \"gwyddbwyll\" e probabilmente lo stesso valeva anche in Irlanda per \"fidchell\" e \"brandub\".\nImpatto storico.\nNelle leggende il \"fidchell\" ha un aspetto mistico o divinatorio: le battaglie si evolvono parallelamente all'evoluzione delle partite di fidchell, le pedine giocano da sole, grandi eventi sono decisi sulla base del risultato di una partita di \"fidchell\" ecc. Questo aspetto soprannaturale non si rispecchia nel \"tafl\".\nProve archeologiche e letterarie mostrano che una variante di tafl era giocato in Irlanda nell'antichit\u00e0. Quello che non \u00e8 certo \u00e8 se questo gioco \u00e8 identificabile col \"fidchell\"."}
{"id": "2377790", "revid": "24063748", "url": "https://it.wikipedia.org/wiki?curid=2377790", "title": "Guerra d'indipendenza cubana", "text": ""}
{"id": "2377791", "revid": "373722", "url": "https://it.wikipedia.org/wiki?curid=2377791", "title": "Gwyddbwyll", "text": ""}
{"id": "2377796", "revid": "1305772", "url": "https://it.wikipedia.org/wiki?curid=2377796", "title": "Wyrd (disambigua)", "text": ""}
{"id": "2377798", "revid": "666668", "url": "https://it.wikipedia.org/wiki?curid=2377798", "title": "Benbella Benmiloud", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Algeria, al FIFA Futsal World Championship 1989 dove la nazionale nordafricana non ha superato il primo turno, affrontando Paesi Bassi, Paraguay e Danimarca."}
{"id": "2377800", "revid": "767487", "url": "https://it.wikipedia.org/wiki?curid=2377800", "title": "Philip Habib", "text": "Biografia.\nDiplomatico di carriera statunitense, di origine Libanese, noto per la sua azione svolta in Vietnam, Corea del Sud e Vicino Oriente, Philip Habib \u00e8 stato definito dal quotidiano statunitense \"New York Times\" \"il diplomatico statunitense professionalmente pi\u00f9 illustre della sua generazione\".\nHabib nacque da genitori cristiani maroniti libanesi a Brooklyn (New York City) e qui crebbe, in una parte del quartiere nota come Bensonhurst. Lavor\u00f2 come spedizioniere prima di intraprendere i propri studi nel College of Forestry and Wildlife and Range Sciences dell'Universit\u00e0 dell'Idaho. Dopo la laurea nel 1942, serv\u00ec sotto le armi nell'esercito degli Stati Uniti fino al 1946, raggiungendo il grado di capitano. Prosegu\u00ec i suoi studi con un PhD in Economia agricola nella Universit\u00e0 della California (Berkeley), conseguendo il dottorato nel 1952. Grazie a un manifestino che informava di un esame per l'ingresso nel Dipartimento di Stato, prov\u00f2 a sostenere l'esame e, superatolo, fu ammesso.\nIniziando nel 1949 il suo servizio all'estero, Habib fu in Canada, Nuova Zelanda, Corea del Sud (due volte), Somalia e Vietnam del Sud. Fu promosso alla posizione di vice Assistente Segretario di Stato per le questioni dell'Asia orientale e del Pacifico: incarichi che ricopr\u00ec nel periodo 1967-1969 e partecip\u00f2 alla delegazione di pace per il Vietnam nel 1968. Habib ricopr\u00ec posti sempre pi\u00f9 importanti nell'amministrazione del Dipartimento di Stato, servendo in qualit\u00e0 di Ambasciatore in Corea del Sud (1971-1974), Assistente Segretario di Stato per gli Affari dell'Asia orientale e del Pacifico (1974-1976) e di Sotto-Segretario di Stato per gli Affari Politici (1976-1978), durante il quale egli fu il capo mediatore per gli Stati Uniti negli Accordi di pace di Camp David fra Israele ed Egitto.\nHabib lasci\u00f2 il servizio diplomatico in seguito a un terzo attacco cardiaco. Nel 1978 accett\u00f2 un posto di docente (\"Diplomat-in-residence\") nella Universit\u00e0 del Michigan ma presto torn\u00f2 al servizio pubblico nel 1979, come Consigliere speciale e, nel 1981, ricevette da Ronald Reagan l'incarico di Inviato speciale per tentare di metter fine alla Guerra civile libanese. Habib negozi\u00f2 una pace che consent\u00ec all'OLP di evacuare la citt\u00e0 di Beirut, assediata dalle forze militari israeliane nella cosiddetta \"Operazione Pace in Galilea\" (cos\u00ec definita da Israele ma, di fatto, la Prima guerra israelo-libanese).\nNel 1982, per i suoi sforzi di pace, fu insignito della Medaglia presidenziale della libert\u00e0, la pi\u00f9 alta onorificenza concessa dal governo USA a un cittadino statunitense.\nAi primi del 1986, Reagan invi\u00f2 Habib nelle Filippine per convincere il Presidente Ferdinand Marcos a rassegnare le proprie dimissioni. Nel marzo dello stesso anno, Reagan nomin\u00f2 Habib inviato speciale in America centrale con l'intento di garantire gli interessi USA, messi a rischio dal conflitto in atti in Nicaragua. I \"falchi\" dell'Amministrazione intendevano usare il suo prestigio e la sua statura morale per far progredire l'opzione militare, specificamente fornendo di ulteriori finanziamenti i Contras locali.\nTuttavia, l'ambasciatore Habib prese assai pi\u00f9 sul serio il suo incarico. Ritenendo che il vecchio Gruppo Contadora avesse fatto il suo tempo, \u00d3scar Arias - il neo-Presidente eletto della Costa Rica - propose un nuovo piano che perseguiva un effettivo processo di democratizzazione del Nicaragua. Habib prese il Piano Arias seriamente e lavor\u00f2 per aiutarlo nella sua messa a punto. \"Philip Habib \u00e8 diventato il mio ambasciatore col resto dei Presidenti centroamericani\", afferm\u00f2 lo stesso Arias.\nIl 7 agosto 1987, i cinque presidenti centroamericani, sorpresero il resto del mondo, concordando in via di principio con il Piano Arias. Dal momento che ulteriori negoziati avrebbero richiesto un incontro diretto di Habib col presidente nicaraguense Daniel Ortega, il Presidente statunitense Reagan gli viet\u00f2 di effettuare quel viaggio. Ritenendo di non poter fare nulla di pi\u00f9, a causa dell'evidente carenza di fiducia di Reagan nei suoi confronti, Habib present\u00f2 le sue dimissioni dall'incarico.\nNel 1992, mentre era in vacanza a Puligny-Montrachet (in Francia), Habib ebbe un ulteriore crisi cardiaca e mor\u00ec.\nNel 2002, nella biografia di Habib redatta da John Boykin, \"Cursed is the Peacemaker\" (Applegate Press, Belmont, CA), fu descritto convenientemente il fondamentale ruolo svolto dalla mediazione di Habib tra Israele e Libano durante la loro guerra del 1982.\nNel 2006 a Habib \u00e8 stato dedicato un francobollo dalle Poste statunitensi, in una serie dedicata a sei tra i pi\u00f9 eminenti diplomatici del Paese.\nMentre era ambasciatore nella Corea del Sud, Habib fu il principale sostenitore della costruzione della nuova residenza dell'Ambasciatore: un edificio in stile neo-classico coreano. La residenza \u00e8 poi stata chiamata \"Habib House\" in riconoscimento dei suoi sforzi."}
{"id": "2377801", "revid": "24063901", "url": "https://it.wikipedia.org/wiki?curid=2377801", "title": "Orestes Ferrara", "text": ""}
{"id": "2377802", "revid": "666668", "url": "https://it.wikipedia.org/wiki?curid=2377802", "title": "Cherif Guettai", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Algeria, al FIFA Futsal World Championship 1989 dove la nazionale nordafricana non ha superato il primo turno, affrontando Olanda, Paraguay e Danimarca."}
{"id": "2377803", "revid": "666668", "url": "https://it.wikipedia.org/wiki?curid=2377803", "title": "Ali Benhalima", "text": "Carriera.\nCome massimo riconoscimento in carriera vanta la vittoria della Coppa d'Africa 1990. Con la Nazionale di calcio a 5 dell'Algeria ha partecipato al FIFA Futsal World Championship 1989, dove la selezione nordafricana non ha superato il primo turno, affrontando Paesi Bassi, Paraguay e Danimarca."}
{"id": "2377804", "revid": "1543377", "url": "https://it.wikipedia.org/wiki?curid=2377804", "title": "Samir Belamri (giocatore di calcio a 5)", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Algeria al FIFA Futsal World Championship 1989 dove la nazionale nordafricana non ha superato il primo turno, affrontando Olanda, Paraguay e Danimarca."}
{"id": "2377808", "revid": "1543377", "url": "https://it.wikipedia.org/wiki?curid=2377808", "title": "Auglish", "text": "Aughlish (detto anche Auglish) \u00e8 un sito, avente almeno due file e sei circoli di pietre, posto nella County Londonderry, Ulster.. Aubrey Burl lo considera un tipico esempio dei siti rituali dell'et\u00e0 del bronzo attorno a Sperrins, un locale gruppo collinare. Egli considera che la sistemazione dei circoli e delle file di pietre indicano delle connessioni con i costruttori di circoli in Inghilterra, Scozia e altrove nell'Irlanda del Nord.\nLa fila di pietre fotografata fronteggia il pi\u00f9 meridionale punto del tramonto della Luna."}
{"id": "2377809", "revid": "1543377", "url": "https://it.wikipedia.org/wiki?curid=2377809", "title": "Abderrahmane Dahnoune", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Algeria al FIFA Futsal World Championship 1989 dove la nazionale nordafricana non ha superato il primo turno, affrontando Paesi Bassi, Paraguay e Danimarca."}
{"id": "2377810", "revid": "352448", "url": "https://it.wikipedia.org/wiki?curid=2377810", "title": "Aughlish", "text": ""}
{"id": "2377812", "revid": "373722", "url": "https://it.wikipedia.org/wiki?curid=2377812", "title": "WYRD", "text": ""}
{"id": "2377813", "revid": "666668", "url": "https://it.wikipedia.org/wiki?curid=2377813", "title": "Amirouche Lalili", "text": "Carriera.\nCresciuto nell', ha vinto la Coppa d'Algeria 1987-88. Come massimo riconoscimento in carriera vanta la partecipazione, con la Nazionale di calcio a 5 dell'Algeria, al FIFA Futsal World Championship 1989 dove la nazionale nordafricana non ha superato il primo turno, affrontando Paesi Bassi, Paraguay e Danimarca."}
{"id": "2377816", "revid": "1543377", "url": "https://it.wikipedia.org/wiki?curid=2377816", "title": "Mohamed Bouhdjar", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Algeria al FIFA Futsal World Championship 1989 dove la nazionale nordafricana non ha superato il primo turno, affrontando Olanda, Paraguay e Danimarca."}
{"id": "2377817", "revid": "183483", "url": "https://it.wikipedia.org/wiki?curid=2377817", "title": "Nube di stelle del Sagittario", "text": ""}
{"id": "2377819", "revid": "287204", "url": "https://it.wikipedia.org/wiki?curid=2377819", "title": "Etoile de Besseges", "text": ""}
{"id": "2377820", "revid": "1543377", "url": "https://it.wikipedia.org/wiki?curid=2377820", "title": "Mustapha Boukar", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Algeria, al FIFA Futsal World Championship 1989 dove la nazionale nordafricana non ha superato il primo turno, affrontando Olanda, Paraguay e Danimarca."}
{"id": "2377824", "revid": "580197", "url": "https://it.wikipedia.org/wiki?curid=2377824", "title": "Khaled Lounici", "text": "Carriera.\nUtilizzato nel ruolo di giocatore di movimento, vanta come massimo riconoscimento in carriera la partecipazione con la Nazionale di calcio a 5 dell'Algeria al FIFA Futsal World Championship 1989 dove la nazionale nordafricana non ha superato il primo turno, affrontando Olanda, Paraguay e Danimarca."}
{"id": "2377825", "revid": "599013", "url": "https://it.wikipedia.org/wiki?curid=2377825", "title": "Wyrd", "text": "Wyrd \u00e8 un concetto della cultura antica inglese e antica norrena che corrisponde all'incirca a destino, fato, karma o sincronicit\u00e0. \nEtimologia.\nDeriva dal protogermanico \"*wurd\u00eds\", \"fato\", radice dell'alto tedesco antico \"wurt\" e del norreno \"ur\u00f0r\", che si ritrova nel nome di una delle Norne e del pozzo sacro Ur\u00f0arbrunnr (il termine norreno per \"fato\" era \"\u00d8rlog\"). \nIl termine wyrd \u00e8 collegato con l'antico inglese \"woerthan\", \"diventare\". Il termine poi si evolse (1400 circa) nell'aggettivo medio inglese \"weird\", \"fatidico\" o \"magico\" (vedi Weird Sisters) e nell'inglese moderno (1815) \"weird\", \"strano\" o \"bizzarro\".\nIl termine \u00f8rlog \u00e8 composto da \"\u00f3r\", \"fuori\" o \"oltre\" e \"log\", \"legge\". Quindi si pu\u00f2 interpretare come \"legge superiore\", \"legge suprema\". Non \u00e8 da confondersi con la parola \"\u00f8rlygi\", \"guerra\", che ha dato origine al nederlandese \"oorlog\" e allo svedese \"\u00f6rlog\".\nConcetto.\nIl significato basilare del \"Wyrd\" si riferisce a come le azioni passate influenzino e condizionino continuamente il futuro. Ma anche come il futuro influenzi il passato. Tutte le azioni di tutti i tempi si influenzano a vicenda. Si ipotizza che, al contrario del Fato, il Wyrd sia tutt\u2019altro che immobile ed immutabile: non si ripete mai allo stesso modo, non \u00e8 il destino individuale, ma piuttosto una rete che collega ogni elemento ed ogni creatura dell'universo, e non conosce distinzioni tra passato e futuro. Niente veniva escluso da questa visione, e ci\u00f2 che fosse ritenuto negativo o distruttivo, pur essendo allontanato o combattuto, era considerato in ogni caso parte del Wyrd. Ne deriva che qualsiasi azione personale va ad influire direttamente sul wyrd degli altri individui: ogni decisione, presa nel presente, genera un\u2019eco che si propaga non solo nel futuro, ma anche nel passato, giacch\u00e9 nell\u2019essere umano coesistono passato, presente e futuro; ogni azione che \u00e8 influenza ci\u00f2 che sar\u00e0 e ci\u00f2 che \u00e8 stato, ogni azione che \u00e8 stata influenza ci\u00f2 che \u00e8 e ci\u00f2 che sar\u00e0, ogni azione che sar\u00e0 influenza ci\u00f2 che \u00e8 stato e ci\u00f2 che \u00e8. Ma non solo: ogni azione influir\u00e0 sul wyrd altrui, e quindi su presente, passato e futuro altrui. Tutto l\u2019universo di tutti i tempi, in questo modo, sarebbe stretto nella medesima, inestricabile, rete. Una visione simile si riscontra nel concetto di karma. \nIl concetto di fato (la norna Ur\u00f0r) \u00e8 collegato anche con la necessit\u00e0 (la norna Skuld), mentre il nome di Ver\u00f0andi, la norna pi\u00f9 giovane, deriva dal participio presente del verbo \"weor\u00fean\", \"diventare\".\nAttestazioni.\nIl poema antico inglese \"Il Vagabondo\" afferma che \u00abWyrd bi\u00f0 ful ar\u00e6d\u00bb (\"Il Fato rimane totalmente inesorabile\"). Nel \"Beowulf\" si legge: \u00abG\u00e6\u00f0 a wyrd swa hio scel!\u00bb (\"il Fato prosegue come vuole!\").\nSecondo \"V\u01eblusp\u00e1\" 20 le tre Norne \u00aboriginano le leggi\u00bb, \u00abdecidono sulle vite dei bambini del tempo\u00bb e \u00abpromulgano il loro \u00d8rlog\u00bb. Frigg, tuttavia, mentre \u00abconosce tutto l'\u00f8rlog\u00bb, \u00abnon lo dice lei stessa\u00bb (\"Lokasenna\" 30). Gli alberi sono \u00ab\u00f8rloglausa\u00bb (\"senza \u00f8rlog \") rispetto agli umani (\"Voluspa\" 17)."}
{"id": "2377830", "revid": "61051", "url": "https://it.wikipedia.org/wiki?curid=2377830", "title": "Aviazione Legionaria italiana", "text": ""}
{"id": "2377832", "revid": "1310927", "url": "https://it.wikipedia.org/wiki?curid=2377832", "title": "H\u00e9ctor Font", "text": "Carriera.\nH\u00e9ctor Font ha iniziato la sua carriera giocando nel Villarreal dal 2002 al 2006, debuttando nella Primera Divisi\u00f3n il 15 giugno 2003 contro l'Espanyol. Viene quindi ceduto al Ciudad de Murcia nella stagione 2003-04, per poi tornare nuovamente al Villarreal con cui ha giocato 11 partite nella Coppa UEFA 2004-2005, segnando anche 2 gol, e 4 partite nella Champions League 2006-2007.\nNel luglio 2006 firma per l'Osasuna, dove gioca per 3 stagioni, prima di passare al Real Valladolid nel luglio 2009.\nSuccessivamente Font ha continuato a giocare in seconda serie negli anni seguenti con lo Xerez CD, il Recreativo de Huelva, il FC Cartagena, il CD Lugo e H\u00e9rcules CF. Nel luglio 2014 \u00e8 sceso al terzo livello del calcio professionistico spagnolo firmando per il Real Oviedo."}
{"id": "2377834", "revid": "666668", "url": "https://it.wikipedia.org/wiki?curid=2377834", "title": "Abdelhafid Tasfaout", "text": "Carriera.\nCon la Nazionale di calcio a 5 dell'Algeria ha partecipato al FIFA Futsal World Championship 1989, nel quale la selezione nordafricana si \u00e8 fermata al primo turno, affrontando Paesi Bassi, Paraguay e Danimarca.\nDurante una partita con la nazionale algerina, contro il Mali, in uno stacco di testa ha subito un colpo al collo e stava per morire, ingoiandosi la lingua.\nIl 2 agosto 1997 segna la sua prima marcatura stagionale in Guingamp-Cannes (3-1)."}
{"id": "2377837", "revid": "1543377", "url": "https://it.wikipedia.org/wiki?curid=2377837", "title": "Mohamed Benchiha", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Algeria al FIFA Futsal World Championship 1989 dove la nazionale nordafricana non ha superato il primo turno, affrontando Olanda, Paraguay e Danimarca."}
{"id": "2377838", "revid": "666668", "url": "https://it.wikipedia.org/wiki?curid=2377838", "title": "Abdeslem Benabdellah", "text": "Carriera.\nCon la Nazionale di calcio a 5 dell'Algeria ha disputato il FIFA Futsal World Championship 1989 nel quale la nazionale nordafricana si \u00e8 fermata al primo turno, affrontando Paesi Bassi, Paraguay e Danimarca."}
{"id": "2377840", "revid": "123862634", "url": "https://it.wikipedia.org/wiki?curid=2377840", "title": "Nokia 9210 Communicator", "text": "Il Nokia 9210 Communicator \u00e8 uno smartphone di terza generazione della serie Nokia Communicator prodotto da Nokia ed introdotto nel 2000. Questo \u00e8 stato migliorato rispetto agli smartphone di seconda generazione come il Nokia 9110 Communicator, infatti \u00e8 stato introdotto un display a colori ed il sistema operativo Symbian versione 6.0 serie 80, il processore \u00e8 di tipo ARM9. Questo \u00e8 uno dei pochi telefonini capaci di ricevere ed inviare fax.\nPu\u00f2 essere usato come un normale telefonino quando \u00e8 chiuso, mentre quando viene aperto diventa un vero e proprio notebook di piccole dimensioni con un display LCD TFT VGA con risoluzione pari a 640 \u00d7 200 pixels.\nModelli sostituiti.\nNokia sostitu\u00ec il 9210 Communicator nella prima met\u00e0 del 2005 con:\nEntrambi i nuovi modelli includono altre importanti aggiunte come: EDGE, display a colori esterno (128 \u00d7 128 pixel) e Bluetooth.\n9290 Communicator.\nIl Nokia 9290 Communicator \u00e8 la variante americana del 9210 Communicator, introdotto per la prima volta il 5 giugno 2001 e messo in vendita nel giugno 2002."}
{"id": "2377844", "revid": "380107", "url": "https://it.wikipedia.org/wiki?curid=2377844", "title": "O fortuna, velut luna statu variabilis, semper crescis aut decrescis", "text": ""}
{"id": "2377854", "revid": "1543377", "url": "https://it.wikipedia.org/wiki?curid=2377854", "title": "Peter Nkomo", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 nel quale la selezione africana non ha superato il primo turno, affrontando Stati Uniti, Italia e Australia."}
{"id": "2377855", "revid": "1305772", "url": "https://it.wikipedia.org/wiki?curid=2377855", "title": "Sperrins", "text": "Le Sperrins, o Sperrin Mountains, sono un gruppo di colline nell'Irlanda del Nord e una delle pi\u00f9 grandi aree sopraelevate in Irlanda. La regione delle Sperrins \u00e8 ubicata nel centro dell'Irlanda del Nord, estendendosi dalla linea costiera occidentale di Lough Neagh nella County Tyrone, fino ad alcune zone della County Londonderry. La regione ha una popolazione di circa 150.000 abitanti ed \u00e8 designata come un'\"Area di Notevole Bellezza Naturale\" (Area of Outstanding Natural Beauty).\nCaratteristiche.\nLe Speerins hanno un caratteristico paesaggio coperto di ghiaccio. Il Glenshane Pass, parte della A6 Belfast fino alla Derry road, \u00e8 compreso nelle montagne ed ha fama per il suo cattivo tempo invernale. Sawel Mountain \u00e8 il pi\u00f9 alto picco delle Sperrins, ed \u00e8 la settima vetta pi\u00f9 alta nell'Irlanda del Nord. La sua cima \u00e8 alta 678\u00a0m. Un'altra delle Sperrins, Carntogher (464m), svetta sul Glenshane Pass."}
{"id": "2377865", "revid": "1543377", "url": "https://it.wikipedia.org/wiki?curid=2377865", "title": "Clayton Munemo", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dello Zimbabwe al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Australia."}
{"id": "2377871", "revid": "666668", "url": "https://it.wikipedia.org/wiki?curid=2377871", "title": "David Mwanza", "text": "Carriera.\nCcome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 dove la nazionale africana si \u00e8 fermata al primo turno, affrontando Stati Uniti, Italia e Australia. \u00c8 morto il 14 ottobre 2002."}
{"id": "2377876", "revid": "767487", "url": "https://it.wikipedia.org/wiki?curid=2377876", "title": "Garikai Zuze", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 nel quale la selezione africana non ha superato il primo turno, affrontando Stati Uniti, Italia e Australia."}
{"id": "2377877", "revid": "666668", "url": "https://it.wikipedia.org/wiki?curid=2377877", "title": "Antony Kambani", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe. al FIFA Futsal World Championship 1989 nel quale la selezione africana non ha superato il primo turno, affrontando Stati Uniti, Italia e Australia. \u00c8 morto il 6 gennaio 2021."}
{"id": "2377883", "revid": "339392", "url": "https://it.wikipedia.org/wiki?curid=2377883", "title": "Conflitto etnico in Sri Lanka", "text": ""}
{"id": "2377884", "revid": "567822", "url": "https://it.wikipedia.org/wiki?curid=2377884", "title": "Outlander", "text": ""}
{"id": "2377889", "revid": "663330", "url": "https://it.wikipedia.org/wiki?curid=2377889", "title": "Bellamy Young", "text": "Biografia.\nNata e cresciuta ad Asheville, Carolina del Nord, fu adottata in giovane et\u00e0, tanto da non conoscere i suoi genitori biologici. Da giovane studi\u00f2 balletto e tip-tap per poi laurearsi presso l'Universit\u00e0 Yale.\nDopo la laurea si \u00e8 trasferita brevemente a New York per studiare teatro e infine, nel 2000, a Los Angeles per portare avanti una carriera nella televisione e sul grande schermo.\nHa partecipato a numerosi spettacoli televisivi inclusi \"Law &amp; Order\", ', \"Scrubs\", \"West Wing - Tutti gli uomini del Presidente\", \"Frasier\", \"NCIS\", \"Grey's Anatomy\", \"The X-Files\" e \"General Hospital\"; ha anche recitato in vari musical al Broadway tra cui \"The Life\" e \"Faust \"di Randy Newman. Oltre alla televisione e al teatro, Bellamy \u00e8 apparsa in vari film come \"We Were Soldiers\" e '. Il suo maggior ruolo lo ha ottenuto nel 2012 come parte della serie televisiva \"Scandal\", nella quale ha interpretato fino all'ultima stagione la first lady Melodie \"Melly\" Grant.\nDoppiatrici italiane.\nNelle versioni in italiano delle sue opere, Bellamy Young \u00e8 stata doppiata da:"}
{"id": "2377890", "revid": "1003787", "url": "https://it.wikipedia.org/wiki?curid=2377890", "title": "Graeme Brown", "text": "Carriera.\nBrown si mise in evidenza quando, ancora dilettante nella squadra United Water, vinse una tappa al Tour Down Under 2001 battendo Stuart O'Grady. Passato professionista nel 2002 con la Ceramiche Panaria-Fiordo, in stagione vinse una tappa al Tour de Langkawi e termin\u00f2 secondo nella prima tappa del Giro d'Italia. Dopo un eccellente debutto nella stagione 2003, distinta da una nuova vittoria di tappa al Tour Down Under e due al Tour de Langkawi, si concentr\u00f2 sulla partecipazione alle prove su pista dei Giochi olimpici 2004 di Atene. Gi\u00e0 campione del mondo nell'inseguimento a squadre nel 2003, ad Atene ottenne due titoli olimpici, nell'americana in coppia con Stuart O'Grady e nell'inseguimento a squadre con Brett Lancaster, Bradley McGee e Luke Roberts, con i quali batt\u00e9 il record del mondo di specialit\u00e0.\nNello stesso anno fu accusato di aver fatto uso di sostanze dopanti dal connazionale Mark French in un'audizione al Tribunale Arbitrale dello Sport. In assenza di vere prove, Brown non venne mai indagato. Tornato a pieno regime alle gare su strada nel 2005, si mise di nuovo in luce al Tour de Langkawi, dove vinse cinque tappe. Nel prosieguo della stagione, malgrado un secondo posto alla Coppa Bernocchi e un terzo al Giro di Romagna, i risultati non furono all'altezza delle performance di inizio anno.\nNel 2006 pass\u00f2 alla Rabobank, con cui si impose regolarmente ottenendo diversi successi. Al primo anno con la nuova maglia vinse il Tour de Rijke, oltre a due tappe al Giro di Germania. Nel 2007 vinse una tappe al Giro della California, una alla Vuelta a Murcia, una al Tour de Pologne e concluse secondo al Ronde van het Groene Hart, alla Rund um K\u00f6ln e al Tour de Rijke. Nel 2008 vinse invece il Trofeo Cala Millor e un'altra tappa alla Vuelta a Murcia, e termin\u00f2 secondo al Trofeo Mallorca e terzo alla Cl\u00e1sica de Almer\u00eda.\nDopo un fine stagione poco brillante nel 2008, Brown inizi\u00f2 l'anno 2009 con un'importante serie di vittorie. Al successo di tappa al Tour Down Under, seguirono due vittorie in frazioni alla Vuelta a Murcia e quella nella corsa belga Nokere Koerse. Termin\u00f2 invece secondo al Trofeo Cala Millor, alla Cl\u00e1sica de Almer\u00eda e al Ronde van het Groene Hart, e quarto al Trofeo Mallorca. Nel 2010, dopo tre secondi posti di tappa alla Vuelta a Murcia, prese parte al Giro d'Italia come velocista di punta della Rabobank. Nella terza tappa, in terra olandese, venne superato dal belga Wouter Weylandt concludendo secondo. Nel prosieguo di stagione si aggiudic\u00f2 una tappa al Giro d'Austria.\nNel 2011 si classific\u00f2 terzo alla Nokere Koerse e colse alcuni altri piazzamenti, mentre nelle stagioni seguenti, sempre in maglia Rabobank (poi divenuta Blanco e Belkin) non ottenne particolari risultati. Nel 2015 si \u00e8 trasferito tra le file del team Drapac Professional Cycling."}
{"id": "2377893", "revid": "270129", "url": "https://it.wikipedia.org/wiki?curid=2377893", "title": "Tumore in situ", "text": ""}
{"id": "2377894", "revid": "191497", "url": "https://it.wikipedia.org/wiki?curid=2377894", "title": "Graeme Allen Brown", "text": ""}
{"id": "2377897", "revid": "97701", "url": "https://it.wikipedia.org/wiki?curid=2377897", "title": "Nepal Majdur Kisan", "text": ""}
{"id": "2377898", "revid": "191497", "url": "https://it.wikipedia.org/wiki?curid=2377898", "title": "Giro della Gran Bretagna", "text": ""}
{"id": "2377900", "revid": "599013", "url": "https://it.wikipedia.org/wiki?curid=2377900", "title": "Etoile de Besseg\u00e8s", "text": ""}
{"id": "2377902", "revid": "599013", "url": "https://it.wikipedia.org/wiki?curid=2377902", "title": "\u00c9toile de Besseg\u00e8s", "text": ""}
{"id": "2377904", "revid": "297802", "url": "https://it.wikipedia.org/wiki?curid=2377904", "title": "Jangle-pop", "text": ""}
{"id": "2377914", "revid": "692467", "url": "https://it.wikipedia.org/wiki?curid=2377914", "title": "Kotyle", "text": ""}
{"id": "2377920", "revid": "124345170", "url": "https://it.wikipedia.org/wiki?curid=2377920", "title": "Basketbol'nyj klub Avtodor", "text": "Il B.K. Avtodor Saratov \u00e8 una societ\u00e0 cestistica avente sede nella citt\u00e0 di Saratov, in Russia. Fondata nel 1960, gioca nella VTB.\nRoster 2021-2022.\n\"Aggiornato al 3 dicembre 2021.\"\n "}
{"id": "2377921", "revid": "599013", "url": "https://it.wikipedia.org/wiki?curid=2377921", "title": "Jon \u00c5ge Tyldum", "text": "Biografia.\nHa iniziato a praticare biathlon a livello agonistico nel 1981. In Coppa del Mondo ha ottenuto il primo risultato di rilievo nel 1988, nell'individuale di Oslo Holmenkollen (29\u00b0). In carriera ha preso parte a due edizioni dei Giochi olimpici invernali, (34\u00b0 in sprint) e (52\u00b0 in individuale, 25\u00b0 in sprint, 7\u00b0 in staffetta), e a diverse edizioni dei Campionati mondiali, vincendo sette medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "2377923", "revid": "76963", "url": "https://it.wikipedia.org/wiki?curid=2377923", "title": "Alfred Toepfer Stiftung F.V.S.", "text": "La Alfred Toepfer Stiftung F.V.S. \u00e8 una fondazione tedesca istituita nel 1931 dal mercante ed eminente uomo d'affari di Amburgo, Alfred Toepfer (1894 Altona, Amburgo; \u2020 1993 Amburgo). Ha come finalit\u00e0 l'unificazione europea nell'ambito della tutela delle diversit\u00e0 culturali e della reciproca comprensione tra gli stati e i popoli del continente.\nIl ricco magnate industriale Alfred Toepfer \u00e8 considerato dalla critica storiografica contemporanea figura per certi aspetti controversa. Filantropo e amante dell'arte, ha per\u00f2 svolto un ruolo significativo ed importante nell'ambiente culturale, politico ed economico della Germania nazionalsocialista negli anni '30 e fino al termine della seconda guerra mondiale. L'attivit\u00e0 della Stiftung F.V.S. a cavallo tra le due guerre mondiali, per altro ben documentata ed improntata da una massiccia opera di promozione culturale dei valori di \"comunanza etica e parentela di identit\u00e0\", palesemente simbiotici all'ideologia nazista, fu tuttavia drasticamente e categoricamente disconosciuta dal suo fondatore Toepfer sin dai primi anni del dopoguerra.\nLa sostanziale abiura dei propri trascorsi politici ed ideologici, suggellata da una decisa svolta europeista, viene oggi riconosciuta dalla critica nella vasta ed importante teoria di premi istituiti dalla fondazione Stiftung F.V.S. (cui solo nel 1994 viene aggiunto il nome del fondatore, in occasione del centenario della nascita).\nLa fondazione coopera con le principali Universit\u00e0 tedesche e con numerose e rinomate associazioni culturali. La \"medaglia d'oro Heinrich Tessenow\" (\"Heinrich-Tessenow-Medaille\") \u00e8 un prestigioso premio di architettura creato dalla Alfred Toepfer Stiftung F.V.S. nel 1963 in memoria dell'architetto di Rostock Heinrich Tessenow e assegnato annualmente dalla consociata Heinrich-Tessenow-Gesellschaft e.V.. Tra i premiati spiccano i nomi di Giorgio Grassi (1992), Massimo Carmassi (1993), Juan Navarro Baldeweg (1998), David Chipperfield (1999), Eduardo Souto de Moura (2001) ed il Premio Pritzker Sverre Fehn (1997) e Peter Zumthor (1989)."}
{"id": "2377925", "revid": "4711", "url": "https://it.wikipedia.org/wiki?curid=2377925", "title": "Autodorozhnik Saratov", "text": ""}
{"id": "2377929", "revid": "287204", "url": "https://it.wikipedia.org/wiki?curid=2377929", "title": "Jules Gilli\u00e9ron", "text": "Opere.\nPatois de la commune de Vionnaz.\nScritto nel 1880 per la sua tesi di laurea. Il metodo di lavoro \u00e8 ancora quello classico e quindi \u00e8 un'inchiesta solo fonetica. Si rec\u00f2 a Vionnaz e rest\u00f2 l\u00ec per un lungo periodo per calarsi nella parlata del luogo. Il progetto fu utile per comprendere l'importanza che i locali davano sia al dialetto che alla lingua francese.\nPetit atlas phon\u00e9tique du Valais roman.\nScritto nel 1881. Inizi\u00f2 a interessarsi alle parlate circostanti a Vionnaz. L'interesse \u00e8 ancora fonetico, ma inizia a prender in considerazione le dinamiche lessicali.\nAtlas linguistique de la France.\nIntorno al 1902 si spost\u00f2 a Parigi e qui venne incaricato da Gaston Paris di lavorare un atlante linguistico francese. L'idea era quella di restituire un'idea dettagliata dei dialetti francesi. Gilli\u00e9ron voleva invece capire il rapporto tra i dialetti e la lingua nazionale. Questo lo port\u00f2 a redigere un questionario di tipo lessicale molto amplio (1900 domande in funzione del lessico, della morfologia e della sintassi). Introduce neologismi per capire quanto penetrano le nuove parole nel dialetto e quali erano le direttrici di radiazione. I termini vennero posizionati all'interno di frasi adatte a un mentalit\u00e0 popolare e ordinate in maniera logica attraverso il significato. \nI tipo d'inchiesta fu diretta, con un raccoglitore sul posto che interagisse direttamente con i parlanti. Il raccoglitore doveva essere soltanto uno e non doveva essere un linguista di professione, ma semplicemente una persona dotata di un buon udito. Venne individuato il candidato perfetto in Edmond Edmont, un libraio appassionato di dialettologia dotato di un orecchio finissimo. \nGilli\u00e9ron decise di non prendere in considerazione le zone di confine, i punti germanofoni e la Corsica, perch\u00e9 non li ritenne utili all'inchiesta essendo che non si parla una variet\u00e0 galloromanza. Ci furono invece degli sconfinamenti in Belgio, Svizzera e Italia per via di alcune parlate utili alla ricerca. \nVenne usato il metodo dell'equidistanza tra i punti, in modo da creare una rete di punti equilibrata. \nEdmont comp\u00ec otto viaggi; si recava in un posto, trascriveva i dati dell'inchiesta e inviava tutto a Parigi (questo per evitare che tornasse su cosa aveva scritto cosicch\u00e9 l'inchiesta fosse fotografica). Gli venne inoltre raccomandato di procedere a zig-zag per non farsi influenzare dalle parlate vicine e non essere prevenuto in alcun modo. \nLe carte linguistiche vennero ordinate alfabeticamente (questo metodo non sar\u00e0 pi\u00f9 usato perch\u00e9 metteva in secondo piano gli aspetti culturali e fonici). \nLa pubblicazione inizi\u00f2 nel 1902 in fascicoli e and\u00f2 avanti fino al 1910 con 36 fascicoli pubblicati."}
{"id": "2377941", "revid": "1793900", "url": "https://it.wikipedia.org/wiki?curid=2377941", "title": "Venere di Monruz", "text": " \nLa Venere di Monruz (anche conosciuta come Venere di Neuch\u00e2tel) \u00e8 una statuetta paleolitica di una venere, ritrovata nei pressi di Monruz vicino a Neuch\u00e2tel in Svizzera. \u00c8 stata datata alla fine del magdaleniano, cio\u00e8 a circa 11.000 anni fa. \nLa statuina \u00e8 alta 18 millimetri ed \u00e8 un pendant nero che raffigura una donna stilizzata. Fu ritrovata nel 1991 durante la costruzione dell'autostrada A5.\nLa Venere di Engen.\nQuest'altra statuina \u00e8 stata scoperta ad Engen (a circa 130 km a nord di Neuch\u00e2tel) ed \u00e8 spesso associata alla Venere di Monruz per alcune somiglianze. \u00c8 datata a 15.000 anni fa"}
{"id": "2377945", "revid": "155634", "url": "https://it.wikipedia.org/wiki?curid=2377945", "title": "Sven-\u00c5ke Lundb\u00e4ck", "text": "\u00c8 marito di Lena Carlzon, a sua volta fondista di alto livello.\nBiografia.\nNato a T\u00f6re di Kalix, agli XI Giochi olimpici invernali di vinse l'oro nella 15\u00a0km; nella 30\u00a0km fu 13\u00b0 e nella staffetta 4\u00b0. Ai successivi Mondiali di Falun del 1974 fu 4\u00b0 nella 50\u00a0km. In seguito partecipo ai XII Giochi olimpici invernali di (30\u00b0 nella 15\u00a0km, 35\u00b0 nella 30\u00a0km, 16\u00b0 nella 50\u00a0km, 4\u00b0 nella staffetta).\nNel 1978, ai Mondiali di Lahti, vinse l'oro nella 50\u00a0km e nella staffetta con Christer Johansson, Tommy Limby e Thomas Magnusson, davanti a Finlandia e Norvegia; sia nella 15\u00a0km sia nella 30\u00a0km chiuse al sesto posto. .\nAi XIII Giochi olimpici invernali di , sua ultima partecipazione olimpica, fu 17\u00b0 nella 30\u00a0km, 8\u00b0 nella 50\u00a0km e 5\u00b0 nella staffetta. L'anno seguente vinse due classiche del granfondo, la Vasaloppet e la Marcialonga."}
{"id": "2377949", "revid": "287204", "url": "https://it.wikipedia.org/wiki?curid=2377949", "title": "Pelike", "text": " \nLa pel\u00ecke (\u03c0\u03b5\u03bb\u03af\u03ba\u03b7, al plurale \u03c0\u03b5\u03bb\u03af\u03ba\u03b1\u03b9, \"pel\u00eckai\") \u00e8 un vaso, utilizzato come contenitore di liquidi, con imboccatura larga e profilo continuo e con il massimo diametro del corpo in prossimit\u00e0 del piede, al quale si unisce senza stelo (una forma simile all'anfora di tipo C). Ha due anse verticali a nastro o con costolatura centrale.\nComparve ad Atene nell'ultimo quarto del VI secolo a.C., solo in seguito all'introduzione della tecnica a figure rosse, bench\u00e9 ne esistano esemplari dipinti a figure nere, e la sua produzione continu\u00f2 fino al IV secolo a.C. Sembra essere stata una creazione del Gruppo dei pionieri. Col tempo tende ad assumere un orlo pi\u00f9 ampio il quale, nel IV secolo a.C., raggiunge il diametro massimo del ventre. Esiste una variante della pelike che presenta il collo distinto; \u00e8 meno comune, ma si ritiene sia stata la variante pi\u00f9 antica.\nIl termine \u00e8 impiegato dagli archeologi moderni per indicare questa particolare forma di anfora, ma era usato in antichit\u00e0 per indicare una indifferenziata serie di oggetti a forma aperta.\nDal 450 a.C. circa vengono impiegate anche come contenitori per le ceneri dei defunti.\nFu particolarmente usata, in una versione di minori dimensioni, nella ceramica di Gnathia."}
{"id": "2377959", "revid": "599013", "url": "https://it.wikipedia.org/wiki?curid=2377959", "title": "F\u00e9derico Bahamontes", "text": ""}
{"id": "2377961", "revid": "729019", "url": "https://it.wikipedia.org/wiki?curid=2377961", "title": "Alessandrino (metropolitana di Roma)", "text": "Alessandrino \u00e8 una fermata della linea C della metropolitana di Roma, che \u00e8 stato in passato capolinea di alcune corse limitate, compito che sulla ferrovia Roma-Pantano era assunto dalla stazione di Centocelle. Si trova all'incrocio tra l'omonimo viale e la via Casilina, a servizio dei quartieri Don Bosco (esattamente della zona urbanistica Torrespaccata) ed Alessandrino, avendo due uscite, una sul lato dei numeri civici dispari l'altro sul lato dei numeri civici pari della via Casilina.\nHa affiancato fino ad agosto 2015 le fermate \"Grano\" ed \"Alessandrino\" della vecchia ferrovia Roma-Pantano.\nStoria.\nI cantieri furono aperti nel luglio 2007. Essi hanno obbligato a chiudere al traffico un tratto della via Casilina, attorno a piazza Sor Capanna. I lavori di superficie sono terminati a settembre 2012 ed il traffico su Via Casilina \u00e8 stato riaperto l'8 settembre 2012. L'apertura \u00e8 avvenuta il 9 novembre 2014.\nEra previsto un parcheggio di scambio di posti auto, il pi\u00f9 grande insieme a quello di Clodio-Mazzini, in seguito il progetto \u00e8 stato annullato."}
{"id": "2377963", "revid": "838137", "url": "https://it.wikipedia.org/wiki?curid=2377963", "title": "Poeti laghisti", "text": "I poeti laghisti (Lake Poets in lingua inglese) furono un gruppo di poeti, letterati e artisti vissuti tutti nell'area conosciuta come Lake District, nel nord ovest dell'Inghilterra, durante la prima met\u00e0 del XIX secolo.\nCome gruppo, essi non seguirono nessuna \"scuola\" specifica di pensiero o pratica letteraria allora conosciuta, anche se i loro lavori furono uniformemente disprezzati dalla \"Edinburgh Review\". Essi sono considerati parte del movimento romantico.\nLe tre personalit\u00e0 principali tra i poeti laghisti furono William Wordsworth, Samuel Taylor Coleridge e Robert Southey. A essi furono associati altri poeti e scrittori, inclusi Dorothy Wordsworth, Charles Lloyd, Hartley Coleridge, John Wilson, Charles Lamb, Mary Lamb e Thomas De Quincey.\nOrigini del nome.\nLa denominazione di \"laghisti\" (in inglese: \"\"Lakers\", \"Bards of the Lakes\", o anche \"Lake School\"\") nasce per opera della \"Edinburgh Review\" come termine dispregiativo. L'idea di una \"nuova scuola\" \u00e8 presente gi\u00e0 a partire dal 1797, menzionata nella rivista satirica tory \"Anti-Jacobin, or Weekly Examiner\", in cui per\u00f2 la critica si concentra sugli ideali politici dei poeti, e non sulle loro opere.\nNel 1802 il termine \u201c\"New School\"\u201d viene utilizzato dal redattore della \"Edinburgh Review\" Francis Jeffrey come critica al poema epico \"Thalaba the Destroyer\" di Southey, e in generale per riferirsi a quella che egli definiva una \u201csetta di poeti\u201d (\u201c\"sect of poets\"\u201d), con particolare enfasi nei confronti di Wordsworth. Sar\u00e0 solo nel 1814 che per\u00f2 egli denominer\u00e0 i poeti come \u201c\"Lakers\"\u201d, quindi associando la poetica al luogo.\nPur avendo concezioni politiche e letterarie comuni, oltre che un'amicizia, nessuno dei laghisti si \u00e8 mai riconosciuto davvero in una scuola. La definizione ha tuttavia creato l'immagine di un gruppo unitario, aiutando in un certo senso la fama degli artisti e quella dello stesso Lake District.\nFigure principali.\nWilliam Wordsworth.\nNei mesi compresi tra il 1798 e il 1799 Wordsworth vive a Goslar, in Germania, assieme alla sorella Dorothy e Coleridge, il quale tuttavia abita separato dai due. Questo periodo provoca nel poeta sentimenti di estrema nostalgia e solitudine, che, nonostante la difficolt\u00e0, lo portano a scrivere i \"Lucy Poems\" e a iniziare il suo \"Prelude\" (Il \"Preludio\").\nAl loro ritorno nel Nord dell'Inghilterra, dopo una breve visita a Sockburn, i tre intraprendono un tour nel Lake District, zona che Wordsworth conosce gi\u00e0 accuratamente, essendo nativo del Cumberland. Sar\u00e0 per\u00f2 proprio questo viaggio a far prendere la decisione al poeta di ritornare con Dorothy nelle sue \u201cmontagne natie\u201d e stabilirsi in un ritiro poetico nel Dove Cottage, a Grasmere. \nL'ambiente diventer\u00e0 uno degli aspetti fondamentali dell'identit\u00e0 poetica di Wordsworth (e, per estensione, del Romanticismo inglese): la Natura, specialmente se nel suo stato pi\u00f9 puro, \u00e8 intrinsecamente legata alla vita dell'uomo, e la poesia pu\u00f2 esprimere tale relazione. Come Wordsworth afferma nella prefazione del 1802 alle \"Lyrical Ballads\":\nNelle idee di Wordsworth, inoltre, la Natura incide non solo sui temi della poesia, ma anche sul linguaggio utilizzato. Sempre nella prefazione alle \"Lyrical Ballads\" Wordsworth dichiara:\nDopo il matrimonio con Mary Hutchinson nel 1802 e la nascita di quattro figli, Wordsworth si trasferisce prima nella residenza di Allen Bank, e successivamente a Rydal Mount, dove rimarr\u00e0 per il resto della sua vita.\nIl poeta divenne una vera e propria attrazione turistica all'interno del Lake District, richiamando negli anni numerosi visitatori. Ci\u00f2 verr\u00e0 incrementato dall'uscita della sua \"Guide to the Lakes\": inizialmente pubblicata anonima nel 1810 come introduzione a una raccolta di incisioni, e successivamente ampliata e redatta fino ad arrivare alla versione definitiva nel 1835, l'opera si propone di essere una guida fisica e mentale per il turista che voglia esplorare il territorio. In essa Wordsworth espone inoltre alcune delle sue idee sulla salvaguardia dell'ambiente, scagliandosi contro i nuovi insediamenti e il cambiamento territoriale che ne consegue, e mostrando inoltre una visione della natura meno idealizzata rispetto a quella precedentemente dimostrata nelle \"Ballads\".\nSamuel Taylor Coleridge.\nSeguendo Wordsworth, Coleridge si trasferisce al cottage Greta Hall, nei pressi di Keswick, dove per\u00f2 rimarr\u00e0 solo per quattro anni, dal 1800 al 1804.\nDurante la sua permanenza, Coleridge affronta diversi problemi di salute (in parte esacerbati dal clima difficile della zona), che lo portano a fare uso di laudano (Kendal Black Drop) e a svilupparne una dipendenza. Ci\u00f2 avviene in concomitanza con una sempre crescente difficolt\u00e0 nello scrivere e nel dormire, con l'accumularsi dei debiti, e con diversi disaccordi con Wordsworth; in particolare, il rifiuto da parte di quest'ultimo di inserire l'incompiuto poema \"Christabel\" all'interno delle \"Lyrical Ballads\" provoca in Coleridge sentimenti di depressione e, in parte, rivalit\u00e0 nei confronti dell'amico.\nLa visione del Lake District posseduta da Coleridge \u00e8 ben diversa da quella degli altri laghisti. Come racconta in alcune delle sue lettere, egli \u00e8 solito compiere lunghe camminate attraverso le valli e montagne del luogo. Queste esperienze lo portano a vedere nel District una natura pi\u00f9 fortemente gotica, psicologicamente meno consolatoria rispetto all'immagine presentata da Wordsworth. Ci\u00f2 si riflette enormemente sulla sua poesia, in primis nella Ballad \"Christabel\", dal tema femmineo e vampiresco (che pu\u00f2 aver ispirato la successiva \"Carmilla\" di Sheridan Le Fanu), ma anche nell'aria di mistero che pervade \"La ballata del vecchio marinaio\".\nRobert Southey.\nSouthey, originario di Bristol, stringe durante i suoi anni a Oxford una forte amicizia con Coleridge, che in giovinezza condivide le sue idee filosofiche e politiche, tanto da creare insieme a lui la teoria di una societ\u00e0 utopica detta pantisocrazia (idea che comunque Southey abbandoner\u00e0 a distanza di pochi anni).\nNel 1803 si trasferisce, assieme alla moglie Edith Fricker, a Greta Hall, di cui diviene proprietario in seguito alla partenza di Coleridge nel 1804, e dove rimarr\u00e0 per il resto della sua vita. Sara Coleridge-Fricker, sorella di Edith, continuer\u00e0 a vivere a Greta Hall con i suoi tre figli, e a un'altra sorella, Mary, rimasta vedova di Robert Lovell, poeta e amico comune sia di Southey sia di Coleridge.\nOltre alla creazione di vari poemi lunghi a tema mitologico e orientale, per i quali acquisisce una discreta fama tra i suoi contemporanei (tanto da ricoprire dal 1813 al 1843, anno della sua morte, la carica di Poeta laureato del Regno Unito), Southey \u00e8 anche un prolifico scrittore di prose, storico, biografo e saggista, tanto da essere definito da De Quincey \"il pi\u00f9 industrioso letterato di cui si abbiano notizie\"\".\" A differenza di quanto avviene con gli altri laghisti, per\u00f2, l'ambiente del District non si accorda particolarmente con il carattere delle sue opere.\nSeconda generazione di romantici inglesi.\nAnche nei cosiddetti romantici di seconda generazione, Shelley, Keats e Byron, si trova un interesse verso la zona del Lake District. Da una prima identificazione poetica per\u00f2 scaturisce un rifiuto nei confronti di quelle figure che, inizialmente sostenitrici della causa rivoluzionaria, avevano col tempo moderato le proprie visioni. L'unica eccezione \u00e8 rappresentata da Byron, che non visiter\u00e0 mai i laghi, e, al contrario, criticher\u00e0 sempre la solitudine del luogo e modeller\u00e0 la propria poesia su altri aspetti, allontanandosi dal modello wordsworthiano e, in alcuni casi, opponendolo.\nShelley visita Southey a Keswick nel 1811, ispirato dalle sue idee repubblicane. Se inizialmente viene affascinato dalla solitudine e dalla natura del luogo, la sua opinione cambia dopo l'incontro con Southey, le cui posizioni politiche si erano sempre pi\u00f9 orientate verso il partito Tory. Oltre a tale delusione, anche il luogo stesso appare a Shelley lontano dagli ideali romantici, non pi\u00f9 naturale e libero ma condizionato dalle leggi economiche (dai \"\u201cmanufacturers\u201d\", come scrive). Il poeta non torner\u00e0 pi\u00f9 nel Lake District, scegliendo come proprio luogo d'ispirazione l'Italia.\nUna simile esperienza ha anche Keats nel 1818, durante il suo tour nel Regno Unito del Nord. Tale viaggio avviene in seguito alla pubblicazione dell\"'Endimione\", che viene giudicato aspramente dalla critica. Il tour si propone quindi come un'educazione poetica, sulla base dell'ideale wordsworthiano di natura. L'effetto \u00e8 per\u00f2 l'esatto opposto: nel periodo in cui Keats visita il District, non compone se non pochi versi; non incontra i Wordsworth poich\u00e9 assenti da Rydal Mount, e la solitudine e naturalezza del Cumberland, diventato destinazione sempre pi\u00f9 turistica, gli appaiono come illusorie. Sar\u00e0 proprio in seguito al tour, ritornato a casa, che Keats esprimer\u00e0 la propria idea di cosa sia la poesia e il poeta stesso, distinguendosi da Wordsworth:\nLa definizione di \u201cLaghista\u201d viene quindi col passare degli anni associata, in linea generale, a una concezione di autore che abbandona non solo il proprio carattere politico iniziale, ma anche la stessa societ\u00e0, isolandosi in un mondo naturale idealizzato e fittizio.\nFigure associate.\nNumerose altre personalit\u00e0 hanno nel tempo avuto un rapporto importante con il Lake District. Tra di esse vi sono:\nThomas de Quincey.\nNato a Manchester da padre commerciante, De Quincey passa gli anni della sua giovinezza tra prestigio scolastico e vita da girovago. Nel 1802 infatti fugge dalla Grammar school della sua citt\u00e0 per intraprendere un viaggio dal Galles a Londra (dove incontra Charles Lamb), solo per poi ricominciare gli studi nel 1804 a Oxford. Sempre nel 1804 inizia a far uso d'oppio; tale uso, come racconta in uno dei suoi scritti pi\u00f9 famosi, \"Le confessioni di un mangiatore d'oppio\", \u00e8 inizialmente un'esperienza ricreativa positiva e un sollievo dai propri dolori nevralgici, ma diviene successivamente connesso a incubi e problemi di salute. \nNel 1809 De Quincey decide di trasferirsi a Grasmere (al Dove Cottage, dove rimane per dieci anni), ispirato sia dalla presenza di Wordsworth e Coleridge, nei confronti dei quali prova grande stima e amicizia, sia dall'amenit\u00e0 e solitudine del luogo. Passer\u00e0 comunque quasi tutta la vita in ristrettezze economiche, lavorando come giornalista, saggista e traduttore.\nDorothy Wordsworth.\nSorella di William, si riavvicina al fratello dopo l'infanzia passata a Halifax presso una zia, e gli rimane accanto per tutta la vita. Pur senza ambizione di acquisire fama come autrice, produce numerosi scritti tra cui diari, lettere, poesie e dettagliate descrizioni paesaggistiche e di viaggio, pubblicati postumi con l'eccezione del contributo alla \"Guide to The Lakes\" (attribuito per\u00f2 al fratello).\n\u00c8 possibile ritrovare, specialmente all'interno delle \"Ballate Liriche\" ma anche di molti altri scritti, numerosi riferimenti agli avvenimenti e alle immagini descritte da Dorothy nei suoi diari, particolarmente se datati dal 1798 al 1804.\nTemi centrali della sua produzione sono l'osservazione in dettaglio della natura, il vivere in una casa propria (dopo gli anni di giovinezza passati in assenza di stabilit\u00e0), e una spiccata sensibilit\u00e0 nei confronti delle cose quotidiane.\nCharles Lamb.\nNato a Londra, passa i primi anni in relativa tranquillit\u00e0 tra l'Inner Temple, dove lavora il padre, e la scuola di Christ's Hospital, dove ha come compagno Coleridge. Nel 1796, quando Charles aveva vent'anni, la sorella maggiore Mary, in seguito a vari segni di squilibrio (che iniziano a manifestarsi anche nello stesso Charles) uccide la madre e ferisce il padre. In risposta a tale episodio Charles assume potest\u00e0 su Mary e continua, pur con gravi responsabilit\u00e0, il proprio lavoro di contabile.\nPur vivendo sempre a Londra, diviene amico non solo di Coleridge, ma anche di William e Dorothy Wordsworth.\nI suoi scritti, redatti in parte da Mary, includono poemetti, romanzi, saggi, commedie e tragedie.\u00a0 Importante tra le sue opere \u00e8 la rivalutazione del teatro elisabettiano, in particolare di Shakespeare.\nHarriet Martineau.\nScrittrice, filosofa, giornalista e sociologa, nata a Norwich nel 1802. I suoi numerosi scritti spaziano dall'economia (la traduzione delle opere di Auguste Comte \u00e8 considerata tra i suoi lavori principali) alla religione, dalla politica alla narrativa di viaggio. Nonostante i problemi di salute e la successiva invalidit\u00e0, riesce, cosa rara per una donna dell'epoca, ad acquisire indipendenza economica.\nDal 1845 fino alla sua morte, con l'eccezione di un viaggio in Medio Oriente, Harriet Martineau vive ad Ambleside, in una casa da lei progettata chiamata \u201cThe Knoll\u201d.\u00a0Tra le opere ispirate dal Lake District vi \u00e8 \"A Complete Guide to the English Lakes\" (1855), che in un certo modo sostituisce la precedente guida di Wordsworth. Particolare \u00e8 anche l\"'Autobiography\" (1877).\nAltri.\nTra gli altri intellettuali associati in modo pi\u00f9 generico ai laghisti vi sono John Ruskin (che come Martineau passa gli ultimi anni della sua vita in Cumberland), Walter Scott e Hartley Coleridge, figlio di Samuel Taylor, diventato anch'egli scrittore."}
{"id": "2377976", "revid": "834", "url": "https://it.wikipedia.org/wiki?curid=2377976", "title": "Antiflogistico", "text": ""}
{"id": "2377987", "revid": "21880", "url": "https://it.wikipedia.org/wiki?curid=2377987", "title": "Bristlecone pines", "text": ""}
{"id": "2377988", "revid": "21880", "url": "https://it.wikipedia.org/wiki?curid=2377988", "title": "Bristlecone pine", "text": ""}
{"id": "2377997", "revid": "21880", "url": "https://it.wikipedia.org/wiki?curid=2377997", "title": "Pino bristlecone", "text": ""}
{"id": "2377999", "revid": "92723", "url": "https://it.wikipedia.org/wiki?curid=2377999", "title": "Diocesi di Castanhal", "text": "La diocesi di Castanhal (in latino: \"Dioecesis Castagnalensis de Par\u00e1\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2019 contava 657.700 battezzati su 808.510 abitanti. \u00c8 retta dal vescovo Carlos Verzeletti.\nTerritorio.\nLa diocesi comprende 25 comuni nella parte nord-orientale dello stato brasiliano di Par\u00e1: Castanhal, Capanema, Colares, Curu\u00e7\u00e1, Igarap\u00e9-A\u00e7u, Inhangapi, Magalh\u00e3es Barata, Maracan\u00e3, Marapanim, Nova Timboteua, Peixe-Boi, Primavera, Quatipuru, Salin\u00f3polis, Santa Isabel do Par\u00e1, Santa Maria do Par\u00e1, Santar\u00e9m Novo, Santo Ant\u00f4nio do Tau\u00e1, S\u00e3o Caetano de Odivelas, S\u00e3o Francisco do Par\u00e1, S\u00e3o Jo\u00e3o da Ponta, S\u00e3o Jo\u00e3o de Pirabas, Terra Alta, Vigia e S\u00e3o Domingos do Capim.\nSede vescovile \u00e8 la citt\u00e0 di Castanhal, dove si trova la cattedrale della Gran Madre di Dio.\nIl territorio si estende su 14.338\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 29 dicembre 2004 con la bolla \"Ad efficacius providendum\" di papa Giovanni Paolo II, ricavandone il territorio dall'arcidiocesi di Bel\u00e9m do Par\u00e1 e dalla diocesi di Bragan\u00e7a do Par\u00e1.\nStatistiche.\nLa diocesi nel 2019 su una popolazione di 808.510 persone contava 657.700 battezzati, corrispondenti all'81,3% del totale."}
{"id": "2378009", "revid": "124194445", "url": "https://it.wikipedia.org/wiki?curid=2378009", "title": "Shinano (fiume)", "text": "Il fiume Shinano (\u4fe1\u6fc3\u5ddd \"Shinanogawa\") \u00e8 il fiume pi\u00f9 lungo in Giappone. Nasce nella prefettura di Nagano e sfocia nel Mare del Giappone a Niigata. \u00c8 lungo 367 chilometri e dispone di di bacino idrografico (il terzo pi\u00f9 grande in Giappone). \u00c8 chiamato \"Chikuma\" (\u5343\u66f2\u5ddd\"Chikumagawa\") nella prefettura in cui nasce.\nIl fiume sorge dal Monte Kobushi sul confine tra le prefetture di Saitama, Yamanashi e Nagano. In questo luogo si sono svolte le battaglie di Kawanakajima."}
{"id": "2378016", "revid": "827882", "url": "https://it.wikipedia.org/wiki?curid=2378016", "title": "L\u00e4rm", "text": "I L\u00e4rm (tedesco per \"rumore\") sono stati una band hardcore/thrashcore olandese formatasi nel 1981, inizialmente con il nome \"Total Chaoz\". \nIl gruppo \u00e8 stato fondamentale per lo sviluppo del power violence, insieme a band come gli Heresy e i Siege, ed \u00e8 talvolta annoverato tra i pionieri del grindcore. Tuttavia il gruppo si definiva di genere \"extreme noise\", pur non avendo nulla a che fare con il noise rock o il noise.\nI L\u00e4rm si differenziavano dalla maggior parte delle band del loro genere poich\u00e9 erano straight edge, cosa decisamente non comune nelle scene crust punk e grindcore. \nAlcuni componenti suonarono poi nei Seein Red, band tuttora in attivit\u00e0.\nDal 2003 i L\u00e4rm suonano un concerto all'anno. I Seein' Red hanno registrato nuovamente alcune tracce della band con il nome \"L\u00e4rm As Fuck\"."}
{"id": "2378027", "revid": "252105", "url": "https://it.wikipedia.org/wiki?curid=2378027", "title": "Sony Ericsson G502", "text": "Il Sony Ericsson G502 \u00e8 uno smartphone appartenente alla G-series e prodotto dalla Sony Ericsson. Il telefono \u00e8 disponibile in tre diversi colori: nero, bronzo e rosso."}
{"id": "2378029", "revid": "729019", "url": "https://it.wikipedia.org/wiki?curid=2378029", "title": "Pallavolo femminile ai XII Giochi dei piccoli stati d'Europa", "text": "Il X campionato di pallavolo femminile ai Giochi dei piccoli stati d'Europa si \u00e8 svolto dal 5 al 9 giugno 2007 a Montecarlo, nel Principato di Monaco, durante i XII Giochi dei piccoli stati d'Europa. Al torneo hanno partecipato 5 squadre nazionali europee di stati con meno di un milione di abitanti e la vittoria \u00e8 andata per la sesta volta a Cipro.\nPodio.\nCampione.\nCipro(Sesto titolo)\nSecondo posto.\nLussemburgo\nTerzo posto.\nLiechtenstein"}
{"id": "2378031", "revid": "729019", "url": "https://it.wikipedia.org/wiki?curid=2378031", "title": "Pietra di Lud", "text": "La Pietra di Lud \u00e8 una pietra verticale nella parrocchia di Bower in Caithness nelle Highlands scozzesi, a circa 6 km a sud di Castletown.\nLa pietra sarebbe la lapide di Ljot, earl delle Orcardi normanne (X sec.). A circa tre metri dal livello del suolo, sembra pi\u00f9 alta di quanto i Normanni usassero. \u00c8 una delle pi\u00f9 impressionanti pietre erette del Caithness. Per massa e dimensioni \u00e8 comparabile con quelle dell'Anello di Brodgar nelle Orcadi. Una seconda pietra giace a terra a circa 30 m di distanza. Quando era eretta, si suppone che stesse dietro la prima guardando dalla direzione del tramonto al solstizio d'estate.\nIl nome di Ljot \u00e8 molto simile a Lot o Loth, il mitico re delle Orcadi e del Lothian nelle leggende arturiane. Charles Squire identifica Lot con dio britannico che nella mitologia gallese \u00e8 noto come Lludd Llaw Eraint."}
{"id": "2378035", "revid": "339392", "url": "https://it.wikipedia.org/wiki?curid=2378035", "title": "Praevalitana", "text": ""}
{"id": "2378042", "revid": "827882", "url": "https://it.wikipedia.org/wiki?curid=2378042", "title": "Gran Premio di Monaco 1957", "text": "Il Gran Premio di Monaco 1957 fu la seconda gara della stagione 1957 del Campionato mondiale di Formula 1, disputata il 19 maggio sul Circuito di Monte Carlo.\nLa manifestazione vide la vittoria del campione del mondo in carica Juan Manuel Fangio su Maserati, seguito da Tony Brooks e da Masten Gregory."}
{"id": "2378043", "revid": "320578", "url": "https://it.wikipedia.org/wiki?curid=2378043", "title": "Scythia Minor", "text": ""}
{"id": "2378044", "revid": "233579", "url": "https://it.wikipedia.org/wiki?curid=2378044", "title": "Mwambutsa IV del Burundi", "text": ""}
{"id": "2378050", "revid": "1851848", "url": "https://it.wikipedia.org/wiki?curid=2378050", "title": "Dario Andriotto", "text": "Professionista dal 1995 al 2010, conta sei vittorie in carriera, tra cui un titolo italiano a cronometro. Nel 1994 fu campione del mondo nella cronometro a squadre dilettanti.\nCarriera.\nDopo aver vinto tra i dilettanti il titolo mondiale 1994 della cronometro a squadre assieme a Gianfranco Contri, Luca Colombo e Cristian Salvato, Andriotto pass\u00f2 professionista a inizio 1995 con l'Amore &amp; Vita di Ivano Fanini. Conferm\u00f2 negli anni successivi le abilit\u00e0 nelle prove a cronometro, laureandosi nel 1997 campione italiano di specialit\u00e0 nella categoria \u00e9lite; in carriera ottenne inoltre tre vittorie al Gran Premio d'Europa, cronocoppie che si disputa annualmente a Bergamo.\nDa professionista ottenne altre tre vittorie, fra cui nel 1997 una tappa al Tour de Pologne ed il Gran Premio Nobili Rubinetterie. Prese parte a dieci Giri d'Italia, concludendo la corsa in sei occasioni; port\u00f2 inoltre a termine anche un Tour de France e due Vuelta a Espa\u00f1a. Si \u00e8 ritirato dall'attivit\u00e0 alla fine della stagione 2010, dopo sedici anni tra i professionisti."}
{"id": "2378051", "revid": "182396", "url": "https://it.wikipedia.org/wiki?curid=2378051", "title": "Europa (provincia romana)", "text": ""}
{"id": "2378053", "revid": "92723", "url": "https://it.wikipedia.org/wiki?curid=2378053", "title": "Emimonto", "text": "L'Emimonto (in latino: \"Haemimontus\") era una provincia romana, facente parte della diocesi di Tracia e della Prefettura del pretorio d'Oriente. Il nome, di origine tracia, originariamente indicava i monti Balcani.\nDescrizione.\nNel 268 d.C. l'imperatore Claudio il Gotico assegn\u00f2 ad Aureliano, il futuro imperatore, il comando della guerra contro i Goti che imperversavano nell'Emimonto. Con l'inizio del 270, vide la fine della guerra gotica. Infatti i Goti superstiti, che erano confluiti nella regione dell'\"Haemimontus\", furono decimati da fame e pestilenza, senza che Claudio decidesse di intervenire per dar loro il colpo di grazia.\nLa provincia fu istituita nel 294 d.C. dall'imperatore Diocleziano, governata da un praeses, aveva per capitale Adrianopoli (l'attuale Edirne).\nNel VII secolo la provincia fu sostituita dalla circoscrizione di Thrake, uno dei themata dell'impero bizantino, e sopravvisse solo come metropoli della chiesa ortodossa.\nTerritorio.\nAltre importanti citt\u00e0 della provincia, che corrisponde all'attuale sud-est della Bulgaria, erano Anchialos, Develtum, Aquae Calidae, Mesembria e Augusta Traiana.\nLungo la linea costiera della provincia, che si apriva sul mar Nero, passava la Via Pontica. Un'altra importante via di comunicazione era la cosiddetta Via Militaris."}
{"id": "2378060", "revid": "3082", "url": "https://it.wikipedia.org/wiki?curid=2378060", "title": "Libia inferiore", "text": ""}
{"id": "2378063", "revid": "287204", "url": "https://it.wikipedia.org/wiki?curid=2378063", "title": "Davide Vigan\u00f2", "text": "Carriera.\nDavide Vigan\u00f2 inizia la propria carriera da professionista nel 2005, quando viene ingaggiato dal Team Androni Giocattoli-3C Casalinghi Jet; passa poi, al termine del mese di luglio dello stesso anno, al ProTeam belga Quick Step. Nel 2007 ottiene il suo pi\u00f9 importante piazzamento, un terzo posto alla Veenendaal-Veenendaal.\nNel 2009 decide di cambiare squadra, e si accasa alla Fuji-Servetto, con la quale corre il Giro d'Italia 2009, riuscendo ad ottenere un quarto posto nella tappa di Chiavenna. Nel 2010 corre per il Team Sky, l'anno dopo indossa la casacca del neonato Team Leopard-Trek (conclude secondo in una tappa del Tour de Romandie) mentre per il 2012 \u00e8 alla Lampre-ISD.\nNel novembre 2012 a Montichiari vince, guidato da Cordiano Dagnoni, il campionato europeo di derny su pista. L'anno dopo partecipa anche ai campionati del mondo su pista di Minsk, gareggiando nello scratch. Nel 2015 con il Team Idea arriva terzo al Trofeo Matteotti, il 14 giugno 2015 si aggiudica il Giro di Slovacchia, in cui conquista anche la vittoria della terza tappa.\nPer la corrente stagione 2018 \u00e8 tesserato con il Cycling Team Friuli, unica squadra italiana Elite e Under 23 con licenza UCI track. Il debutto su strada avviene in Colombia alla Oro y Paz con la maglia della rappresentativa italiana dove coglie, nelle prime tre tappe, un ottavo, un sesto ed un quarto posto. "}
{"id": "2378067", "revid": "767487", "url": "https://it.wikipedia.org/wiki?curid=2378067", "title": "Cajidiocan", "text": "Cajidiocan \u00e8 una municipalit\u00e0 di Quarta classe delle Filippine, situata nella Provincia di Romblon, nella regione di Mimaropa.\nCajidiocan \u00e8 formata da 14 baranggay:"}
{"id": "2378077", "revid": "287204", "url": "https://it.wikipedia.org/wiki?curid=2378077", "title": "Interwetten Austrian Open Kitzb\u00fchel 2009", "text": "L'Interwetten Austrian Open Kitzb\u00fchel 2009 \u00e8 stato un torneo di tennis giocato sulla terra rossa. \u00c8 stata la 29\u00aa edizione dell'Austrian Open che ha cambiato nome in Interwetten Austrian Open Kitzb\u00fchel per motivi di sponsorizzazione, fa parte dell'ATP World Tour 250 series nell'ambito dell'ATP World Tour 2009. Si \u00e8 giocato nell'impianto del Tennis stadium Kitzb\u00fchel a Kitzb\u00fchel in Austria, dal 16 al 23 maggio 2009.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Guillermo Garc\u00eda L\u00f3pez ha battuto in finale Julien Benneteau, 3\u20136, 7\u20136(1), 6\u20133\nDoppio.\n Marcelo Melo / Andr\u00e9 S\u00e1 hanno battuto in finale Andrei Pavel / Horia Tec\u0103u, 6\u20137(9), 6\u20132, 10\u20137"}
{"id": "2378081", "revid": "93564866", "url": "https://it.wikipedia.org/wiki?curid=2378081", "title": "Sony Ericsson G705", "text": "Il Sony Ericsson G705 \u00e8 un telefonino slide prodotto dalla Sony Ericsson. Questo \u00e8 il secondo telefono non smartphone della Sony Ericsson ad utilizzare la tecnologia Wi-Fi e GPS."}
{"id": "2378083", "revid": "599013", "url": "https://it.wikipedia.org/wiki?curid=2378083", "title": "Roberto Bergersen", "text": ""}
{"id": "2378086", "revid": "116557072", "url": "https://it.wikipedia.org/wiki?curid=2378086", "title": "Bobber", "text": "Un bobber \u00e8 un tipo di preparazione motociclistica, che ha preso forma negli anni cinquanta e che tuttora \u00e8 molto diffusa.\nLe motociclette con questa preparazione, chiamate \"bobber\", sono affini ai chopper in quanto entrambi rappresentano un approccio minimalista al mezzo che viene spogliato di tutto ci\u00f2 che non \u00e8 indispensabile. Ci\u00f2 include l'adozione del caratteristico telaio rigido e il parafango posteriore accorciato, chiamato \"bobbed\". \nLa principale differenza tra chopper e bobber \u00e8 che i bobber vengono costruiti mantenendo il telaio originale, che invece nel caso dei chopper viene spesso pesantemente modificato, tagliato e risaldato. I bobber inoltre hanno uno stile molto spartano, privo della maggior parte delle caratteristiche estetiche del chopper come parti cromate e forcella allungata.\nAltre caratteristiche che distinguono spesso i bobber sono gli pneumatici dalle spalle alte, sella monoposto. Il tutto finalizzato a ricreare un look vintage tipico del secondo dopoguerra."}
{"id": "2378087", "revid": "339392", "url": "https://it.wikipedia.org/wiki?curid=2378087", "title": "Striscio vaginale", "text": ""}
{"id": "2378089", "revid": "729019", "url": "https://it.wikipedia.org/wiki?curid=2378089", "title": "Calatrava (Romblon)", "text": "Calatrava \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nCalatrava \u00e8 formata da 7 baranggay:"}
{"id": "2378090", "revid": "1543377", "url": "https://it.wikipedia.org/wiki?curid=2378090", "title": "Al-Hasa", "text": "Il termine al-\u1e24asa, o \u1e24asa o, pi\u00f9 correttamente, al-A\u1e25s\u0101\u02be () designa un'oasi dell'Arabia Saudita situata nella provincia di al-Sharqiyya ed in senso lato la regione storica che si estende intorno ad essa. \nGeografia.\nLa regione \u00e8 approssimativamente delimitata a nord dal confine con il Kuwait, a est dal golfo Persico, a sud dal deserto del Rub' al-Khali e ad ovest dal deserto di al-Dahna. L'oasi \u00e8 situata al centro della regione, a 60 km dal mare, ed \u00e8 tra le pi\u00f9 vaste oasi del mondo. L'area d\u00e0 il nome al governatorato di Al-Ahsa, che occupa la parte meridionale della provincia di al-Sharqiyya. Numerosi pozzi di petrolio del Paese sono situati in questa regione. La regione ha una popolazione di 600.000 abitanti e possiede una delle pi\u00f9 consistenti minoranze sciite dell'Arabia Saudita, che \u00e8 un paese a stragrande maggioranza sunnita.\nStoria.\nIl nome di al-\u1e24asa \u00e8 anche quello della principale citt\u00e0 dell'oasi, anche conosciuta sotto il nome di al-Hufuf (o al-Hof\u016bf). \nDistese di acqua dolce risalenti all'et\u00e0 preistorica hanno incoraggiato gli stanziamenti umani sul territorio e lo sfruttamento agricolo, soprattutto dei datteri e dei limoni. Inoltre migliaia di montoni, capre, buoi e dromedari fanno di al-\u1e24asa uno dei pi\u00f9 importanti produttori di generi alimentari dell'intero Regno saudita.\nUna delle grandi universit\u00e0 del Paese, l'Universit\u00e0 Re Faysal, fondata nel 1975, \u00e8 situata ad al-\u1e24asa, e vanta facolt\u00e0 di Agraria, Medicina veterinaria e di risorse animali, mentre altre sue facolt\u00e0 sono a Dammam. Il campus di Hof\u016bf consente anche alle donne di studiare medicina, odontoiatria ed Economia domestica. Gli altri centri abitati sono al-Mubarraz, al-\u02bfUy\u016bn e al-\u02bfUmr\u0101n."}
{"id": "2378092", "revid": "599013", "url": "https://it.wikipedia.org/wiki?curid=2378092", "title": "J\u00f6rg Jaksche", "text": "Carriera.\nPolti, Telekom, ONCE e CSC.\nPassa professionista nel 1997 con il Team Polti, squadra italiana diretta da Vittorio Algeri e Gianluigi Stanga. L'anno successivo \u00e8 terzo nella prova in linea del campionato nazionale tedesco; partecipa poi per la prima volta al Tour de France, terminando 18\u00ba in classifica generale a 35'41\" dal vincitore Marco Pantani. Comincia quindi la stagione 1999 con i tedeschi della Telekom. A luglio prende nuovamente parte al Tour de France, ma non riesce a ripetere la prestazione dell'anno precedente e chiude in 80\u00aa posizione. Due mesi dopo, alla Vuelta a Espa\u00f1a, contribuisce alla vittoria finale del capitano della Telekom Jan Ullrich.\nNel 2001 si trasferisce alla ONCE di Manolo Saiz. Vi resta per tre stagioni, lavorando come gregario di Joseba Beloki nelle edizioni 2001, 2002 e 2003 del Tour de France. Nel 2001 raggiunge il 29\u00ba posto nella generale e il terzo nella classifica giovani; nel 2002 \u00e8 31\u00ba e nel 2003, dopo la caduta e il ritiro di Beloki, chiude 17\u00ba, miglior classificato della sua squadra. Nel 2004 passa al Team CSC di Bjarne Riis. \u00c8 questo l'anno delle prime vittorie da professionista: a febbraio conquista una tappa e la classifica generale del Giro del Mediterraneo, mentre il mese successivo, sempre in terra francese, vince la prima tappa e la classifica generale della Parigi-Nizza.\nIl ritorno alla Liberty e l\"'Operaci\u00f3n Puerto\".\nNel 2005 Jaksche torna alla squadra di Saiz, divenuta Liberty Seguros per ragioni di sponsor; in luglio partecipa al Tour de France e consegue il suo miglior piazzamento in carriera con il 16\u00ba posto finale. La stagione 2006 si apre quindi positivamente per lui, con il secondo posto nella classifica finale della Tirreno-Adriatico e il terzo al Giro di Svizzera.\nIl 23 maggio il direttore sportivo Manolo Saiz viene arrestato dalla Guardia Civil spagnola in seguito ad un \"presunto caso di doping\" che vede coinvolto anche il medico Eufemiano Fuentes. Il 25 maggio lo sponsor Liberty lascia la squadra, che il 2 giugno assume la denominazione di Astana-W\u00fcrth. Il 25 giugno il quotidiano \"El Pa\u00eds\" rivela i dettagli dell\"'Operaci\u00f3n Puerto\" effettuata dalla polizia spagnola pubblicando un'inchiesta nella quale Fuentes e Saiz risultano a capo di un'organizzazione destinata a fornire sangue \"trattato\" e prodotti dopanti a 58 ciclisti professionisti. Il 12 marzo 2007, per\u00f2, il caso viene archiviato.\nLa Tinkoff, la confessione e la squalifica.\nIntanto, al termine della stagione 2006, Jaksche si era accasato alla Tinkoff, formazione italo-russa, e all'inizio della stagione 2007 aveva conseguito la vittoria del Circuit de Lorraine, corsa a tappe francese. Nell'aprile 2007 un nuovo dossier dell'autorit\u00e0 giudiziaria spagnola riapre l\"'Operaci\u00f3n\" chiamando in causa 49 ciclisti, e fra questi Jaksche.\nIn seguito a queste nuove indagini, il 10 maggio la Tinkoff sospende Jaksche a tempo indeterminato insieme al compagno Hamilton, anch'egli nella lista dei 49.\nIl 2 luglio il settimanale tedesco \"Der Spiegel\" pubblica un'intervista nella quale Jaksche ripercorre la propria carriera e ammette l'utilizzo di doping: nell'occasione il ciclista afferma anche di essere stato cliente di Fuentes a partire dal 2005. Jaksche nomina anche la dirigenza della Telekom e il suo vecchio direttore sportivo della Polti Gianluigi Stanga, sostenendo che in entrambi i casi le squadre fossero a conoscenza dell'utilizzo di pratiche illecite; lancia infine accuse contro il sistema del ciclismo professionistico, nel quale \u00abtutti si dopano\u00bb.\nIl 20 settembre 2007 arriva la notizia della squalifica ufficiale: Jaksche viene sospeso dalla Federazione ciclistica austriaca (\u00d6RV) per un anno. La squalifica viene per\u00f2 resa effettiva a partire dal 2 luglio 2007, giorno della pubblicazione delle confessioni su \"Der Spiegel\". Dopo di lui ricevono sanzioni anche Ivan Basso e Michele Scarponi. Il 25 aprile 2008 Jaksche, ancora sotto squalifica, annuncia il proprio ritiro dall'attivit\u00e0."}
{"id": "2378100", "revid": "287204", "url": "https://it.wikipedia.org/wiki?curid=2378100", "title": "Jorg Jaksche", "text": ""}
{"id": "2378103", "revid": "62004", "url": "https://it.wikipedia.org/wiki?curid=2378103", "title": "Joerg Jaksche", "text": ""}
{"id": "2378110", "revid": "767487", "url": "https://it.wikipedia.org/wiki?curid=2378110", "title": "Concepcion (Romblon)", "text": "Concepcion \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nConcepcion \u00e8 formata da 9 baranggay:"}
{"id": "2378112", "revid": "300067", "url": "https://it.wikipedia.org/wiki?curid=2378112", "title": "Galen Young", "text": ""}
{"id": "2378118", "revid": "928766", "url": "https://it.wikipedia.org/wiki?curid=2378118", "title": "Valentin Debise", "text": "Carriera.\nInizia a correre in moto a 11 anni, con le 50. Nel 2006 giunge 4\u00ba nel campionato francese 125 e corre due gare del campionato spagnolo con la Red Bull MotoGP Academy. Nel 2007 termina 4\u00ba nella 125 francese e ottiene la sua prima vittoria. Nel 2008 vince il titolo.\nSia nel 2007 che nel 2008 usufruisce di wildcard per partecipare al Gran Premio casalingo nella classe 125 del motomondiale, in entrambe le occasioni senza prendere il via alla gara. Nel 2009 corre quattro Gran Premi come wildcard a bordo di una Honda RS250R del team CIP Moto - GP250 e, dal Gran Premio d'Olanda, diventa pilota titolare nello stesso team, al fianco di Sh\u014dya Tomizawa, concludendo la stagione al 21\u00ba posto con 18 punti.\nNel 2010 viene ingaggiato dal team WTR San Marino con una ADV AT02 nella classe Moto2, senza ottenere punti iridati. Nel 2011 passa al team Speed Up con una FTR M211, ma anche in questa annata non totalizza punti.\nNel 2012 partecipa al mondiale Supersport con una Honda CBR600RR del team SMS Racing, ottenendo due piazzamenti a punti e il 28\u00ba posto finale. Nel 2020 fa il suo esordio nel campionato mondiale Superbike. Disputa alcune gare, in qualit\u00e0 di pilota sostitutivo, in sella ad una Kawasaki ZX-10R del team Outdo Kawasaki \u2013 TPR. Conquista due punti che gli consentono di classificarsi ventisettesimo nel mondiale e diciassettesimo tra gli indipendenti. Nel 2021 disputa alcune gare nel mondiale Supersport, sia come sostituto che come wild card, con il team GMT94. Ottiene ventinove punti che gli consentono di classificarsi al ventesimo posto. "}
{"id": "2378119", "revid": "62004", "url": "https://it.wikipedia.org/wiki?curid=2378119", "title": "Morris Possoni", "text": "Carriera.\nDopo poco pi\u00f9 di due stagioni tra i dilettanti Under-23 con il GS Egidio Unidelta di Bruno Leali, nel luglio 2005 firma un contratto da stagista con la Lampre-Caffita di Giuseppe Saronni,; in quella stagione ottiene successi di rilievo nelle gare Under-23 aggiudicandosi anche una tappa e la classifica finale del Giro della Valle d'Aosta.\nNel 2006 diventa ufficialmente professionista con la Lampre, mentre nel 2008 passa al Team High Road, conquistando un secondo posto di tappa alla Vuelta al Pa\u00eds Vasco e un piazzamento al Giro di Lombardia (conclude nono, nel secondo gruppetto di inseguitori). L'anno dopo, con il Team Columbia, vince due cronometro a squadre al Tour de Romandie e al Giro d'Italia; nel 2010, trasferitosi al neonato team britannico Sky, ottiene come miglior risultato il secondo posto al Brixia Tour.\nDopo la fine della carriera di ciclista, entra nello staff della Lampre come meccanico. Passa poi all'Astana Pro Team con il medesimo ruolo."}
{"id": "2378120", "revid": "819508", "url": "https://it.wikipedia.org/wiki?curid=2378120", "title": "Boost (C++)", "text": "Boost \u00e8 una raccolta di librerie open source che estendono le funzionalit\u00e0 del C++. Molte di esse sono licenziate sotto la Boost Software License in modo da poter essere utilizzate sia in progetti \"open source\" che \"closed source\". Alcuni dei fondatori di Boost fanno parte del comitato standard C++ (ISO/IEC 14882) e diverse librerie Boost sono state accettate per l'incorporazione sia in \"C++ Technical Report 1\", sia in C++0x.\nPer assicurare efficienza e flessibilit\u00e0, Boost fa un estensivo utilizzo della programmazione basata su template, e quindi sulla programmazione generica e metaprogrammazione.\nFunzionalit\u00e0.\nLe librerie sono destinate ad una vasta gamma di utenti C++ e campi di applicazione. Presenta infatti librerie per la gestione del file system, regex, algebra lineare, multithreading, immagini, e cos\u00ec via, contando circa 80 librerie individuali."}
{"id": "2378122", "revid": "767487", "url": "https://it.wikipedia.org/wiki?curid=2378122", "title": "Corcuera", "text": "Corcuera \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nCorcuera \u00e8 formata da 15 baranggay:"}
{"id": "2378124", "revid": "339392", "url": "https://it.wikipedia.org/wiki?curid=2378124", "title": "Grotta lavica", "text": ""}
{"id": "2378136", "revid": "599013", "url": "https://it.wikipedia.org/wiki?curid=2378136", "title": "Kris Clack", "text": ""}
{"id": "2378137", "revid": "228587", "url": "https://it.wikipedia.org/wiki?curid=2378137", "title": "Ferrol (disambigua)", "text": ""}
{"id": "2378140", "revid": "110157", "url": "https://it.wikipedia.org/wiki?curid=2378140", "title": "Boost Software License", "text": "La Boost Software License \u00e8 una licenza open-source usata dalle librerie Boost. \u00c8 utilizzata anche da un numero significativo di altri progetti C++ open source. \u00c8 considerata una licenza permissiva, nello stile delle popolari licenze BSD e MIT.\nLa licenza \u00e8 approvata dall'OSI dal febbraio 2008.\nSecondo la Free Software Foundation, questa licenza \u00e8 compatibile con la GNU General Public License."}
{"id": "2378143", "revid": "1543377", "url": "https://it.wikipedia.org/wiki?curid=2378143", "title": "Henry Hadley", "text": "Biografia.\nHadley nacque in una famiglia di musicisti. Suo padre, da cui ricevette le prime nozioni musicali, era un insegnante di musica di scuola secondaria, sua madre si occupava della musica nella loro parrocchia, e suo fratello Arthur si indirizz\u00f2 verso una eccellente carriera di violoncellista. Hadley studi\u00f2 violino ed armonia, e dall'et\u00e0 di quattordici anni, inizi\u00f2 lo studio della composizione con il famoso compositore statunitense George Whitefield Chadwick. Sotto la supervisione di Chadwick, Hadley compose diverse opere, come canzoni, musica da camera, un musical, ed una ouverture orchestrale.\nNel 1893, Hadley effettu\u00f2 una tourn\u00e9e, come violinista, con la compagnia \"Laura Schirmer-Mapleson Opera Company\", ma abbandon\u00f2 il tour quando la compagnia si imbatt\u00e9 in problemi finanziari e non fu pi\u00f9 in grado di pagare il suo salario.\nNel 1894 si rec\u00f2 a Vienna per proseguire gli studi con Eusebius Mandyczewski. Hadley si entusiasm\u00f2 dell'atmosfera artistica della quale era pervasa la citt\u00e0, dove pot\u00e9 assistere a concerti e opere, e dove occasionalmente vide Brahms nei caff\u00e8. Durante questo periodo Hadley divenne amico del direttore tedesco-statunitense Adolf Neuendorff, che gli diede diversi consigli sulle sue composizioni.\nTornato negli Stati Uniti nel 1896, Hadley ottenne un posto di istruttore musicale alla \"St. Paul's Episcopal School for Boys\" a New York. Compose, in questo periodo, molte delle sue importanti opere come l'ouverture \"In Bohemia\", e la I e II sinfonia. Frequent\u00f2 anche degli importanti direttori d'orchestra come Walter Damrosch, Victor Herbert, John Philip Sousa e Anton Seidl. Hadley fece il suo debutto, come direttore d'orchestra, il 16 gennaio 1900 all'Hotel Waldorf-Astoria, dirigendo un programma quasi completamente imperniato su sue composizioni.\nIn un'epoca in cui le orchestre statunitensi preferivano i direttori europei, Hadley decise di trasferirsi in Europa. Cos\u00ec torn\u00f2 in Europa nel 1904 ed inizi\u00f2 a girare studiando con Ludwig Thuille a Monaco di Baviera. Sembra possibile che a suggerirgli di studiare con Thuille sia stato Richard Strauss, con il quale si incontr\u00f2 dopo il suo arrivo in Europa. Hadley compose il suo poema sinfonico \"Salom\u00e8\" nel 1905, non essendo a conoscenza che Strauss, che egli ammirava moltissimo, stesse lavorando ad un'opera sullo stesso soggetto. Il lavoro venne eseguito in almeno 19 diverse citt\u00e0 europee, ed egli fu invitato a dirigerne l'esecuzione assieme alla sua III sinfonia appena terminata. La sinfonia venne eseguita dalla Berliner Philharmoniker nel 1907. Nello stesso anno, ottenne l'incarico di assistente direttore al Teatro dell'opera di Magonza. Nell'aprile 1909 diresse a Magonza la sua prima opera, \"Safi\u00e9\".\nAlla fine dell'anno torn\u00f2 negli Stati Uniti per assumere l'incarico di direttore dell'Orchestra Sinfonica di Seattle e nel 1911 il primo direttore della San Francisco Symphony Orchestra. Hadley incontr\u00f2 diverse difficolt\u00e0 a San Francisco, dove tent\u00f2 di trasformare un gruppo di orchestrali di teatro in una orchestra di buon livello. Egli fece arrivare un gruppo di bravi musicisti dalla costa est degli Stati Uniti, compreso suo fratello Arthur, per farne dei primi esecutori nell'organico dell'orchestra, ma ci\u00f2 cre\u00f2 dei risentimenti fra gli esecutori. Nondimeno, al momento in cui lasci\u00f2 l'orchestra nel 1915, essa aveva realizzato grandissimi miglioramenti.\nHadley torn\u00f2 a New York nel 1915, dove diresse molti concerti come direttore ospite, e propose diverse delle sue pi\u00f9 note composizioni. Nel 1918 spos\u00f2 la cantante Inez Barbour, che successivamente cant\u00f2 molte delle opere di suo marito. Fra il 1917 ed il 1920, tre delle opere di Hadley ricevettero una buona accoglienza; fra queste \"Cleopatra's Night\" data al Metropolitan Opera il 31 gennaio 1920. Hadley diresse alcune delle esecuzioni, divenendo cos\u00ec il primo compositore statunitense a dirigere le sue opere al Met, e l'opera venne riproposta nella stagione successiva. Diversi critici la giudicarono come la migliore opera statunitense mai apparsa al Metropolitan fino ad allora.\nNel 1921 Hadley venne invitato a divenire direttore associato alla New York Philharmonic Orchestra, il primo direttore statunitense a ricoprire un ruolo a tempo pieno in una orchestra statunitense di primo livello. Nel corso della sua permanenza alla guida della NYPO, ricevette critiche eccellenti. Anche se occasionalmente calc\u00f2 il podio della Philharmonic per dei concerti regolari, Hadley si occup\u00f2 essenzialmente dei concerti all'aperto durante la stagione estiva, durante i quali esegu\u00ec molte opere di compositori statunitensi. Egli fu sempre interpellato per la selezione dei lavori di compositori statunitensi da inserire nei concerti della stagione della Philharmonic. Rimase al suo posto fino al 1927 quando diede le dimissioni.\nNello stesso anno, Hadley venne invitato a dirigere la prima met\u00e0 della stagione della \"Philharmonic Orchestra of Buenos Aires\", in Argentina, primo direttore statunitense a dirigere l'orchestra (l'altra met\u00e0 fu affidata al leggendario Clemens Krauss).\nNel 1929 Hadley venne chiamato alla direzione della neo costituita \"Manhattan Symphony Orchestra\". Egli diresse l'orchestra per tre stagioni, includendo un'opera di autore statunitense in ogni concerto. Lasci\u00f2 poi a seguito delle frustrazioni relative ai problemi economici incontrati dall'orchestra a causa della grande depressione.\nNel 1930 venne invitato a dirigere sei concerti alla guida della New Symphony Orchestra di Tokyo. La sua visita in oriente incontr\u00f2 grandi entusiasmi, ed egli compose una nuova suite per orchestra, \"Streets of Pekin\", ispirata ad un viaggio in Cina, dirigendo la prima esecuzione con l'orchestra giapponese.\nNel 1933 Hadley fond\u00f2 il \"National Association for American Composers and Conductors\", esistente ancora oggi. He was also instrumental in establishing the Berkshire Music Festival at Tanglewood, Massachusetts in 1934.\nIn 1932 ad Hadley venne diagnosticato un cancro. L'intervento chirurgico al quale venne sottoposto, ebbe all'inizio successo, e Hadley continu\u00f2 la sua carriera di direttore e compositore. Comunque, la popolarit\u00e0 di Hadley come compositore inizi\u00f2 a scemare, a seguito dell'opinione popolare ma soprattutto della critica, contraria alla robusta dose di romanticismo che infarciva le sue opere. Il cancro torn\u00f2 a manifestarsi e Hadley mor\u00ec a New York nel 1937.\nOpere.\nHenry Hadley fu uno dei compositori statunitensi, dei suoi tempi, le cui opere vennero maggiormente eseguite e pubblicate. Egli si consider\u00f2 principalmente un compositore di musica per orchestra, per via che la maggior parte delle sue opere venne scritta nella forma di ouverture, poema sinfonico, suite per orchestra e sinfonia. Compose anche dei brevi concerti sia per violoncello (\"Konzertstuck\") che per pianoforte (\"Concertino\", Op. 131).\nCompose anche diverse opere per il palcoscenico come operette e musical, oltre che cinque opere. Anche se le sue opere \"Azora\" e \"Cleopatra's Night\" ricevettero la maggiore attenzione, la sua commedia \"Bianca\", con la quale vinse un premio dall\"'American Society of Singers\", per la migliore opera da camera in lingua inglese, a seguito delle scarse richieste, ebbe un modesto numero di rappresentazioni durante la vita di Hadley ed alcune altre successivamente alla sua morte, anche se venne ripresa in Giappone nei primi anni cinquanta.\nDurante il periodo trascorso a San Francisco, Hadley divenne amico di molte persone influenti della citt\u00e0 tanto da divenire un membro dell'esclusivo \"Bohemian Club\", per il quale scrisse tre \"music dramas\", destinati ad essere rappresentati in un'unica serata in un teatro all'aperto al \"Bohemian Grove\" nel nord della California. Questi lavori erano molto simili a delle opere, ma contenevano anche delle parti con dei dialoghi recitati. Hadley successivamente adatt\u00f2 della musica a questi lavori per poterli eseguire come suite orchestrali.\nHadley scrisse anche un grande numero di cantate e oratori, alcuni dei quali, come \"Resurgam\", di grande respiro. Fra i lavori minori compose molte canzoni, alcune delle quali vennero poi da lui stesso orchestrate. Scrisse anche un certo numero di composizioni cameristiche.\nHadley fu anche un pioniere delle colonne sonore per il cinema. Venne invitato da Warner Bros. a dirigere la New York Philharmonic per la colonna sonora del film del 1926, \"Don Juan\" con John Barrymore; questo fu il primo film in cui venne realizzata la sincronizzazione fra musica ed effetti. Venne poi filmata la sua esecuzione, con la New York Philharmonic, dell'ouverture dell'opera di Wagner, \"Tannh\u00e4user\". Scrisse poi la colonna sonora originale per il film di Barrymore del 1927, \"When a Man Loves\".\nLa maggior parte della corrispondenza personale di Hadley e dei suoi lavori \u00e8 conservata nella Music Division della New York Public Library for the Performing Arts.\nDurante il corso della sua vita, la musica di Hadley fu popolarissima, e fece parte del repertorio di tutte le orchestre statunitensi, e venne talvolta eseguita anche in Europa. Molti grandi direttori eseguirono la sua musica, e fra questi Gustav Mahler, Leopold Stokowski, Serge Koussevitzky e Karl Muck. Negli ultimi tempi, per\u00f2, la sua musica \u00e8 caduta nell'oblio, anche se qualche suo lavoro \u00e8 stato talvolta inciso su disco."}
{"id": "2378145", "revid": "729019", "url": "https://it.wikipedia.org/wiki?curid=2378145", "title": "Ferrol (Romblon)", "text": "Ferrol \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nFerrol \u00e8 formata da 6 baranggay:"}
{"id": "2378147", "revid": "110157", "url": "https://it.wikipedia.org/wiki?curid=2378147", "title": "Orchidee nere (raccolta)", "text": "Orchidee nere (titolo originale \"Black Orchids\") \u00e8 un volume di Rex Stout che raccoglie due romanzi brevi con protagonista Nero Wolfe, e pubblicato per la prima volta negli Stati Uniti nel 1942 presso \"Farrar &amp; Rinehart\"."}
{"id": "2378151", "revid": "92723", "url": "https://it.wikipedia.org/wiki?curid=2378151", "title": "Liptovsk\u00e1 Por\u00fabka", "text": "Liptovsk\u00e1 Por\u00fabka (in ungherese \"Kisporuba\") \u00e8 un comune della Slovacchia facente parte del distretto di Liptovsk\u00fd Mikul\u00e1\u0161, nella regione di \u017dilina.\nStoria.\nNelle cronologie storiche, il villaggio \u00e8 stato citato per la prima volta nel 1379."}
{"id": "2378153", "revid": "1632387", "url": "https://it.wikipedia.org/wiki?curid=2378153", "title": "Lovebugs", "text": "Lovebugs \u00e8 un gruppo musicale svizzero di genere britpop, fondato a Basilea nel 1992.\nNel 2009 hanno rappresentato il proprio paese all'Eurofestival con il brano \"The Highest Heights\", che non \u00e8 stato ammesso alla serata finale."}
{"id": "2378159", "revid": "1543377", "url": "https://it.wikipedia.org/wiki?curid=2378159", "title": "Looc (Romblon)", "text": "Looc \u00e8 una municipalit\u00e0 di Quarta classe delle Filippine, situata nella Provincia di Romblon, nella regione di Mimaropa.\nLooc \u00e8 formata da 12 baranggay:"}
{"id": "2378161", "revid": "181699", "url": "https://it.wikipedia.org/wiki?curid=2378161", "title": "Pr\u00fcfstand VII", "text": "Pr\u00fcfstand VII (sito prove VII) era la pi\u00f9 importante rampa di lancio per missili A4, pi\u00f9 noti come \"V2\" (\"Vergeltungswaffe 2\", arma di ritorsione 2), del centro di ricerche dell'esercito tedesco di Peenem\u00fcnde durante la II guerra mondiale. \nEra circondata da un terrapieno ellittico, nel quale trovava posto la rampa, e pertanto era stata soprannominata \"Arena\". Faceva parte del sito \"Pr\u00fcfstand VII\" anche un capannone per il montaggio alto 32 metri.\nIl sito \"Pr\u00fcfstand VII\" appare sovradimensionato per i missili A4: infatti esso avrebbe dovuto essere utilizzato anche per le prove dei missili A9/A10 che per\u00f2 non poterono venire completati a causa delle peggiorate condizioni belliche.\nAl \"Pr\u00fcfstand VII\" era installato inoltre un impianto di tipo televisivo per poter meglio seguire la traiettoria dei missili. Tale installazione era stata sviluppata dal pioniere della televisione Walter Bruch e si pu\u00f2 dire che si tratti in assoluto della prima applicazione a livello industriale della televisione.\nIl sito prove venne utilizzato per i lanci dei missili A4 fino all'evacuazione di Peenem\u00fcnde nel febbraio 1945 e ci\u00f2 nonostante i rilevanti danni per un attacco aereo avvenuto nell'agosto 1944, peraltro riparati entro il novembre successivo. Tra il 1948 ed il 1961 il sito venne smantellato dalle truppe di occupazione sovietiche. Oggi se ne possono notare solo pochi resti.\nMembri dell'associazione modellistica \"DERA\" di Berlino hanno pi\u00f9 volte fatto partire dal sito dell'ex \"Pr\u00fcfstand VII\" dei modelli di missili. La data scelta \u00e8 stata il 3 ottobre, in quanto in tale giorno dell'anno 1942, alle ore 15.58, era avvenuto con successo il primo lancio di un razzo A4. Questo missile era il primo manufatto umano che saliva verso lo spazio, ragion per cui il 3 ottobre 1942 \u00e8 considerato la data di nascita dei viaggi nello spazio."}
{"id": "2378163", "revid": "339392", "url": "https://it.wikipedia.org/wiki?curid=2378163", "title": "LeFH18 10,5 cm", "text": ""}
{"id": "2378165", "revid": "729019", "url": "https://it.wikipedia.org/wiki?curid=2378165", "title": "Ferrovia Meridionale", "text": "La ferrovia Vienna-Trieste, indicata anche come Ferrovia Meridionale (; ), \u00e8 una linea ferroviaria internazionale che collega Vienna a Trieste passando per i territori dell'Austria, della Slovenia e dell'Italia. La gestione dell'infrastruttura \u00e8 quindi di competenza delle tre societ\u00e0 ferroviarie nazionali, ciascuna entro i propri confini di Stato: \u00d6sterreichische Bundesbahnen (\u00d6BB) per il tratto austriaco, Slovenske \u017eeleznice (S\u017d) per quello sloveno e Rete Ferroviaria Italiana (RFI) per quello italiano.\nLa ferrovia fu esercita dal 1858 fino alla prima guerra mondiale dall'\"Imperial Regia Privilegiata Societ\u00e0 delle ferrovie meridionali\" (S\u00fcdbahn) che diede anche il nome alla lunga linea ferroviaria, battezzata originariamente come linea dell'Arciduca Giovanni d'Asburgo-Lorena.\nStoria.\nLa costruzione.\nI primi lavori per la costruzione della lunga linea ferroviaria risalgono al 1839. La societ\u00e0 privata \"Wien-Raaber Eisenbahn-Gesellschaft\" aveva ottenuto il \"privilegio\" di una linea ferroviaria che congiungesse Vienna (\"Wien\") a Gloggnitz, nella Bassa Austria. La linea fu aperta completamente il 5 maggio 1842.\nContemporaneamente vennero edificate la stazione Gloggnitzer, inaugurata nel 1841 come capolinea della ferrovia meridionale, e la Raaber Bahnhof, inaugurata nel 1845 e capolinea della Ferrovia Orientale. Le due stazioni costruite in stile classicista erano disposte simmetricamente ad angolo ottuso ed utilizzavano gli stessi depositi locomotive e le stesse officine che li collegavano, collocati nello spazio tra le due stazioni.\nNegli anni quaranta del XIX secolo, allo scopo di incontrare la domanda commerciale proveniente dal porto di Trieste, allora appartenente all'Impero austriaco, e diretto verso la capitale, il Governo asburgico assunse i lavori di costruzione della Gloggnitz-Trieste.\nNel corso del processo di industrializzazione, la necessit\u00e0 di trasporto ferroviario aumentarono e le ferrovie austriache passarono da mani private al controllo governativo.\nLa costruzione fu affidata alle \"Ferrovie di Stato meridionali\" (\"kk S\u00fcdlichen Staatsbahn\"), mentre il compito di redigere il progetto spett\u00f2 a Carlo Ghega, che decise di adottare il progetto di valicare le Alpi con un percorso tortuoso, prevalentemente allo scoperto e quindi privo di lunghi trafori. La linea ferroviaria, interamente a doppio binario, sarebbe passata per Graz, Maribor, Lubiana e Postumia. La linea era tutta a doppio binario, ma durante la seconda guerra mondiale per motivi bellici, tra cui il recupero del ferro, molte tratte vennero ridotte a semplice binario, e poi gradatamente ripristinate nel dopoguerra. Attualmente resta a semplice binario la sezione Werndorf-Lebring e la sezione Leibnitz-Marburgo, l'odierna Maribor. Riguardo alla sezione Leibnitz-Maribor, per la tratta Leibnitz-Spielfeld Stra\u00df delle \u00d6BB \u00e8 previsto il raddoppio, mentre per la tratta Spielfeld Strass-Maribor le S\u017d non hanno ancora fatto previsioni.\nLa sezione da Gloggnitz fino a M\u00fcrzzuschlag fu costruita tra il 1846 e il 1854. Per le sue caratteristiche, come l'elevata acclivit\u00e0 e la quasi totalit\u00e0 del percorso in curva, viene considerata storicamente come la prima ferrovia di montagna a scartamento normale. La sezione \u00e8 nota anche come ferrovia del Semmering dal nome del passo omonimo che viene valicato e che divide la Bassa Austria dalla Stiria.\nLa sezione successiva, fra M\u00fcrzzuschlag e Graz, risulta gi\u00e0 aperta nel 1844. Nello stesso anno fu inaugurata la Graz\u2013Maribor, mentre Celje fu raggiunta nel 1846 e Lubiana nel 1849.\nNel 1853, le Ferrovie dello Stato Meridionali austriache rilevarono la linea Vienna-Gloggnitz che divenne quindi la prima sezione della strada ferrata.\nIl 28 luglio 1857 fu aperto il tratto finale da Lubiana a Trieste, presso una stazione terminale piuttosto piccola; nel 1878 una variante del tracciato negli ultimi due chilometri vide sorgere l'attuale stazione centrale.\nDurante il boom del Gr\u00fcnderzeit, la vecchia Raaber Bahnhof fu sostituita tra il 1867 e il 1870 dalla Centralbahnhof (\"stazione centrale\"), progettata da A. Schumann, rinominata poi nel 1910 Staatsbahnhof (\"stazione statale\") e il 1\u00ba maggio 1914 Ostbahnhof (\"stazione orientale\"); anche la Gloggnitzer Bahnhof fu ricostruita e venne inaugurata nel 1874, non in tempo per la Fiera mondiale del 1873 a Vienna, e ribattezzata S\u00fcdbahnhof. Il nuovo edificio era tre volte pi\u00f9 largo di quello vecchio con il piazzale, che raggiungeva un'apertura di 35,7 metri, sufficiente per cinque, e dopo sei, binari di testa.\nL'esercizio della S\u00fcdbahn.\nLa ferrovia meridionale, inizialmente esercitata da KK S\u00fcdlichen Staatsbahn (Imperial-Regia Ferrovie statali meridionali), a seguito della crisi finanziaria che aveva colpito l'Impero austro-ungarico, fu esercita dal 1858 fino alla prima guerra mondiale dall'\"Imperial Regia Privilegiata Societ\u00e0 delle ferrovie meridionali\", nota storicamente come S\u00fcdbahn, che diede anche il nome alla lunga linea ferroviaria, battezzata originariamente come linea dell'Arciduca Giovanni d'Asburgo-Lorena.\nLa Vienna-Trieste divenne la linea principale della vasta rete ferroviaria di questa societ\u00e0, facente capo al patrimonio della famiglia Rothschild.\nDopo la Prima guerra mondiale.\nA seguito della caduta dell'Impero austro-ungarico al termine del primo conflitto mondiale e sulla base dei confini stabiliti dai Trattati di Saint Germain e di Rapallo, la linea ferroviaria Vienna-Trieste perdette la sua gestione unitaria finendo suddivisa fra tre stati. All'Austria rimase il tratto tra Vienna e Spielfeld-Stra\u00df, al \"Regno dei Serbi, dei Croati e degli Sloveni\" (poi Regno di Jugoslavia) spett\u00f2 il tratto tra \u0160entilj Meja e Rakek, mentre all'Italia quello tra Postumia Grotte e Trieste.\nL'esercizio del tratto austriaco rimase alla S\u00fcdbahn fino al 1923, quando lo Stato riacquist\u00f2 la linea e pass\u00f2 la gestione alla \u00d6sterreichische Bundesbahnen (\u00d6BB), mentre quella del tratto jugoslavo fu mantenuta dalla societ\u00e0 ferroviaria austriaca fino al 1924. In quell'anno ci fu il passaggio alle societ\u00e0 delle ferrovie statali del Regno dei Serbi, dei Croati e degli Sloveni (poi divenute Ferrovie statali jugoslave e infine Ferrovie Jugoslave, J\u017d). Il tratto italiano entr\u00f2 a far parte della rete delle Ferrovie dello Stato fin dal 1918, quindi prima che su di esso si estendesse la sovranit\u00e0 dello Stato italiano.\nDopo la Seconda guerra mondiale.\nDopo il Trattato di Parigi (1947) e il passaggio di gran parte dell'Istria e della Venezia Giulia alla Jugoslavia, le J\u017d ebbero l'esercizio anche del tratto fra Sesana e Postumia, mentre la sezione triestina fino alla stazione di \"Poggioreale campagna\", nota anche come Opicina Campagna, pass\u00f2 alla gestione provvisoria dell'\"Azienda autonoma delle ferrovie del Territorio Libero di Trieste\". Solo nel 1954, con la definizione del passaggio della Zona A del territorio triestino all'Italia, il tronco ferroviario in questione pass\u00f2 all'esercizio delle Ferrovie dello Stato.\nNel 1963, le FS e le J\u017d si accordarono per unificare i due valichi doganali presenti nella zona ferroviaria triestina, ovvero il \"Poggioreale del Carso\" (ora Villa Opicina) \u2013 Monrupino della ferrovia Jesenice-Trieste (facente parte del complesso della ferrovia Transalpina) e il \"Poggioreale Campagna\" \u2013 Sesana della Meridionale. Le FS costruirono un nuovo tracciato della Meridionale che saliva dalla stazione di Prosecco a quella di Poggioreale in maniera che questo scalo ferroviario fosse servito sia dai convogli provenienti da Trieste Campo Marzio, sulla Transalpina, sia da quelli provenienti dal Bivio d'Aurisina, sulla Meridionale e sulla Venezia \u2013 Trieste. Da Sesana i convogli sarebbero stati instradati sulla Transalpina tramite il breve raccordo che la collega a Duttogliano, costruito nel 1948. Del vecchio tracciato della meridionale rimane un breve tratto fra la vecchia Opicina Campagna, ora divenuta scalo merci dell'impianto di Villa Opicina, e l'autoporto Fernetti.\nCaratteristiche.\nLa linea ferroviaria \u00e8 stata concepita e costruita per essere a doppio binario e con tale caratteristica funziona attualmente ad eccezione del tronco fra Leibnitz, localit\u00e0 austriaca a sud di Graz, e la citt\u00e0 slovena di Maribor che \u00e8 singolo binario dal 1945.\nDal punto di vista della trazione, la ferrovia risulta elettrificata. In territorio austriaco con tensione di 15.000 volt in corrente alternata a 16\u2154 Hz, mentre in Slovenia e in Italia essa \u00e8 a 3000 V in corrente continua.\nLa linea \u00e8 stata elettrificata in territorio austriaco nel secondo dopoguerra; tra il 1956 e il 1977 sono state completate le seguenti tratte:\nBibliografia.\nUlteriori approfondimenti:"}
{"id": "2378166", "revid": "110157", "url": "https://it.wikipedia.org/wiki?curid=2378166", "title": "Materia oscura tiepida", "text": "In cosmologia, per materia oscura tiepida si intende un particolare tipo di materia oscura avente propriet\u00e0 intermedie tra la materia oscura calda e la materia oscura fredda. Le particelle tipiche della materia oscura tiepida sono solitamente neutrini sterili.\nData la non certezza di questa teoria, gli astrofisici sono alla ricerca di altre teorie supportate da prove."}
{"id": "2378168", "revid": "1305772", "url": "https://it.wikipedia.org/wiki?curid=2378168", "title": "Partito Democratico Nazionale (Nepal)", "text": "Il Partito Democratico Nazionale (in nepalese: \u0930\u093e\u0937\u094d\u091f\u094d\u0930\u093f\u092f \u092a\u094d\u0930\u091c\u093e\u0924\u0928\u094d\u0924\u094d\u0930 \u092a\u093e\u0930\u094d\u091f\u0940, \"Rastriya Prajatantra Party\" - RPP) \u00e8 un partito politico nepalese di orientamento conservatore, nazionalista e monarchico fondato nel 1990.\nStoria.\nErede delle \u00e9lite politiche del sistema pre-democratico, il partito fu fondato il 29 maggio 1990 (15 Jestha 2047, nel calendario nepalese), dopo l'instaurazione della democrazia parlamentare e la legalizzazione dei partiti politici da parte del re Birendra.\nElezioni del 1991.\nNelle elezioni parlamentari del 1991, il partito si ritrova diviso in due fazioni rivali, identificate attraverso i rispettivi leader:\nLa fazione di Chand raccolse 478.604 voti (il 6,56%) e ottenne 3 dei 205 seggi in palio mentre la fazione di Thapa raccolse 392.499 voti (5,38%) e un solo seggio.\nElezioni del 1994.\nAlle elezioni parlamentari del 1994 le due fazioni si riunirono sotto la guida di Thapa e gli elettori premiarono il partito con 1.367.148 voti, equivalenti al 17,93% dei suffragi e a 20 dei 205 seggi in palio.\nElezioni del 1999.\nNel 1999, le elezioni parlamentari videro nuovamente la frattura della fazione di Chand. Il Rastriya Prajatantra (Thapa), diventato largamente maggioritario tra i due, conquist\u00f2 899.511 voti (10,14%) e 11 eletti su 205. Il Rastriya Prajatantra (Chand) ebbe 293.952 voti (3,41%) senza ottenere alcuna rappresentanza parlamentare. Qualche mese dopo lo scrutinio i due partiti tornarono uniti.\n2002-2008.\nDurante la terza convention nazionale del partito, riunita a Pokhara nel dicembre 2002, Pashupati Rana viene eletto alla guida del partito, visto che lo statuto impedisce a Surya Bahadur Thapa di ricandidarsi alla leadership dopo due mandati quadriennali.\nNel novembre 2004, Thapa si fa promotore di una nuova scissione fondando il Rastriya Janashakti Party (\u0930\u093e\u0937\u094d\u091f\u094d\u0930\u093f\u092f \u091c\u0928\u0936\u0915\u094d\u0924\u093f \u092a\u093e\u0930\u094d\u091f\u0940, \"Partito Nepalese della Forza del popolo\"). Nell'ottobre 2006 dalle divisioni del partito nasce un'ennesima forza politica che anche questa volta, in una prima fase, ha in Thapa il proprio leader: il Rastriya Prajatantra Party Nepal.\nNelle elezioni per Assemblea costituente del 2008 il partito ottiene 8 seggi su 601. Alle successive Nelle elezioni per Assemblea costituente del 2013 consegue 13 seggi su 575."}
{"id": "2378169", "revid": "767487", "url": "https://it.wikipedia.org/wiki?curid=2378169", "title": "Magdiwang", "text": "Magdiwang \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nMagdiwang \u00e8 formata da 9 baranggay:"}
{"id": "2378175", "revid": "363629", "url": "https://it.wikipedia.org/wiki?curid=2378175", "title": "Medaglia Heinrich Tessenow", "text": "La medaglia d'oro Heinrich Tessenow (Heinrich-Tessenow-Medaille) \u00e8 un prestigioso premio di architettura creato dalla Alfred Toepfer Stiftung F.V.S. di Amburgo nel 1963 in memoria dell'architetto Heinrich Tessenow e assegnato annualmente dalla consociata Heinrich-Tessenow-Gesellschaft e.V.. Tra i premiati spiccano i nomi di Giorgio Grassi (1992), Massimo Carmassi (1993), Juan Navarro Baldeweg (1998), David Chipperfield (1999) ed il Premio Pritzker Eduardo Souto de Moura (2001), Sverre Fehn (1997) e Peter Zumthor (1989)."}
{"id": "2378176", "revid": "125931240", "url": "https://it.wikipedia.org/wiki?curid=2378176", "title": "Chris Hemsworth", "text": "Ha raggiunto la notoriet\u00e0 internazionale grazie al ruolo del dio del tuono Thor nei film del Marvel Cinematic Universe. Nella sua carriera ha ottenuto molti ruoli da protagonista in film come \"Rush\", \"Biancaneve e il cacciatore\" e \"Heart of the Sea - Le origini di Moby Dick\".\nBiografia.\nInfanzia e giovent\u00f9.\nChris Hemsworth \u00e8 nato e cresciuto tra Melbourne e Bulman (piccolo centro abitato a 400\u00a0km a sud-est di Darwin), figlio di Craig, un amministratore dei servizi sociali, e Leonie, un'insegnante di inglese, e secondo di tre figli. Ha due fratelli, Luke e Liam, entrambi attori e molto noti sul grande schermo.\nCon la famiglia si trasferisce durante l'adolescenza a Phillip Island (Victoria). Dopo gli studi alla Heathmont Secondary College di Melbourne, comincia a lavorare in produzioni televisive e ottiene in poco tempo alcuni ruoli minori.\nPrimi ruoli.\nNel 2002, Hemsworth recita in due episodi della serie televisiva fantasy \"Ginevra Jones\", interpretando il ruolo di Re Art\u00f9; nello stesso periodo \u00e8 chiamato per comparire nelle soap opere \"Neighbours\" e \"Marshall Law\".\nChris continua a interpretare ruoli di poco rilievo fino a che, nel 2004, fa un provino per entrare nel cast della soap opera \"Home and Away\", dove ha interpretato il personal trainer Kim Hyde fino al 3 luglio 2007, per un totale di 171 episodi.\nLasciata la soap opera partecipa all'edizione australiana di \"Dancing with the Stars\", equivalente di \"Ballando con le stelle\", dove si \u00e8 esibito con la ballerina professionista Abbey Ross: la stagione ha esordito il 26 settembre 2006, e dopo sei settimane, Hemsworth \u00e8 stato eliminato il 7 novembre dello stesso anno. Successivamente recita in film come \"A Perfect Getaway - Una perfetta via di fuga\" di David Twohy e \"Cash Game - Paga o muori\" con Sean Bean. Ha partecipato ai provini di \"X-Men le origini - Wolverine\" per il ruolo di Gambit (poi andato a Taylor Kitsch) e \"G.I. Joe - La nascita dei Cobra\" per il casting di Duke (vinto da Channing Tatum).\n\"Thor\" e il successo internazionale.\nChris Hemsworth incontra il successo mondiale nel 2011, quando ottiene il ruolo dell'iconico eroe della Marvel Comics Thor nell'adattamento cinematografico \"Thor\" di Kenneth Branagh. Per ottenere la parte, l'attore ha dichiarato che ha dovuto sottoporsi a un allenamento di tre mesi e mettere su 10 chili di muscoli in pi\u00f9. Ha ripreso il ruolo del dio del tuono nei film \"The Avengers\" (2012), ' (2013), ' (2015), ' (2017), ' (2018) e \"\" (2019).\nHa inoltre recitato in \"Biancaneve e il cacciatore\" per la regia di Rupert Sanders, uscito nelle sale nel 2012, vestendo i panni del Cacciatore, inviato dalla regina per uccidere Biancaneve. Nel 2016 ha interpretato lo stesso ruolo nel prequel/spin-off che lo vede protagonista, \"Il cacciatore e la regina di ghiaccio\", accanto a Jessica Chastain, Charlize Theron e Emily Blunt.\nLa sua carriera ha un'altra svolta quando partecipa, nel 2013, al film \"Rush\" del regista Ron Howard, in cui interpreta il celebre pilota inglese James Hunt, eterno rivale dell'austriaco Niki Lauda, interpretato nel film da Daniel Br\u00fchl. La rivista statunitense \"People\" nel novembre 2014 lo elegge \u00abuomo pi\u00f9 sexy del mondo\u00bb.\nNel 2015 interpreta Owen Chase, il primo ufficiale della baleniera Essex nell'adattamento cinematografico della vicenda che ispir\u00f2 la stesura del celebre romanzo \"Moby Dick\", \"Heart of the Sea - Le origini di Moby Dick\" di Ron Howard. L'anno dopo recita nel reboot di \"Ghostbusters\" diretto da Paul Feig, affiancato da Melissa McCarthy, Kristen Wiig, Kate McKinnon e Leslie Jones e partecipa al cinecomic \"Doctor Strange\" del regista Scott Derrickson, dove torna a interpretare Thor per un breve cameo dopo i titoli di coda (che preannuncia l'uscita di '). Nel 2019 \u00e8 nel cast di ', al fianco di Tessa Thompson (con cui aveva lavorato in \"\") e Liam Neeson. Nel 2021 presta la voce in un cameo vocale a Throg in \"Loki\" e doppia Thor nella serie animata\" What if...?\".\nVita privata.\nIl 28 dicembre 2010 sposa l'attrice Elsa Pataky. La coppia ha avuto tre figli: India Rose, nata a Londra l'11 maggio 2012, e i gemelli Tristan e Sasha, nati a Los Angeles il 18 marzo 2014.\nDoppiatori italiani.\nNelle versioni in italiano dei suoi film Chris Hemsworth, \u00e8 stato doppiato da:\nDa doppiatore \u00e8 stato sostituito da:"}
{"id": "2378178", "revid": "343572", "url": "https://it.wikipedia.org/wiki?curid=2378178", "title": "S. Maria", "text": ""}
{"id": "2378179", "revid": "999533", "url": "https://it.wikipedia.org/wiki?curid=2378179", "title": "Gran Premio d'Italia 1991", "text": "Il Gran Premio d'Italia 1991 \u00e8 stato un Gran Premio di Formula 1 disputato l'8 settembre 1991 all'Autodromo Nazionale di Monza. La gara \u00e8 stata vinta da Nigel Mansell su Williams.\nPrequalifiche.\nPassano alle qualifiche le due Brabham, la Fondmetal di Grouillard (prequalificata per il terzo Gran Premio consecutivo) e la Footwork di Alboreto, mentre per la terza volta consecutiva entrambe le AGS non superano lo scoglio delle prequalifiche.\nQualifiche.\nSenna conquista la pole position, precedendo il rivale per il titolo Mansell, Berger, Patrese, Prost, Alesi, Schumacher, Piquet, Moreno e Martini.\nGara.\nAlla partenza Senna scatta bene, mantenendo la testa della corsa davanti a Mansell, Berger, Patrese ed Alesi. Moreno si ritira gi\u00e0 dopo due giri in seguito ad un'uscita di pista.\nIn testa alla corsa Patrese comincia a rimontare, sopravanzando Berger e Mansell e portandosi alle spalle di Senna, che supera al 26\u00ba giro alla curva Ascari, conquistando la testa della corsa. Tuttavia l'italiano \u00e8 costretto al ritiro dopo solo un passaggio, tradito dal cambio della sua Williams. Nel frattempo Mansell si avvicina a Senna, cominciando a pressarlo; lo sorpassa al 34\u00ba passaggio, prendendo il comando della corsa. Senna entra allora ai box per un cambio gomme; torna in pista in quinta posizione, superando poi in sequenza Schumacher, Berger e Prost e riportandosi al secondo posto. Non pu\u00f2 per\u00f2 insidiare Mansell, che conquista la vittoria davanti a Senna, Prost, Berger, Schumacher e Piquet."}
{"id": "2378187", "revid": "767487", "url": "https://it.wikipedia.org/wiki?curid=2378187", "title": "Odiongan", "text": "Odiongan \u00e8 una municipalit\u00e0 di Terza classe delle Filippine, situata nella Provincia di Romblon, nella regione di Mimaropa.\nOdiongan \u00e8 formata da 25 baranggay:"}
{"id": "2378190", "revid": "2214084", "url": "https://it.wikipedia.org/wiki?curid=2378190", "title": "Regina (gruppo musicale)", "text": "I Regina sono un gruppo musicale rock Bosniaco, fondato nel 1989 a Sarajevo, nell'ex Jugoslavia.\nStoria del gruppo.\nGli inizi.\nLa band inizia come una garage band a Marin-Dvora vicino a Sarajevo, fondata da Aleksandar \u010covi\u0107 insieme a Boris Milijas, Bojan Milijas e Goran Lucic. Dopo l'annuncio pubblicato sui giornali e diverse audizioni fallimentari in cerca di un cantante trovano Davor Ebner, il cantante della band di Sarajevo Convoy. Dopo lunghe e difficili discussioni durate tre mesi, Davor, ha accettato di collaborare. L'anno dopo entr\u00f2 nel gruppo Bojan Mili\u0107evi\u0107. Una volta creata la band, quest'ultima ebbe un grande successo in tutta la Jugoslavia con l'album \"Regina\". L'autore dei testi e della musica era Aleksandar \u010covi\u0107, le cui canzoni sono ispirate alla band irlandese U2. I successi come \"Spavaj\", \"Ne pitaj me\" e \"Kao nekada ona\" si trovano nel primo album. Subito dopo l'uscita del primo album, iniziarono i primi concerti tenuti solo sul territorio della Bosnia ed Erzegovina all'inizio, ma ben presto organizzati anche nel territorio di tutta la ex Jugoslavia. Il gruppo ha acquisito un gran numero di ammiratori fin dall'inizio, che a mano a mano sono aumentati nei vari concerti. Lo slogan che ha accompagnato il primo album: \"Non siamo Merlin, siamo Regina\" (in bosniaco MI NISMO MERLIN, MI SMO REGINA),\u00e8 stato un motivo sufficiente per attirare l'attenzione dei media per il nuovo gruppo. I critici rock considerano la band i successori dei gruppi Index e Bijelo Dugme.\nPrimi successi.\nDopo il successo del primo album, venne pubblicato il secondo album, \"Ljubav nije za nas\" nel 1991. In questo album ci sono il brano omonimo e la canzone \"Izgledala je malo cudno\" (remake della famosa canzone dei Bijelo Dugme) e anche \"Ponekad pozelim\". Il tour nel 1991-1992 l'attivit\u00e0 del concerto in questo tour pu\u00f2 essere considerata la pi\u00f9 inusuale. I concerti si sono svolti nelle citt\u00e0 della ex Jugoslavia, in cui \u00e8 stato dichiarato il divieto di movimento dopo 22.00. In pratica \u00e8 stato l'ultimo grande tour di una band nella ex Jugoslavia. La band si ferm\u00f2 a causa della guerra in Bosnia-Erzegovina. Nonostante si fermarono con spettacoli, Aleksandar Covic e Bojan Milicevic ha continuato a lavorare a Belgrado tra il 1992 e il 1999. Hanno pubblicato album \"Regina\", \"Oteto od zaborava\", \"Godine lete\", \"Ja nisam kao drugi\", \"Kad zatvorim oci\" e \"Devedesete\". Nel frattempo Davor si trasfer\u00ec in Germania.\nScioglimento e rinascita del gruppo.\nDal 2000 fino al 2006 il gruppo fu inattivo, quando Aleksandar Covic ha rinnovato la collaborazione con la cantante Davor Ebner e Bojan Milicevic e la band si \u00e8 riformato. Durante questo periodo di inattivit\u00e0, Aleksandar Covic ed Ebner intrapresero la carriera di solista. Il primo come A\u010do Regina, il secondo and\u00f2 con i \"Punkt\" per pochi anni, poi form\u00f2 i \"Gruntibugli\", band che ebbe una breve vita poich\u00e9 Ebner si riun\u00ec poi con i Regina nel 2005. Denis Cabric entro' nel gruppo perch\u00e9 aveva lavorato con Davor Ebner su alcuni progetti musicali. Il gruppo stesso anno ha pubblicato il nuovo album intitolato \"Sve mogu ja\". In questo album vi \u00e8 il remake della canzone \"Ljubav nije za nas\", consistente in un duetto con la famosa cantante macedone Elena Risteska. Nell'album ci sono le canzoni \"Izgledala je malo cudno\", \"Sama\", \"Sve ja mogu\" che sono diventati dei successi, i videoclip furono fatti subito dopo le pubblicazioni delle canzoni. Nel 2005 il gruppo partecip\u00f2 al festival musicale di Budva con \"Zaboravi draga\".\nIl 9 luglio 2007 la band fece da open band ai Rolling Stones durante il tour \"A Bigger Bang\" alla spiaggia Jaz a Budva. Regina ha ricevuto recensioni entusiastiche da parte del pubblico e dei critici rock per la performance di trenta minuti.\nDal 2007 al 2009 il gruppo ha avuto un tour che consisteva di pi\u00f9 di 200 concerti in tutta la ex Jugoslavia.\nEurovision Song Contest 2009.\nIl 12 gennaio 2009 la BHT ha annunciato che la band, con la canzone \"Bistra voda\", avrebbe rappresentato la Bosnia ed Erzegovina durante l'Eurovision Song Contest 2009. La canzone \u00e8 stata presentata ufficialmente il 1\u00ba marzo 2009. Secondo alcuni critici la voce del cantante Davor Ebner \u00e8 stata la migliore della manifestazione. \"Bistra Voda\" \u00e8 stata nominata per la miglior canzone del concorso e Aleksandar \u010covi\u0107 \u00e8 stato premiato come miglior compositore con il Premio compositori dei Marcel Bezen\u00e7on Awards. Il brano si \u00e8 piazzato al 3\u00ba posto nella prima semifinale e al 9\u00b0 nella finale, con 106 punti.\nDopo l'Eurovision.\nIl 5 giugno 2009 la band pubblic\u00f2 il suo nono album in studio, \"Vrijeme je\"\nNel 2010 parteciparono come guest star al Beovizija 2010 facendo la cover della canzone \"Zamisli\" insieme a Goran Bregovi\u0107. \nNel 2011 i Regina pubblicano il decimo album in studio \"Kad poludimo\". Per la canzone omonima la band ha girato un videoclip con l'attrice di Belgrado Nina Jankovic. Sul disco ci sono anche canzoni come \"Ptico mala\" (duetto con l'ex cantante del gruppo jugoslavo Bijelo Dugme, Mladen Vojicec Tifa) e \"Na balkanu\".\nNel 2014 pubblicarono due nuove canzoni chiamate \"Kalimero\" e \"Zatupi Zaglupi\", quest'ultima cantata e scritta dal batterista.\nIl 21 giugno 2015 Bojan Mili\u0107evi\u0107 lascia la band per motivi personali e subentra Elmir Herakovi\u0107 (Buco) al suo posto.\nIl 31 luglio 2015 la band si esibisce al BBI Centar Sarajevo per il 25\u00ba anniversario della band.\nNel 2016 la band pubblica la biografia di quest'ultima, Ljubav nije za nas (omonimo alla canzone).\nIl 16 agosto 2016 viene a mancare Denis \u010cabri\u0107 colto da un attacco di cuore mentre era in vacanza nei pressi di Zara (Croazia).\nIl 10 Febbraio 2017 la band pubblica il suo 12 album in studio, intitolato \"U srcu Srbiju\" con il singolo \"Za one stare dane\" girato in Francia"}
{"id": "2378193", "revid": "325349", "url": "https://it.wikipedia.org/wiki?curid=2378193", "title": "Bloody Roar 2", "text": " \u00e8 un videogioco arcade picchiaduro 3D sviluppato e pubblicato dalla Eighting/Raizing nel 1998. \u00c8 conosciuto come Bloody Roar 2: Bringer of the New Age in territorio giapponese e in Europa, invece \u00e8 intitolato Bloody Roar 2: The New Breed negli Stati Uniti.\n\"Bloody Roar\" si differenzia dalle altre serie di picchiaduro per la possibilit\u00e0 concessa al giocatore di far mutare il proprio personaggio in un essere zoomorfo, in grado di recuperare parte dell'energia vitale perduta e di diventare pi\u00f9 rapido o potente durante gli sforzi."}
{"id": "2378203", "revid": "767487", "url": "https://it.wikipedia.org/wiki?curid=2378203", "title": "San Agustin (Romblon)", "text": "San Agustin \u00e8 una municipalit\u00e0 di Quarta classe delle Filippine, situata nella Provincia di Romblon, nella regione di Mimaropa.\nSan Agustin \u00e8 formata da 15 baranggay:"}
{"id": "2378204", "revid": "38275", "url": "https://it.wikipedia.org/wiki?curid=2378204", "title": "Balistica interna", "text": ""}
{"id": "2378205", "revid": "11959", "url": "https://it.wikipedia.org/wiki?curid=2378205", "title": "Emirato di Granada", "text": ""}
{"id": "2378206", "revid": "830939", "url": "https://it.wikipedia.org/wiki?curid=2378206", "title": "Konrad Burdach", "text": "Biografia.\nDopo aver superato nel 1876 l'esame al \"K\u00f6nigsberger Friedrichscollegium\", studi\u00f2 filologia classica, filosofia e psicologia presso l'universit\u00e0 di K\u00f6nigsberg, Lipsia e Bonn. \nCon la sua tesi del 1880 dal titolo \"Reinmar der Alte und Walter von der Vogelweide\", segn\u00f2 un punto di svolta nello studio della letteratura dei Minnes\u00e4nger. Negli anni successivi approfond\u00ec le sue conoscenze all'Universit\u00e0 Humboldt di Berlino e scrisse trattati principalmente su Johann Wolfgang von Goethe. Nel 1887 divenne professore straordinario di lingua e letteratura tedesca, di cui dal 1894 sar\u00e0 professore ordinario. Dal 1897 al 1899 intraprese viaggi di studio in Boemia, Moravia, Slesia, Austria, Italia, Svezia e Parigi. \nNel 1893 usc\u00ec la sua prima collezione di opere \"Dal Medioevo alla Riforma\", in cui esponeva la tesi della continuit\u00e0 tra Medioevo e Rinascimento, in opposizione all'interpretazione di Jacob Burckhardt. \nLa sua seconda opera pi\u00f9 importante fu \"Riforma, Umanesimo Rinascimento\" (del 1918, 2\u00aa edizione del 1926)."}
{"id": "2378207", "revid": "287204", "url": "https://it.wikipedia.org/wiki?curid=2378207", "title": "Kalpis", "text": "Il kalpis \u00e8 un vaso greco che come l'hydria era utilizzato per trasportare acqua.\nSi tratta di una variante dell'hydria, con corpo pi\u00f9 tondeggiante e spalla meno pronunciata, con la caratteristica di avere corpo e collo uniti in modo continuo.\nCome l'hydria ha il corpo ovale, con la parte pi\u00f9 fine verso il piede.\nHa tre manici: i due orizzontali, posti a 180\u00b0 l'uno dall'altro dove il corpo \u00e8 pi\u00f9 largo, servivano per il sollevamento e il trasporto del recipiente; il terzo \u00e8 verticale, si trova fra collo e corpo, a 90\u00b0 dagli agli altri due serviva per versare l'acqua. \nLa variante attica del kalpis era provvista di due soli manici.\nFu prodotto dalla fine del VI secolo a.C. fino alla fine del periodo a figure rosse.\nLa sua altezza variava da un minimo di 30 cm ad un massimo di 60 cm."}
{"id": "2378209", "revid": "547034", "url": "https://it.wikipedia.org/wiki?curid=2378209", "title": "Anselmo Colzani", "text": "Biografia.\nStudia con Corrado Zambelli, debuttando nel novembre del 1946 al Teatro Comunale di Bologna nella parte dell'Araldo in \"Lohengrin\", cui seguono numerose scritture nei teatri italiani.\nEsordisce al Teatro alla Scala di Milano nel 1952 in \"Cavalleria rusticana\", cui seguono, nel 1956, \"Fedora\" e \"Sansone e Dalila\", a fianco di Mario Del Monaco e Giulietta Simionato. Nel 1955 \u00e8 tra gli interpreti di un'importante produzione di \"Poliuto\" alle Terme di Caracalla, a fianco di Maria Caniglia e Giacomo Lauri Volpi.\nSi reca frequentemente negli Stati Uniti, prima a San Francisco nel 1956 e successivamente al Teatro Metropolitan di New York, dove appare regolarmente dal 1960] a partire dal ruolo del protagonista in \"Simon Boccanegra\", rimasto vacante un mese prima per la improvvisa scomparsa di Leonard Warren. Al Met appare per diciotto anni, di cui quattordici consecutivi, esibendosi in opere di repertorio quali \"Nabucco\", \"Aida\", \"Lucia di Lammermoor\", \"Otello\", \"Tosca\", \"La fanciulla del West\", \"La Gioconda\" e altre.\n\u00c8 il primo interprete, nel 1955 al Teatro alla Scala di Milano, del ruolo del protagonista in David di Darius Milhaud; l'anno successivo prende parte alla prima assoluta di \"Troilo e Cressida\" di William Walton.\nNel 1964 approda al repertorio brillante interpretando con successo al Met il ruolo di Falstaff, ripreso anche alla Scala nel 1967, a cui si aggiungono \"Le convenienze ed inconvenienze teatrali\" nel 1970 a Venezia. Appare per l'ultima volta sulle scene nel 1980 nel ruolo di Scarpia."}
{"id": "2378211", "revid": "729019", "url": "https://it.wikipedia.org/wiki?curid=2378211", "title": "San Andres (Romblon)", "text": "San Andres \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nSan Andres \u00e8 formata da 13 baranggay:"}
{"id": "2378218", "revid": "232134", "url": "https://it.wikipedia.org/wiki?curid=2378218", "title": "Editto di Nicomedia", "text": ""}
{"id": "2378221", "revid": "767487", "url": "https://it.wikipedia.org/wiki?curid=2378221", "title": "Veli Kavlak", "text": ""}
{"id": "2378229", "revid": "1856513", "url": "https://it.wikipedia.org/wiki?curid=2378229", "title": "Avio Linee Italiane", "text": "La Avio Linee Italiane, nota anche con la sigla ALI, \u00e8 stata una compagnia aerea italiana di navigazione aerea attiva principalmente nella prima parte del XX secolo.\nStoria.\nLa Avio Linee Italiane venne costituita dalla FIAT nel 1926; super\u00f2 il periodo bellico riaffacciandosi alle rotte commerciali resistendo alla forte concorrenza italiana ed estera. Nel 1949 dette vita, con altre quattro compagnie minori, alla ALI - Flotte Riunite ed oper\u00f2 con alterne vicende fino al 31 marzo 1952, quando venne sciolta ed assorbita dalla LAI - Linee Aeree Italiane.\nLe rotte.\nInizialmente attiva sulle rotte nazionali, nel 1937 inaugur\u00f2 la rotta Venezia-Milano-Torino-Parigi, che dal 1938 raggiunse anche Londra e, successivamente, altre capitali europee, fra le quali Vienna e Budapest, rotte che mantenne nel dopoguerra fino al suo scioglimento.\nLa flotta.\nLa ALI, propriet\u00e0 Fiat, dopo essersi dotata all'inizio degli olandesi Fokker F.VII, si serv\u00ec principalmente di velivoli prodotti e motorizzati dalla Casa Torinese. I principali furono il Fiat G.18 ed il G.12 entrambi moderni velivoli realizzati su progetto di Giuseppe Gabrielli.\nNel dopoguerra vennero usati il Fiat G.212, uno sviluppo del G.12 ed anche il Douglas DC-3 di produzione statunitense. Al momento dell'assorbimento da parte della LAI, la flotta era costituita da 9 Douglas DC-3."}
{"id": "2378237", "revid": "1782831", "url": "https://it.wikipedia.org/wiki?curid=2378237", "title": "Seymour Cassel", "text": "Carriera.\nLa prima parte della sua carriera \u00e8 legata a quella di John Cassavetes, attore e regista simbolo del cinema indipendente americano. Cassel \u00e8 stato produttore associato del primo film di Cassavetes, \"Ombre\" (1959), e ha interpretato i successivi \"Blues di mezzanotte\" (1961), \"Volti\" (1968), per il quale ha ottenuto una candidatura all'Oscar come miglior attore non protagonista, \"Minnie e Moskowitz\" (1971), \"L'assassinio di un allibratore cinese\" (1976) e \"Love Streams - Scia d'amore\" (1984).\nHa recitato in tre film di Wes Anderson, \"Rushmore\" (1998), \"I Tenenbaum\" (2001) e \"Le avventure acquatiche di Steve Zissou\" (2004).\nHa anche preso parte al film \"Il sogno di Frankie\" (1996).\nDoppiatori italiani.\nNelle versioni in italiano dei suoi film, Seymour Cassel \u00e8 stato doppiato da:"}
{"id": "2378238", "revid": "1543377", "url": "https://it.wikipedia.org/wiki?curid=2378238", "title": "Lablab purpureus", "text": "Il lablab (Lablab purpureus ), chiamata anche dolico egiziano, \u00e8 una pianta erbacea della famiglia delle Fabaceae che \u00e8 molto usata come pianta alimentare nelle regioni tropicali, come in India.\nQuesta pianta ha origini africane, ma \u00e8 poco conosciuta nella stessa Africa ed ha una interessante prospettiva per migliorare la nutrizione dei paesi poveri e per la sicurezza alimentare e favorire lo sviluppo rurale nonch\u00e9 la gestione corretta del territorio.\nIl lablab \u00e8 coltivata anche come foraggio e pianta ornamentale. Inoltre, questa specie \u00e8 citata come pianta medicinale e tossica."}
{"id": "2378239", "revid": "106990", "url": "https://it.wikipedia.org/wiki?curid=2378239", "title": "Maria Bona di Savoia-Genova", "text": "Biografia.\nInfanzia.\nMaria Bona di Savoia-Genova nacque nel castello ducale di Agli\u00e8 nel 1896, terza figlia di Tommaso di Savoia-Genova e di Isabella di Baviera.\nSuo padre era nipote di Carlo Alberto di Savoia e di Giovanni di Sassonia. Sua madre era nipote di Ludovico I di Baviera e pronipote di Carlo IV di Spagna e di Francesco I delle Due Sicilie.\nLa coppia ebbe altri cinque figli: Ferdinando (1884-1963), Filiberto (1895-1990), Adalberto (1898-1982), Maria Adelaide (1904-1979) ed Eugenio (1906-1996).\nMatrimonio.\nPresso il castello di Agli\u00e8, l'8 gennaio 1921, Maria Bona spos\u00f2 Corrado di Baviera, un suo lontano cugino per parte materna, figlio di Leopoldo di Baviera e di sua moglie Gisella d'Asburgo-Lorena.\nLa cerimonia religiosa venne celebrata dal cardinale Agostino Richelmy, arcivescovo di Torino, e vide la partecipazione, fra gli altri, del re Vittorio Emanuele III, del principe ereditario Umberto e dei principi delle case Savoia-Genova e Savoia-Aosta.\nIl matrimonio \u00e8 noto per essere stato il primo fra due casate storicamente nemiche dalla fine della prima guerra mondiale e per aver riunito membri delle case Savoia, Wittelsbach e Asburgo.\nGli ultimi anni e la morte.\nAlla fine della seconda guerra mondiale il principe Corrado fu arrestato da militari francesi, portato a Lindau e internato all'hotel \"Bayerischer Hof\" insieme a Guglielmo di Prussia, principe ereditario dell'Impero tedesco, e al diplomatico nazista Hans Georg von Mackensen.\nLa principessa Maria Bona, che durante la guerra aveva prestato servizio come infermiera, rimase in Savoia, dato che le era stato proibito entrare in Germania. La famiglia si riun\u00ec solo dopo il 1947. Maria Bona, che durante la sua vita fu anche scultrice, mor\u00ec il 2 febbraio 1971 a Roma.\nLa sua tomba, insieme a quella del marito Corrado, si trova nel cimitero del Monastero di Andechs, in Germania.\nDiscendenza.\nDal matrimonio tra Maria Bona e Corrado di Baviera nacquero:"}
{"id": "2378240", "revid": "63727", "url": "https://it.wikipedia.org/wiki?curid=2378240", "title": "Mercedes-Benz W06", "text": "La sigla W06 identifica una piccola famiglia di autovetture di lusso prodotte dal 1926 al 1934 dalla Casa tedesca Mercedes-Benz.\nProfilo storico.\nI modelli della serie \"W06\" costituiscono un capitolo importantissimo nella storia della Mercedes-Benz, poich\u00e9 si tratta di modelli che hanno rappresentato l'apice dell'evoluzione tecnica nella produzione Mercedes-Benz durante gli anni venti e perch\u00e9 si tratta anche del primo vero caso di vetture che hanno coniugato nel migliore dei modi la sportivit\u00e0 d'alto livello alle caratteristiche dell'auto dui lusso. Le loro prestazioni e le loro caratteristiche tecniche hanno rappresentato quanto di meglio si potesse offrire in campo automobilistico negli anni venti del Novecento. Oltre a ci\u00f2 vanno tenuti presente i notevoli riscontri in campo agonistico delle evoluzioni pi\u00f9 potenti di tali modelli. I modelli della serie \"W06\" hanno affiancato nei primi anni i modelli del tipo K. Sia questi ultimi che i modelli \"W06\" sono stati derivati dalla Mercedes-Benz Typ 630, a sua volta strettamente derivata dalla Mercedes 24/100/140 PS.\nA met\u00e0 degli anni venti cominciarono a nascere alcuni tipi di competizione riservate ad autovetture di tipo stradale, in maniera tale da servire come forte veicolo pubblicitario per quelle vetture destinate ad un uso stradale, ma con un forte temperamento sportivo. Era infatti evidente che le vetture da competizione dure e pure si stavano fortemente distaccando gi\u00e0 all'epoca dalla normale produzione di serie, sia dal punto di vista meccanico, sia dal punto di vista puramente estetico. I grandi risultati ottenuti dalle Case automobilistiche pi\u00f9 competitive accendevano nel pubblico un entusiasmo fine a s\u00e9 stesso, non ricollegabile in alcun modo alle vetture che le stesse Case automobilistiche commercializzavano in quegli anni.\nPerci\u00f2 nacquero queste gare particolari, riservate a vetture di serie o da esse derivate, in modo da dare visibilit\u00e0 alle potenzialit\u00e0 di molti modelli. Molti di questi modelli, tra l'altro, non nascevano tanto per fini sportivi, quanto per offrire il massimo in fatto di lusso, comfort e prestazioni. I modelli della serie \"W06\" erano tra questi ultimi: i grandi risultati ottenuti in ambito sportivo si devono al fatto che i vertici Mercedes-Benz si sono resi conto delle effettive potenzialit\u00e0 di tali modelli solo in un secondo momento. I modelli \"W06\" hanno fuso insieme il concetto di lusso e comfort con quello di sportivit\u00e0 come nessun altro modello di quell'epoca ha saputo fare. Tale caratteristica ha fatto s\u00ec che fossero veramente pochi i modelli in grado di contrastare le Mercedes-Benz W06 dal punto di vista commerciale. Come consuetudine dell'epoca, specie nelle auto di cos\u00ec alto lignaggio, spesso venivano assemblati solo gli autotelai, che poi venivano fatti \"vestire\" su richiesta del cliente da altri carrozzieri. La maggior parte delle vetture finite, per\u00f2, erano interamente opera della Mercedes-Benz, che provvedeva a carrozzarle presso lo stabilimento di Sindelfingen.\nGenesi della serie W06.\nLa genesi dei modelli della serie \"W06\" ha inizio quando i vertici della neonata Mercedes-Benz affidarono al vulcanico Ferdinand Porsche il compito di progettare un'evoluzione della \"Typ 630\", vettura di successo, ma criticata da quella fetta di clientela che voleva prestazioni maggiori. Porsche sperava nell'aiuto finanziario della dirigenza, ma tale richiesta gli fu negata. Egli dovette quindi affidarsi al materiale di cui gi\u00e0 disponeva: all'inizio del 1926 i modelli pi\u00f9 prestanti di cui Porsche poteva servirsi erano i modelli del tipo \"K\". Il autotelaio del tipo K venne quindi ripreso ed abbassato. Inoltre i supporti del motore vennero montati in posizione pi\u00f9 arretrata di circa 30 cm. Questo perch\u00e9 con un motore alloggiato in posizione pi\u00f9 arretrata si poteva avere una migliore distribuzione dei pesi tra avantreno e retrotreno. Anche l'impianto frenante, del tipo a tamburi, sub\u00ec delle modifiche e dotato di servocomando del tipo Dewandre per aumentare la forza frenante senza costringere ad uno sforzo immane sul pedale.\nLe novit\u00e0 pi\u00f9 rilevanti si ebbero nel propulsore, un 6 cilindri in linea da 6.8 litri nato dalla rialesatura del 6.2 litri montato sulla \"Typ 630\". Questo nuovo motore, denominato M9856, mantenne la soluzione della sovralimentazione tramite compressore volumetrico Roots ad inserimento automatico. I condotti di scarico vennero ridisegnati in maniera tale da uscire direttamente dal lato destro del vano motore. I tratti dei condotti di scarico immediatamente successivi alle valvole di scarico andavano a riunirsi a due a due tra di loro, in modo tale che all'uscita del vano motore si avevano tre tubi di scarico. Questi tubi erano ricoperti di spire in amianto ed ottone nichelato ed erano appositamente studiati da Ferdinand Porsche per smaltire velocemente il calore che si veniva a produrre nel vano motore. Ma uno dei pi\u00f9 pittoreschi effetti collaterali ottenuti con tale sistema fu il non indifferente impatto scenico che all'epoca fece scalpore.\nCon tali caratteristiche, la Mercedes-Benz si avvi\u00f2 alla commercializzazione del modello definitivo.\nMercedes-Benz Typ S.\nPresentata alla fine del 1926, la Typ S, o semplicemente \"S\" (iniziale di \"Sport\"), \u00e8 il primo modello appartenente alla famiglia \"W06\". In realt\u00e0, ad essere precisi, l'iniziale sigla di progetto delle prime \"Typ S\" era W9856: solo a partire dal 1928 avrebbe assunto la nuova sigla \"W06\". Poco dopo il suo debutto commerciale, avvenuto all'inizio del 1927, si ebbe anche il suo esordio nelle competizioni, avvenuto il 19 giugno dello stesso anno in occasione della gara inaugurale del circuito del N\u00fcrburgring. Fu Rudolf Caracciola ad aggiudicarsi la gara al volante di una \"Typ S\". Un'altra \"Typ S\", pilotata da Adolf Rosenberger, giunse seconda. Tale risultato fu un gran biglietto da visita per il nuovo modello Mercedes-Benz. L'enorme cifra di 26\u00a0000 marchi richiesta per il solo autotelaio della \"Typ S\" non scoraggi\u00f2 quei fortunati che potevano permettersela.\nTelaisticamente, per\u00f2, la \"Typ S\" era piuttosto inadeguata alle prestazioni del motore. Nonostante gli sforzi di Ferdinand Porsche per assicurare un ottimo impianto frenante, la \"680 S\" (cos\u00ec veniva chiamata ufficialmente) stentava ad ottenere spazi di frenata soddisfacenti anche a causa della massa elevata. Inoltre, lo stesso impianto frenante necessitava di un'accurata manutenzione periodica.\nTale neo, non da poco, avrebbe gettato un'ombra anche nei successivi modelli \"W06\", ma nonostante ci\u00f2 essi avrebbero collezionato grandi consensi e svariate vittorie in campo sportivo.\nPer quanto riguarda le altre caratteristiche, la \"680 S\" montava un cambio a 4 marce con frizione multidisco a secco e sospensioni ad assale rigido con molle a balestra.\nVersioni e caratteristiche.\nSono esistite quattro versioni del modello \"Typ S\", caratterizzati come segue:\nGli 8 esemplari della versione \"26/190/250 PS\" sono stati realizzati a partire da altrettanti esemplari dei 138 in cui \u00e8 stata prodotta la versione \"26/170/225 PS\". Non vanno quindi considerate nel conteggio totale degli esemplari di \"Typ S\" prodotti. Le ultime due versioni mostrate nella tabella sono state utilizzate unicamente a fini agonistici.\nMercedes-Benz Typ SS.\nPresentata alla fine del 1927, la \"Typ SS\" (\"Super Sport\") ha cominciato ad essere commercializzata all'inizio dell'anno seguente. Si trattava in pratica di una \"Typ S\" maggiormente orientata verso il comfort di marcia e non andava a sostituire la \"Typ S\" stessa, bens\u00ec ad affiancarla. Ferdinand Porsche \u00e8 arrivato alla realizzazione della \"Typ SS\" utilizzando quattro prototipi sperimentali. Le differenze con la \"Typ S\" sono non da poco, sia meccanicamente che dal punto di vista del corpo vettura.\nIl motore ha usufruito di un ulteriore rivisitazione, consistente nell'aumento dell'alesaggio, passato da 98 a 100\u00a0mm. Tale motore, siglato M06, raggiunse cos\u00ec una cilindrata di 7.1 litri. Pressoch\u00e9 invariate le soluzioni adottate nel resto della meccanica. Il corpo vettura della \"Typ SS\" si differenzia da quello della \"Typ S\" per il posto guida pi\u00f9 rialzato e sistemato in modo da offrire maggior spazio interno per gli occupanti. Gli stessi interni sono stati rifiniti in modo pi\u00f9 lussuoso.\nAnalogamente alla \"Typ S\", anche per quanto riguardava la \"Typ SS\" non tutte le quattro versioni prodotte portavano la sigla di progetto \"W06\". In particolare, le versioni destinate ad un uso stradale avevano la sigla di progetto W1156, mentre quelle impiegate prevalentemente per uso agonistico (ma non solo) erano invece codificate come \"W06\".\nIn virt\u00f9 della cilindrata passata da 6.8 a 7.1 litri, le \"Typ SS\" erano anche note con le sigle numeriche \"700\" e \"710\" (anzich\u00e9 \"680\" come nelle \"Typ S\"). In particolare, la primissima versione ad esordire, che era anche la meno prestante, era nota anche come \"700 SS\", mentre le altre tre versioni erano note come \"710 SS\".\nNonostante fosse rivolta ad una clientela che preferiva maggior comfort, anche la \"Typ SS\" non manc\u00f2 quindi di essere utilizzata anche in campo agonistico, dove seppe anch'essa cogliere numerose affermazioni in contemporanea con la \"Typ S\".\nVersioni e caratteristiche.\nLa tabella seguente riassume le quattro versioni della \"Typ SS\": a differenza della tabella relativa alla \"Typ S\" non viene incluso il codice del motore, che sulle \"Typ SS\" \u00e8 solo il motore \"M06\". Viene invece inserito il codice di progetto, non sempre \"W06\" per tutte le versioni.\nMercedes-Benz Typ SSK.\nNel periodo in cui le \"Typ S\" ed \"SS\" spadroneggiavano nelle competizioni, stavano diffondendosi anche le corse in salita, caratterizzate da percorsi misti e curve strette. Le imponenti dimensioni di questi modelli non aiutavano molto in gare del genere, poich\u00e9 le \"Typ S\" ed \"SS\" risultavano troppo goffe e poco maneggevoli a causa del passo, troppo lungo per una vettura che deve partecipare ad una gara su misto. Nonostante i telai delle \"Typ S\" e delle \"Typ SS\" derivassero strettamente dal telaio accorciato della \"Modell K\", si rese necessario un ulteriore drastico accorciamento. Ancora una volta Ferdinand Porsche mise mano al nuovo progetto: preso un telaio di una \"Typ S\", ne ridusse il passo di ben 45 cm, dando origine alla SSK (\"Super Sport Kurz\", dove \"Kurz\" in tedesco significa \"corto\", riferito al passo accorciato). A titolo di curiosit\u00e0, inizialmente la vettura doveva chiamarsi \"SK\", vista la base di partenza, che era il telaio della \"Typ S\". Ma dal momento che sul telaio accorciato sarebbe stato montato il 7.1 litri della \"Typ SS\", la denominazione ufficiale cambi\u00f2 in \"SSK\".\nTutte le \"SSK\" sono state utilizzate, chi pi\u00f9 chi meno in ambito agonistico, un campo di utilizzo per il quale erano state espressamente concepite, ma erano anche vetture utilizzate spesso per un normale impiego stradale. Erano vetture ad altissime prestazioni per l'epoca, tanto che la sigla \"710\", utilizzata sulle \"Typ SS\", venne modificata in \"720\", nonostante il propulsore utilizzato ed anche il resto della meccanica non presentasse grosse novit\u00e0 rispetto alle \"Typ SS\". Le uniche di rilievo stavano nelle \"SSK\" pi\u00f9 spinte, che utilizzavano un compressore volumetrico pi\u00f9 grande e prestante, soprannominato \"elefante\". Altra piccola novit\u00e0 meccanica era la frizione a 4 dischi a secco.\nLa \"SSK\" \u00e8 stata l'ultima Mercedes-Benz \"W06\" ad essere stata progettata da Ferdinand Porsche, il quale, alla fine del 1928, avrebbe lasciato la Casa tedesca per aprire un suo studio di progettazione.\nNonostante la sua concezione sportiva e l'allestimento pi\u00f9 spartano, la \"SSK\" raggiungeva prezzi di listino molto alti, circa 33\u00a0000 marchi.\nVersioni e caratteristiche.\nDella \"SSK\" sono state prodotte solamente due versioni, entrambe contrassegnate dalla sigla di progetto \"W06\" ed equipaggiate da un motore \"M06\".\nMercedes-Benz Typ SSKL.\nNonostante anche le \"SSK\" seppero cogliere importanti risultati sui tracciati di gara, il progetto \"W06\" stava cominciando a sentire il peso della sua anzianit\u00e0. Per questo motivo, si doveva mettere nuovamente mano a tale progetto per evolverlo in maniera ancora pi\u00f9 estrema. Ferdinand Porsche aveva appena lasciato la Mercedes-Benz ed al suo posto arriv\u00f2 Hans Niebel, anch'egli un talentuoso personaggio. Nel 1929 prese un telaio nudo di una \"SSK\" e prese ad alleggerirlo in maniera considerevole praticando dei grossi fori lungo i longheroni del telaio stesso. Alla fine della cura dimagrante, la vettura finita arrivava a pesare ben 170\u00a0kg in meno. Nacque cos\u00ec la SSKL, vettura concepita unicamente per le competizioni, dove venne utilizzata con successo. Meccanicamente, il propulsore utilizzato era siglato M06 RS e raggiungeva una potenza massima di 300\u00a0CV a 3400 giri/min.\nAnche tale modello ebbe dei gran successi nelle competizioni. Per vincere anche nei circuiti pi\u00f9 veloci, come quello dell'AVUS, venne approntata una \"SSKL\" con carrozzeria aerodinamica, che ottenne buoni risultati proprio su tali circuiti, ma decisamente meno nel misto.\n\u00c8 esistita una sola versione della \"SSKL\", le cui caratteristiche tecniche erano:\nAttivit\u00e0 sportiva.\nCome gi\u00e0 ripetuto pi\u00f9 volte, la carriera sportiva dei modelli della famiglia \"W06\" \u00e8 stata costellata di successi in campo agonistico. Basti pensare che nel solo 1927, la \"Typ S\" \u00e8 riuscita a collezionare circa un centinaio di affermazioni e che nel 1928 ha totalizzato ben 53 primi posti! Elencare tutti i successi di queste vetture sarebbe quindi pressoch\u00e9 impossibile.\nVale la pena ricordare ancora una volta il primissimo successo della \"Typ S\" pilotata da Rudolf Caracciola durante la gara inaugurale del N\u00fcrburgring, il 19 giugno 1927. Lo stesso pilota si afferm\u00f2 anche alla salita del Klausen in quello stesso anno. Sempre con la \"Typ S\", anche altri piloti colsero innumerevoli affermazioni, tra cui Otto Merz, Willy Walb, Christian Werner ed anche una donna, Ernes Merck, che per\u00f2 poco tempo dopo, alla fine del 1927, sarebbe rimasta uccisa in un incidente.\nPer quanto riguarda le \"Typ SS\", va ricordato il loro esordio al Gran Premio di Germania del 1927. Queste \"Typ SS\" furono private di fari e parafanghi e finirono ai primi tre posti, sbaragliando una concorrenza agguerrita costituita tra l'altro da vetture Alfa Romeo e Bugatti. Ed ancora, sempre con la \"Typ SS\", il 17 agosto del 1929, Rudolf Caracciola vinse il \"Tourist Trophy\" alla media di 117.2\u00a0km/h.\nAnche le pi\u00f9 agili \"SSK\" si fecero valere subito: mattatore di tale successo fu ancora Rudolf Caracciola, che vinse innumerevoli gare in salita e su circuito, tra cui la \"Schauinsland\" di Friburgo e sul circuito del Semmering a Vienna. Ed ancora vanno ricordate le due edizioni del \"Campionato Europeo della montagna\" del 1930 e del 1931, vinte sempre dalla \"SSK\".\nMolto nutrito anche il palmar\u00e8s della \"SSKL\", che comprende una vittoria alla Mille Miglia del 1931, sempre per mano di Caracciola. Lo stesso pilota, sempre nel 1931, si aggiudica il primo posto all'Avus e altri due primi posti in due gare tenutesi al N\u00fcrburgring.\nDopo che Caracciola, alla fine del 1931, pass\u00f2 all'Alfa Romeo, il suo posto venne preso da Hans Stuck, il quale si aggiudic\u00f2 numerose altre gare, sempre su \"SSKL\".\nNel 1932, il pilota Manfred von Brauchitsch fece \"vestire\" una \"SSKL\" con una carrozzeria aerodinamica per risultare competitiva in vista della sua imminente gara a Berlino, presso il circuito dell'Avus. Artefice di questa carrozzeria fu il barone Reinhard von Koenig-Fachsenfeld, un luminare dell'aerodinamica. La vettura che ne risult\u00f2 era completamente diversa dalle \"normali\" SSKL, per via della sua silhouette a siluro di colore argenteo (da qui poi l'appellativo frecce d'argento). Von Brauchitsch dovette confrontarsi con le temibili e pi\u00f9 leggere Alfa Romeo, ma la sua idea si rivel\u00f2 vincente: la sua SSKL riusc\u00ec a tagliare per prima il traguardo, cogliendo una delle pi\u00f9 significative vittorie ottenute da una \"SSKL\".\nFine carriera.\nDurante la prima met\u00e0 degli anni trenta, le Mercedes-Benz della famiglia \"W06\" persero progressivamente mordente a causa dell'arrivo di vetture pi\u00f9 leggere, maneggevoli e prestanti. Inoltre, venne istituito un nuovo regolamento che fissava a 750\u00a0kg il limite massimo di peso a secco di ogni vettura. Ci\u00f2 decret\u00f2 la fine della carriera delle Mercedes-Benz \"W06\". Ci\u00f2 costrinse i vertici della Casa a porre fine nel 1934 alla produzione di queste vetture, per cominciare a lavorare a nuovi modelli molto pi\u00f9 competitivi.\nPer quanto riguardava le versioni stradali dei modelli \"W06\", essi sarebbero stati sostituiti dalla Mercedes-Benz 500K e dalla Mercedes-Benz 770, gi\u00e0 in listino da alcuni anni, e che aveva gi\u00e0 raccolto a suo tempo l'eredit\u00e0 della \"Modell K\".\nLo spazio lasciato vuoto dagli stessi modelli in campo agonistico sarebbe stato invece colmato dall'arrivo della Mercedes-Benz W25, pesante appena 750\u00a0kg, come voleva il nuovo regolamento."}
{"id": "2378241", "revid": "599013", "url": "https://it.wikipedia.org/wiki?curid=2378241", "title": "Hannes Eder", "text": ""}
{"id": "2378250", "revid": "22475", "url": "https://it.wikipedia.org/wiki?curid=2378250", "title": "Angelo reggicandelabro", "text": "L'Angelo reggicandelabro \u00e8 una scultura marmorea (h. 51,5 cm) di Michelangelo Buonarroti, eseguita tra il 1494 e il 1495 e facente parte della decorazione dell'arca di San Domenico, nella basilica di San Domenico a Bologna.\nStoria.\nNell'autunno del 1494 Michelangelo lasci\u00f2 per la prima volta Firenze spaventato dal convulso clima politico che si era andato creando in citt\u00e0 e che di l\u00ec a poco avrebbe portato alla cacciata di Piero de' Medici e all'instaurarsi di un governo repubblicano di ispirazione savonaroliana.\nIl giovane scultore, allora meno che ventenne, era riparato prima a Venezia, per poco, e poi a Bologna dove trov\u00f2 rifugio e protezione presso il nobile Giovan Francesco Aldrovandi, personalit\u00e0 di spicco negli ambienti cittadini, amante dell'arte e della letteratura. \nGrazie alla mediazione di quest'ultimo, Michelangelo trov\u00f2 impiego presso i frati di San Domenico, che gli diedero l'incarico di completare uno dei pi\u00f9 prestigiosi monumenti cittadini, l'Arca di San Domenico che contiene le spoglie del fondatore dell'Ordine Domenicano. Si tratta di un complesso scultoreo che raccoglie capolavori di Nicola Pisano (dal 1260 circa) e Niccol\u00f2 dell'Arca, che vi aveva lavorato fino alla sua morte, pochi mesi prima. Il grosso del monumento era comunque terminato e restavano da approntare solo alcune statue di corredo che, secondo la tradizione medievale, erano di dimensione relativamente medio-piccola per le soglie del Cinquecento.\nDelle statuette mancanti, Michelangelo ne scolp\u00ec tre: oltre all\"'Angelo reggicandelabro\", facente \"pendant\" con uno gi\u00e0 scolpito da Niccol\u00f2 dell'Arca, un \"San Procolo\" e un \"San Petronio\".\nDescrizione e stile.\nIl soggetto doveva rappresentare un angelo alato, inginocchiato e con un candelabro sul ginocchio alzato, in cui mettere i ceri votivi ai lati del sarcofago vero e proprio. Michelangelo scolp\u00ec una figura solida e compatta, colma di energia potenziale, che si allontana in modo deciso dalle forme equilibrate e raffinate, tipiche del primo Rinascimento, che Niccol\u00f2 aveva utilizzato per l'altro reggicandelabro, dall'apparenza di una gentile e malinconica fanciulla. L'angelo di Michelangelo, massiccio e mascolino, sembra volersi protendere in avanti, creando un ampio e dinamico panneggio nella veste, tutt'altro che etereo e ritmicamente ondeggiato; la sua forza, gi\u00e0 cinquecentesca, viene trattenuta all'interno di una ideale forma spaziale cubica."}
{"id": "2378255", "revid": "1226", "url": "https://it.wikipedia.org/wiki?curid=2378255", "title": "Canali di Marte", "text": "I cosiddetti \"canali di Marte\" sono una serie di presunte strutture geologiche individuate sulla superficie del pianeta Marte da Giovanni Virginio Schiaparelli verso la fine del XIX secolo e divenute ben presto famose, dando origine a una ridda di ipotesi, polemiche, speculazioni e folclore sulle possibilit\u00e0 che il pianeta rosso potesse ospitare forme di vita senzienti.\nTra i pi\u00f9 influenti assertori dell'ipotesi sulla natura artificiale dei canali vi fu l'astronomo statunitense Percival Lowell, che rese popolare il concetto presso l'opinione pubblica. Da allora i canali marziani (e i loro ipotetici costruttori) divennero un elemento di innumerevoli opere di fantascienza avventurosa.\nI controversi \"canali\" di Schiaparelli si dimostrarono in realt\u00e0 delle illusioni ottiche. Bench\u00e9 le analisi spettroscopiche (a partire da quelle di William Wallace Campbell) avessero gi\u00e0 escluso la presenza di acqua ed ossigeno sulla superficie del pianeta, solo le prime foto scattate dalla sonda spaziale Mariner 4 nel 1965 e la prima mappatura realizzata da Mariner 9 nel 1971 misero definitivamente fine a questa idea, rivelando una superficie arida e desertica, butterata da crateri da impatto, profonde incisioni e formazioni di origine vulcanica.\nLe missioni spaziali hanno offerto indizi dell'esistenza passata di acqua allo stato liquido sulla superficie di Marte. Tuttavia le teorie che vedevano la rete di canali marziani come letti asciutti di fiumi vennero confutate dalle fotografie ad alta risoluzione del Mars Global Surveyor, scattate dal 1997 al 2001: nonostante siano visibili reti complesse apparentemente dotate di affluenti e corsi principali, non sono state scoperte sorgenti o reti in scala inferiore che possano giustificare l'origine di ipotetici corsi d'acqua di grande portata.\nLa scoperta di Schiaparelli.\nL'astronomo italiano Giovanni Virginio Schiaparelli, all'epoca direttore dell'Osservatorio astronomico di Brera, utilizzando un nuovo telescopio rifrattore Merz da 218 millimetri, condusse a partire dalla grande opposizione dell'agosto 1877 numerose osservazioni del pianeta Marte che lo resero famoso e rimasero molto popolari presso il grande pubblico. Schiaparelli le compendi\u00f2 in tre pubblicazioni: ' (1893), ' (1895) e \"\" (1909). Schiaparelli osserv\u00f2 sulla superficie del pianeta una fitta rete di strutture lineari che chiam\u00f2 \"canali\".\nL'autore scriveva:\nDato che in osservazioni successive la rete dei canali sembrava diversa, dando l'impressione di estendersi, ritirarsi e addirittura sdoppiarsi in due canali paralleli, Schiaparelli ipotizz\u00f2 che avesse luogo un fenomeno di \"geminazione\" dei canali, influenzato dai cambiamenti stagionali, per analogia con i fenomeni terrestri. L'astronomo aveva infatti osservato cambiamenti meteorologici nel pianeta rosso e notato variazioni nelle zone polari; ritenne dunque che i canali avessero la funzione di trasportare l'acqua di scioglimento delle calotte polari sulla superficie di un pianeta altrimenti arido (ben poche erano infatti le nubi che si potevano osservare).\nSchiaparelli, piuttosto cauto almeno in un primo momento, non sostenne che si doveva trattare per forza di canali artificiali, ma lasci\u00f2 intendere piuttosto che avrebbero potuto anche essere una rete idrografica naturale, sebbene avesse pensato subito alla possibilit\u00e0 di un Marte abitato da esseri intelligenti.\nLa maggior parte delle speculazioni sull'esistenza di una civilt\u00e0 aliena su Marte fu favorita da un'errata traduzione in inglese e francese del lavoro di Schiaparelli: la parola \"\u00abcanale\u00bb\" fu tradotta con il termine \"\u00abcanal\u00bb\" invece del pi\u00f9 corretto \"\u00abchannel\u00bb\". Mentre il primo indica un canale artificiale, il secondo termine definisce una conformazione del terreno che pu\u00f2 essere anche di origine naturale.\nI \"canali\" artificiali secondo Lowell.\nL'astronomo statunitense Percival Lowell, seppure inizialmente dubbioso, divenne ben presto uno dei pi\u00f9 ferventi sostenitori della natura artificiale dei canali marziani, conducendo una dettagliata serie di osservazioni a sostegno dell'ipotesi che i canali fossero delle imponenti opere di ingegneria idraulica progettate dai marziani per meglio gestire le scarse risorse idriche del loro pianeta.\nLowell volle contribuire a svelare l'affascinante mistero fondando un avanzato osservatorio privato a Flagstaff, munito dapprima di un telescopio da 450\u00a0mm, poi da 600\u00a0mm di diametro. Lowell aveva preso la decisione di studiare il pianeta Marte e interessarsi all'astronomia a tempo pieno proprio dopo aver letto il libro di Camille Flammarion \"La plan\u00e8te Mars et ses conditions d'habitabilit\u00e9\", e nel perseguire questo obiettivo si serv\u00ec dei propri ingenti mezzi finanziari e della propria influenza.\nIntrattenne con Schiaparelli una fitta corrispondenza, sebbene a volte le sue idee contrastassero con quelle del collega italiano.\nLowell pubblic\u00f2 le sue osservazioni in tre libri: \"\" (1895), \"Mars and Its Canals\", (1906), \"Mars As the Abode of Life\" (1908). In questo modo egli dette origine alla credenza, perdurata poi a lungo, che il pianeta Marte avesse, un tempo, ospitato forme di vita intelligente. Le mappe di Marte disegnate da Lowell rimasero, in ogni caso, le pi\u00f9 dettagliate per oltre trent'anni.\nIl lavoro di Lowell comprende una dettagliata descrizione di ci\u00f2 che egli defin\u00ec le \"configurazioni non naturali\" della superficie del pianeta, includendo in particolare un completo resoconto dei \"canali\", singoli e doppi, delle \"oasi\" - come egli defin\u00ec le zone scure alla loro intersezione - e delle variazioni di visibilit\u00e0 di entrambi, parzialmente dipendenti dalle stagioni marziane. Egli sostenne la tesi che i canali fossero stati costruiti da esseri intelligenti col proposito di gestire al meglio le insufficienti risorse idriche del pianeta. Lowell, differentemente da Schiaparelli, ipotizz\u00f2 un pianeta coperto di vegetazione.\nAltre osservazioni.\nTra gli astronomi che osservarono gli ormai caratteristici canali marziani si ricordano anche Henri Joseph Perrotin e Louis Thollon di Nizza. Nacque cos\u00ec l'immagine di un mondo vecchio (contrapposto ad una Terra di mezza et\u00e0 e a Venere primitiva), dove la siccit\u00e0 aveva costretto la matura civilt\u00e0 marziana ad immense opere di canalizzazione: un \"topos\" che avr\u00e0 notevole successo nella fantascienza.\nPer lungo tempo si ritenne che Marte fosse un pianeta coperto di vegetazione e alcuni mari. I cambiamenti stagionali di Marte infatti causano una riduzione delle calotte polari d'estate e creano ampie macchie scure sulla sua superficie. Tuttavia le osservazioni al telescopio non erano in grado di confermare tali speculazioni: al progredire della qualit\u00e0 dei telescopi si assisteva ad una riduzione dei canali. Nel 1909 Camille Flammarion con un telescopio di 840\u00a0mm osserv\u00f2 disegni irregolari ma nessun canale.\nControversie e confutazione.\nL'esistenza dei canali fu oggetto di una vivace polemica e fu contestata da numerosi scienziati. A partire dall'ultima grande opposizione del secolo (1894) i pareri critici assunsero via via maggiore consistenza, visto anche che la tecnologia dei telescopi nel frattempo era migliorata. Fu un altro astronomo italiano, l'autodidatta Vincenzo Cerulli, il primo ad avanzare l'ipotesi che le strutture di Schiaparelli fossero illusioni ottiche, come in effetti fu successivamente dimostrato. Dello stesso parere gli astronomi inglesi Richard Anthony Proctor ed Edward Walter Maunder; quest'ultimo condusse anche degli esperimenti visivi al fine di dimostrare la natura illusoria dei canali.\nL'astronomo greco Eugenios Michael Antoniadi (che in un primo tempo aveva sostenuto l'ipotesi dei canali) durante la grande opposizione del 1909, utilizzando il potente telescopio da 830 millimetri dell'osservatorio di Meudon, alla periferia di Parigi (il terzo maggior telescopio rifrattore del mondo), dimostr\u00f2 che le linee chiamate canali erano un effetto ottico che derivava dall'unione di pi\u00f9 punti operata dall'occhio umano. Riguardo alle sue osservazioni della notte del 20 settembre 1909 scrisse:\nIl naturalista inglese Alfred Russel Wallace, nel libro ' del 1907, critic\u00f2 aspramente le tesi di Lowell, affermando che la temperatura e la pressione atmosferica del pianeta erano troppo basse perch\u00e9 potesse esistere acqua in forma liquida, e che tutte le analisi spettroscopiche effettuate fino a quel momento avevano escluso la presenza di vapore acqueo nell'atmosfera marziana. L'astronomo William Wallace Campbell, pioniere della spettroscopia, dimostr\u00f2 infatti con le proprie analisi che sul pianeta rosso non esistevano in superficie n\u00e9 acqua n\u00e9 ossigeno, mettendo fine alla discussione scientifica sull'argomento. Il pianeta rosso era inabitabile.\nI canali rimasero, in ogni caso, presenti nell'immaginario popolare, grazie soprattutto alle numerose storie di fantascienza ambientate sul pianeta rosso, almeno fino a che le prime foto scattate dalla sonda spaziale Mariner 4 della NASA nel 1965 e la prima mappatura realizzata da Mariner 9 nel 1971 mostrarono all'opinione pubblica mondiale la vera natura della superficie di Marte, arida e desertica, butterata da crateri da impatto, profonde incisioni e formazioni di origine vulcanica.\nLa presenza di ghiaccio d'acqua su Marte \u00e8 largamente testimoniata nei sedimenti delle regioni polari, sotto le calotte di anidride carbonica e sotto forma di permafrost, fino a 3\u00a0km di profondit\u00e0. Le analisi delle sonde automatiche sul pianeta hanno confermato che per lunghi periodi il pianeta fu percorso da fiumi e che ampie distese furono sommerse, forse anche per un miliardo d'anni. Le analisi svolte dalla sonda Mars Express hanno rivelato che il ghiaccio presente al polo sud, se sciolto, potrebbe coprire la superficie del pianeta con nove metri d'acqua. Comunque il ghiaccio presente al polo sud non \u00e8 sufficiente a spiegare le estese erosioni della superficie e quindi gli scienziati stanno ricercando altri depositi d'acqua o altri fenomeni che possano spiegare le erosioni della superficie.\nI canali nella fantascienza.\nSebbene il concetto dei canali fosse disponibile sin dalla loro descrizione di Schiaparelli del 1877, le prime opere di fantasia ambientate sul pianeta rosso omettono tali caratteristiche. I canali di Marte non vengono menzionati, ad esempio, ne \"La guerra dei mondi\" di H. G. Wells (1897), che descrive un pianeta rosso che si sta prosciugando lentamente, geloso delle risorse della Terra, ma possiede oceani in abbassamento simili a quelli descritti nelle mappe di Schiaparelli. I successivi romanzi e racconti, influenzati dalle opere di Lowell, descrivevano un Marte sempre pi\u00f9 arido e i canali divennero una caratteristica sempre pi\u00f9 importante, bench\u00e9 fossero spiegati in maniera molto diversa a seconda dell'autore. Dopo il 1965 e le foto della missione Mariner IV i canali scomparvero anche dalla fantascienza, per essere ripresi pi\u00f9 di recente da alcune opere del filone steampunk, volutamente ispirate alle vecchie, nostalgiche storie di un pianeta rosso abitabile."}
{"id": "2378258", "revid": "339392", "url": "https://it.wikipedia.org/wiki?curid=2378258", "title": "Le FH 18(M) 10,5 cm", "text": ""}
{"id": "2378262", "revid": "1226", "url": "https://it.wikipedia.org/wiki?curid=2378262", "title": "Philip St. John", "text": ""}
{"id": "2378264", "revid": "33689", "url": "https://it.wikipedia.org/wiki?curid=2378264", "title": "Sant'Onofrio (Lanciano)", "text": ""}
{"id": "2378271", "revid": "124364076", "url": "https://it.wikipedia.org/wiki?curid=2378271", "title": "La Grande B!", "text": "La Grande B! (\"The Mighty B!\") \u00e8 una serie televisiva a cartoni animati andato in onda su Nickelodeon negli Stati Uniti nel 2008. In Italia va in onda su Nickelodeon dal novembre 2009.\nLa serie \u00e8 stata ideata dall'attrice e comica Amy Poehler (che qui doppier\u00e0 Bessie), insieme a Cynthia True e Erik Wiese e ne sono state prodotte al momento due serie, per un totale di 40 episodi. La protagonista \u00e9 Bessie Higgenbottom, un'ambiziosa ragazza scout del gruppo delle Honeybee (traducibile come \"api esploratrici\") che crede di trasformarsi come la supereroina La Grande B se raccoglier\u00e0 tutti i distintivi Honeybee. Bessie vive a San Francisco con la madre single Hilary (proprietaria di un caff\u00e8), il fratello Ben (il quale aspira a diventare la spalla di Bessie) e il cane Happy.\nLa serie \u00e8 stata nominata tra il 2009 e il 2010 a sei Annie Awards e quattro Daytime Emmy Awards (vincendone uno nel 2009)."}
{"id": "2378280", "revid": "767487", "url": "https://it.wikipedia.org/wiki?curid=2378280", "title": "Ur\u00f0r", "text": "Ur\u00f0r (dal norreno \"fato\") \u00e8 una norna della mitologia norrena e vive tra le radici dell'Yggdrasil.\nAssieme a Ver\u00f0andi (\"divenire\", \"presente\") e Skuld (\"debito\" o \"futuro\"), Ur\u00f0r decide il destino degli uomini.\nUr\u00f0r viene citata nel \"V\u01eblusp\u00e1\" 20 e nel Gylfaginning."}
{"id": "2378281", "revid": "119703706", "url": "https://it.wikipedia.org/wiki?curid=2378281", "title": "George Whitefield Chadwick", "text": "Con Horatio Parker e Edward MacDowell, fu un compositore rappresentativo di quella che fu definita la \"New England School of American composers\" del tardo XIX secolo, generazione precedente a Charles Ives. Le composizioni di Chadwick erano influenzate dal realismo. Molti considerano la sua musica come apportatrice di uno stile prettamente americano. I suoi lavori comprendono diverse opere, tre sinfonie, cinque quartetti d'archi, poemi sinfonici, musiche di scena, canzoni, corali e inni. Con un gruppo di altri compositori, collettivamente noto come \"Boston Six\", Chadwick promosse l'esecuzione di musiche di autori statunitensi nei programmi delle orchestre americane. Gli altri componenti del gruppo erano Amy Beach, Arthur Foote, Edward MacDowell, John Knowles Paine e Horatio Parker.\nBiografia.\nNato in una regione rurale del Massachusetts, Chadwick ricevette alcune elementari nozioni di organo dal suo fratello maggiore, Fitz Henry. Svilupp\u00f2 sin da adolescente un carattere indipendente. Abbandonate le scuole superiori nel 1871, Chadwick si occup\u00f2 per poco di assicurazioni collaborando con il padre. Ci\u00f2 gli consent\u00ec di andare a Boston ed in altre citt\u00e0, dove ebbe modo di assistere a concerti ed altri eventi culturali che lo indirizzarono verso il mondo dell'arte.\nChadwick entr\u00f2 al \"New England Conservatory\", come \"studente particolare\", nel 1872, dove pot\u00e9 studiare senza l'obbligo di possedere particolari titoli. Egli affront\u00f2 gli studi con grande determinazione e ne trasse notevoli frutti. Studi\u00f2 organo con George E. Whiting (1840-1923), pianoforte con Carlyle Petersilea (1844-1903), e teoria musicale con Stephen A. Emery (1841-1891), tutti insegnanti di gran fama nella scena musicale della Boston del tempo.\nNel 1876, Chadwick accett\u00f2 un posto di insegnante all\"'Olivet College\" e venne subito apprezzato per le sue capacit\u00e0. Mentre era all'Olivet, fond\u00f2 la \"Music Teachers National Association\". Le prime evidenze sulle sue capacit\u00e0 compositive emersero in quel periodo, con l'esecuzione del suo \"Canone in mi-bemolle\" datato 6 novembre 1876.\nPens\u00f2 allora che la sua carriera negli Stati Uniti sarebbe stata limitate senza ulteriori studi in Europa e pertanto decise di recarvisi. Si trasfer\u00ec in Germania a Lipsia dove studi\u00f2 al \"Felix Mendelssohn College of Music and Theatre\" con Carl Reinecke (1824-1910) e Salomon Jadassohn (1830-1902).\nDopo due anni di studio a Lipsia, Chadwick gir\u00f2 per l'Europa con un gruppo di artisti che egli chiam\u00f2 \"Duveneck Boys\".\nQuindi perfezion\u00f2 gli studi di composizione con Josef Rheinberger (1839-1901) alla \"Hochschule f\u00fcr Musik\" a Monaco di Baviera.\nTornato a Boston venne nominato direttore del \"New England Conservatory\" ed inizi\u00f2 a comporre musiche di ogni genere: opere, musica da camera, corali, e canzoni, anche se egli ebbe particolare affinit\u00e0 con la musica orchestrale. La sua musica pu\u00f2 essere catalogata in quattro grandi periodi:"}
{"id": "2378286", "revid": "429561", "url": "https://it.wikipedia.org/wiki?curid=2378286", "title": "Skuld (norna)", "text": "Skuld (antico norreno: \"debito\" o \"futuro\") \u00e8 una norna della mitologia norrena. Assieme ad Ur\u00f0r (\"Fato\") e a Ver\u00f0andi (\"divenire\" o \"presente\") Skuld decide il destino degli uomini.\nNel \"V\u01eblusp\u00e1\", nel \"Gylfaginning\" e nel \"Nafna\u00feulur\" appare come una delle Valchirie lottatrici."}
{"id": "2378291", "revid": "729019", "url": "https://it.wikipedia.org/wiki?curid=2378291", "title": "Lior\u00e9 et Olivier", "text": "La Lior\u00e9 et Olivier era un'azienda aeronautica francese fondata nel 1912 ed attiva nella prima parte del XX secolo nella produzione di idrovolanti ed aerei ad uso civile e militare.\nGli stabilimenti erano decentrati, ad Argenteuil e Marignane, a Clichy, dove era sede la Soci\u00e9t\u00e9 de Constructions A\u00e9ronautiques d'hydravions \"Lior\u00e9 et Olivier\" alla cui direzione dell'ufficio di progettazione era Marcel Riffart, e Rochefort.\nCon la nazionalizzazione, effettiva dal 15 luglio 1937, voluta dal governo francese nella quale vennero coinvolte tutte le aziende aeronautiche francesi ad indirizzo bellico, la Lior\u00e9 et Olivier venne assorbita in due nuove realt\u00e0 aziendali, la Soci\u00e9t\u00e9 nationale des constructions a\u00e9ronautiques du sud-est (SNCASE) che acquis\u00ec gli stabilimenti di Argenteuil e Clichy, e la Soci\u00e9t\u00e9 nationale des constructions a\u00e9ronautiques du sud-ouest (SNCASO) che acquis\u00ec quello di Rochefort, che continuarono ad usare la denominazione aziendale originale."}
{"id": "2378292", "revid": "124738137", "url": "https://it.wikipedia.org/wiki?curid=2378292", "title": "Maria Adelaide di Savoia-Genova", "text": "Biografia.\nInfanzia.\nMaria Adelaide di Savoia-Genova nacque a Torino nel 1904, quinta figlia di Tommaso di Savoia-Genova e di Isabella di Baviera.\nSuo padre era nipote di Carlo Alberto di Savoia e di Giovanni di Sassonia. Sua madre era nipote di Ludovico I di Baviera e pronipote di Carlo IV di Spagna e di Francesco I delle Due Sicilie.\nLa coppia ebbe altri cinque figli: Ferdinando (1884-1963), Filiberto (1895-1990), Maria Bona (1896-1971), Adalberto (1898-1982) ed Eugenio (1906-1996). Il 17 ottobre 1926 la principessa Maria Adelaide presenzi\u00f2 all'inaugurazione dello Stadio Filadelfia di Torino: fu affidato a lei il compito di tagliare i nastri tricolore che cingevano le due porte del campo di gioco.\nMatrimonio.\nIl 15 luglio 1935 spos\u00f2, presso la tenuta pisana di San Rossore, don Leone Massimo, quinto principe di Arsoli.\nMorte.\nMaria Adelaide mor\u00ec a Roma nel 1979.\nDiscendenza.\nDal matrimonio tra Maria Adelaide e don Leone Massimo nacquero:\nOnorificenze.\n Dama dell'Ordine della Croce Stellata"}
{"id": "2378295", "revid": "729019", "url": "https://it.wikipedia.org/wiki?curid=2378295", "title": "Operazione Pointblank", "text": "L'operazione Pointblank venne effettuata durante la seconda guerra mondiale dalla 8\u00aa \"Air Force\" (Forza Aerea) di base in Inghilterra e dalla 15\u00aa \"Air Force\" di base in Italia insieme al \"Bomber Command\" (comando bombardieri) della RAF per assicurare la superiorit\u00e0 aerea sulle citt\u00e0, le fabbriche e i campi di battaglia nell'Europa occidentale. Questa operazione era un preparativo per lo sbarco in Normandia.\nPresupposti.\nDurante la conferenza di Casablanca del 1943 gli Alleati avevano messo a punto le linee guida per l'invasione dell'Europa. Prima dell'attacco alle coste francesi era necessario disarticolare l'aviazione germanica, sia nelle unit\u00e0 di volo che nelle infrastrutture di supporto come aeroporti, fabbriche di aerei ed altro. La direttiva esatta era \"di imporre pesanti perdite alla forza di caccia diurni tedeschi e di mantenere la forza da caccia tedesca lontano dai teatri russo e del mediterraneo\" ."}
{"id": "2378303", "revid": "1305772", "url": "https://it.wikipedia.org/wiki?curid=2378303", "title": "Cima Sebolet", "text": "La Cima Sebolet (3023\u00a0m) \u00e8 una montagna delle Alpi Cozie, situata a cavallo delle valli Varaita e Maira, in provincia di Cuneo.\nCaratteristiche.\nSi trova sul confine dei territori comunali di Bellino in valle Varaita, e di Acceglio in valle Maira.\nLa montagna sorge sulla dorsale secondaria che si distacca dallo spartiacque alpino principale in corrispondenza del monte Maniglia e separa la valle Varaita dalla valle Maira. La dorsale giunge dal vicino monte Faraut, da dove procede in direzione circa est-sud-est fino al monte Reghetta; sui piega verso est fino ad un avvallamento a quota 2834, dove piega decisamente a sud-est risalendo alla vetta del monte Sebolet; da qui, di nuovo con direzione est-sud-est, la dorsale scende ad un colleto a quota 2950, poi raggiunge la quota 3003, dove volge a nord-est scendendo al \"colle di Vers\" (2862\u00a0m), da dove prosegue verso la Rocca la Marchisa (3072\u00a0m). Dalla vetta dirama un costone non molto pronunciato, la \"costa di Pratolungo\", che scende in direzione sud-ovest verso il fondovalle del \"vallone di Traversiere\". Dalla quota 3003 dirama in direzione sud-sud-est un costone pi\u00f9 evidente, la \"costa Sebolet\", che scende verso il \"vallone di Traversiera\" separando il vallone del rio Verzio ad est da quello del rio Mollasco ad ovest.\nSul versante settentrionale la montagna scende con balze scoscese e ripidi canaloni verso la parte alta della \"valle di Traversagn\", mentre sul versante meridionale la pendenza \u00e8 inferiore e pi\u00f9 regolare, con due ampi anfiteatri, uno compreso tra la \"costa Sebolet\" e la \"costa Pratolungo\", l'altro tra quest'ultima ed il costone che scende con direzione SO dal vicino monte Reghetta.\nDal punto di vista geologico, la montagna appartiene al complesso dei \"calcescicti ofiolitiferi\", ed \u00e8 composta essenzialmente di calcescisti del Giurassico-Cretaceo nella parte sommitale e sul versante meridionale. Sulle pendici settentrionali affiorano calcari del Cretaceo, appartenenti allo stesso complesso, che si spingono fino alla faglia la cui traccia rappresenta il fondo della valle di Traversagn, e che separa questa formazione dalle quarziti del \"Permo-Carbonifero di Sampeyre\" (\"verrucano alpino\") che costituiscono il massiccio della Marchisa.\nAscensione alla vetta.\nL'accesso alla vetta \u00e8 un itinerario di tipo escursionistico, che si sviluppa su traccia di sentiero sul versante meridionale, risalendo la costa Sebolet fino alla quota 3003 e da l\u00ec procedendo sotto cresta sul versante della valle Maira fino alla vetta.\nLa vetta \u00e8 pi\u00f9 frequentata d'inverno, quando il suo accesso diventa un itinerario di sci alpinismo. Le possibilit\u00e0 di accesso invernale sono essenzialmente due. Una si sviluppa sul versante meridionale, seguendo circa l'itinerario estivo: partendo dal santuario della Madonna delle Grazie, nel vallone di Traversiera, si risale alla \"costa Sebolet\", e si procede sotto cresta fino alla vetta. L'altro itinerario si sviluppa invece sul versante settentrionale, con partenza da Sant'Anna di Bellino; si risale la valle di Traversagn fin quasi al \"colle di Vers\", ove si devia a destra per salire un canalone innevato che porta alla colletta di quota 2950, tra la quota 3003 e la vetta; da qui si raggiunge la vetta passando subito sotto cresta."}
{"id": "2378304", "revid": "183483", "url": "https://it.wikipedia.org/wiki?curid=2378304", "title": "Ammasso dell'Anitra Selvatica", "text": ""}
{"id": "2378353", "revid": "85053", "url": "https://it.wikipedia.org/wiki?curid=2378353", "title": "Douglas DB-1", "text": ""}
{"id": "2378358", "revid": "287204", "url": "https://it.wikipedia.org/wiki?curid=2378358", "title": "Giovanni Antonio Nessoli", "text": "Allievo di Carlo Cignani, fior\u00ec verso la fine del XVII secolo e si segnal\u00f2 soprattutto per le sue nature morte con frutta.\nIn una lettera del conte Cesare Merenda al fratello Giuseppe intorno al 1750, cos\u00ec si parla dell'arte del Nessoli: \u00abFra li fiori si vedono molti del sig. Candido parmegiano e tra frutti otto quadri di mano del Nessoli di Forl\u00ec bravissimo pittore in tali cose naturali e di masserizie domestiche che sembrano vere.\u00bb\nStile.\nLo stile del N\u00e9ssoli ebbe caratteri anche arcaizzanti, tanto che, ad esempio, il suo autoritratto da anziano \u00e8 stato a lungo attribuito ad un altro pittore forlivese, Lodovico Vandi, che oper\u00f2 verso la met\u00e0 del secolo XVI, \"e la maniera del quale si accosta a quella dei Modigliani\", cio\u00e8 a quella di Livio Modigliani e di Gian Francesco Modigliani, detto anche Francesco da Forl\u00ec."}
{"id": "2378363", "revid": "125010351", "url": "https://it.wikipedia.org/wiki?curid=2378363", "title": "Bacco (Michelangelo)", "text": "Il Bacco \u00e8 una scultura marmorea (h. 184\u00a0cm, 203 con la base) di Michelangelo Buonarroti, databile al 1496-1497 e conservata nel Museo nazionale del Bargello a Firenze.\nStoria.\nL'opera, una delle pochissime di Michelangelo a soggetto profano, venne commissionata dal cardinale Raffaele Riario durante il primo soggiorno romano di Michelangelo, verso il 1496. Il Riario era stato oggetto della truffa del \"Cupido dormiente\", spacciato per un reperto archeologico di scavo e, dopo aver scoperto l'inganno, and\u00f2 su tutte le furie ma mand\u00f2 anche un suo agente, Jacopo Galli, a cercare a Firenze l'autore del pezzo cos\u00ec magnificamente contraffatto. Riusc\u00ec a risalire a Michelangelo che, probabilmente ignaro della truffa, venne comunque invitato a Roma a conoscere il cardinale. Una volta giunto, ebbe modo di vedere la ricchissima raccolta di antichit\u00e0 del Riario e gli fu commissionata una statua \"all'antica\", un Bacco appunto. L'artista si mise presto al lavoro, completando l'opera in appena un anno, dal luglio del 1496 allo stesso mese del 1497, e dimostrando una veloce assimilazione degli stilemi della statuaria classica, realizzando un'opera a tutto tondo di dimensioni leggermente superiori al naturale, fino ad allora estranee alla sua opera.\nNon si sa per quale ragione l'opera venne poi rifiutata dal cardinale (forse non desiderava pi\u00f9 opere moderne nelle sue collezioni, infatti si sbarazz\u00f2 anche del \"Cupido\"), venendo invece acquistato da Jacopo Galli, che lo sistem\u00f2 nel cortile della sua abitazione, presso San Lorenzo in Damaso. I biografi antichi di Michelangelo, Condivi e Vasari, tacciono sul rifiuto del cardinale riferendo la commissione direttamente al Galli, ma in realt\u00e0 la reale vicenda dell'opera \u00e8 testimoniata in una lettera inviata da Michelangelo a Lorenzo di Pierfrancesco de' Medici.\nUn disegno del 1532-1535 di Maerten van Heemskerck mostra l'opera nel giardino mutila della mano destra, e cos\u00ec compare anche in una stampa di Cornelis Bos.\nNel 1571 o 1572 la statua venne acquistata da Francesco I de' Medici per 240 ducati, venendo trasportata a Firenze nel corso del XVII secolo. Venne destinata alle raccolte granducali (Uffizi), andando poi al Bargello col riordino delle collezioni di scultura verso il 1865.\nDescrizione.\nLa statua evoca il mito pagano di Bacco, qui rappresentato come un \"giovane dio ebbro\", che barcolla sostenendo una coppa mentre dietro di lui un piccolo satiro, seduto su un tronco, approfitta furbescamente della sua ebbrezza per assaggiare l'uva che tiene con la sinistra. Il dettaglio del satiro, che ha una funzione statica e invita lo spettatore ad allargare la visione frontale verso il lato, venne ampiamente lodata da tutti gli scultori del tempo, poich\u00e9 il giovane sembra davvero mangiare dell'uva con grande realismo.\nIl \"Bacco\" \u00e8 reso in maniera naturalistica, come un fanciullo che incede con incertezza per via dell'ebbrezza, con un modellato fluido che evidenzia gli attributi di un'acerba virilit\u00e0 sensuale, e con effetti illusivi e tattili nel marmo che rendono l'opera in grado di gareggiare con i modelli della scultura ellenistica. La posa a contrapposto \u00e8 vivace e sciolta, il volto espressivo, la sensualit\u00e0 evidente. Nel complesso non hanno equivalenti nell'arte del tempo.\nSul capo porta una ghirlanda di pampini (foglie di vite) e di grappoli d'uva.\nSempre con la mano sinistra regge una pelle di tigre o di leopardo, animali cari a Bacco, che indica la liberazione dell'anima dalla umana condizione terrena."}
{"id": "2378364", "revid": "3829", "url": "https://it.wikipedia.org/wiki?curid=2378364", "title": "Bellaria Igea Marina", "text": ""}
{"id": "2378365", "revid": "128334", "url": "https://it.wikipedia.org/wiki?curid=2378365", "title": "Endocardite non infettiva", "text": "Con il termine di endocarditi non infettive definite anche trombotiche non batteriche si indicano una dei 3 principali gruppi di endocarditi, esse sviluppano trombi di piastrine e fibrina sterili investendo le valvole cardiache e la parte sinistra del cuore.\nEziologia.\nSi associano a condizioni generali di ipercoagulabilit\u00e0 del sangue (tromboflebite migrante, iperestrogenismo, malattie ematologiche, sindromi paraneoplastiche, rallentamento del flusso in pazienti cachettici) che s'inseriscono su quadri locali di valvole spesso gi\u00e0 precedentemente danneggiate (flusso non laminare).\nSintomatologia.\nAnche se originalmente non si hanno manifestazioni, pu\u00f2 mostrarsi in associazione a forme tumorali, \u00e8 una delle cause maggiori per quanto riguarda embolie delle arterie. Le stesse embolie possono portare a febbre e soffio cardiaco. A causa dell'associazione con quadri oncologici venivano denominate anche endocarditi terminali.\nAnatomia Patologica.\nSi riscontrano trombi friabili da 1 a 5 mm sulle facce assiali delle valvole, in assenza di microrganismi ed infiammazione locale. I trombi sono di dimensioni generalmente maggiori rispetto alle vegetazioni o alle verruche di altri tipi di endocarditi.\nEpidemiologia.\nSi manifesta in ambo i sessi in un'et\u00e0 che va dai 19 ai 90 anni, per le sue caratteristiche viene spesso diagnostica dopo la morte della persona.\nTerapia.\nLa terapia consiste nella somministrazione di anticoagulanti (questo vale solo nelle forme non infettive in quelle normali l'assunzione di tali farmaci \u00e8 controindicato) insieme ad eparina e warfarin. Gli anticoagulanti hanno l'effetto di contrastare la nascita di embolie.\nPrognosi.\nLa prognosi \u00e8 pessima, pu\u00f2 evolversi nella forma batterica."}
{"id": "2378366", "revid": "204012", "url": "https://it.wikipedia.org/wiki?curid=2378366", "title": "Endocardite trombotica non batterica", "text": ""}
{"id": "2378367", "revid": "830939", "url": "https://it.wikipedia.org/wiki?curid=2378367", "title": "Yazid III", "text": "Figlio di al-Wal\u012bd I ibn \u02bfAbd al-Malik e della principessa soghdiana Shahafrid, il non pi\u00f9 giovanissimo al-Walid fu chiamato a succedere ad al-Wal\u012bd II ibn Yaz\u012bd, assassinato da un complotto di famiglia.\nQuando a succedere a Hish\u0101m ibn \u02bfAbd al-Malik era stato chiamato il nipote al-Wal\u012bd II ibn Yaz\u012bd, la famiglia omayyade non fu pi\u00f9 in grado di governare gli odi e i rancori scatenati dall'assassinio di al-Walid III, causa non secondaria di quella crisi dinastica avrebbe portato in breve tempo gli Omayyadi alla loro caduta ad opera degli Abbasidi, al termine di una guerra civile dai contorni fortemente caratterizzati da un diffuso malessere sociale, pi\u00f9 che religioso.\nal-Wal\u012bd II, soprannominato dai suoi detrattori postumi \"al-F\u0101siq\" (l'Empio) si sostiene fosse un gaudente, non diversamente dal figlio di Hish\u0101m, Maslama, che non fu scelto dal padre per una sua presunta omosessualit\u00e0. Si dice anche che al-Wal\u012bd II, divenuto califfo, non avesse perso tempo a sperperare tutte le ricchezze accumulate precedentemente dallo zio, provvedendo inoltre a vendicarsi di tutti coloro che lo avevano contrastato nell'ascesa, compreso il comandante Sulaym\u0101n b. Hish\u0101m, che fu infatti messo in prigione e - cosa senza dubbio pi\u00f9 riprovevole - di Khalid al-Qasri, il passato abile wali di Hish\u0101m ibn \u02bfAbd al-Malik, che fu letteralmente venduto al suo acerrimo nemico, il sadico governatore qaysita di Kufa, Y\u016bsuf b. \u02bfUmar, che lo fece torturare a morte.\nMalgrado vi sia il forte sospetto che la storiografia gli sia stata avversa per compiacere coloro che furono i suoi vincitori, qualche elemento di verosimiglianza di sicuro ci fu. La sua politica fu per lo pi\u00f9 malvista dai suoi stessi parenti per motivi che in buona parte ci rimangono ignoti e che forse hanno a che fare con il suo carattere insofferente di quei vincoli religiosi, spesso fortemente moralistici, che lo fecero giudicare lontano dall'immagine oleografica di quasi tutti i califfi del primo Islam.\nSi form\u00f2, comunque sia, una coalizione contro di lui, al capo della quale si pose lo stesso suo cugino Yaz\u012bd b. al-Wal\u012bd. Questi organizz\u00f2 un esercito con un altro cugino, \u02bfAbd al-\u02bfAz\u012bz, posto al comando.\nAl-Wal\u012bd venne infine ucciso il 16 aprile 744 e a succedergli fu proprio il cugino Yaz\u012bd b. al-Wal\u012bd ibn \u02bfAbd al-Malik.\nL'ostilit\u00e0 al suo Califfato da parte dei sostenitori del precedente Califfo.\nQuando al-Wal\u012bd ibn Yaz\u012bd era stato ucciso, la popolazione di Hims, in Siria, reag\u00ec subito con forza (indizio probabile dell'anzidetta parziale inaffidabilit\u00e0 della storiografia avversa al defunto califfo) e cominci\u00f2 ad aggredire chiunque fosse favorevole a Yaz\u012bd b. al-Wal\u012bd (Yaz\u012bd III), di cui fu distrutta la casa mentre gli abitanti di Hims dichiararono pubblicamente che si sarebbero vendicati dell'assassinio di al-Wal\u012bd II da parte della sua stessa famiglia.\nLe porte della citt\u00e0 furono chiuse perch\u00e9 la popolazione potesse piangere il defunto califfo e fu scelto Mu\u02bf\u0101wiya b. Yaz\u012bd b. Husayn come loro leader.\nQuando Yaz\u012bd seppe della loro rivolta, invi\u00f2 suoi incaricati che per\u00f2 furono espulsi subito dalla citt\u00e0 che era sempre stata la pi\u00f9 convinta sostenitrice della dinastia omayyade fin dall'epoca del primo suo Califfo, Mu\u02bf\u0101wiya b. Ab\u012b Sufy\u0101n.\nAllora Yaz\u012bd mand\u00f2 contro Hims truppe comandate da Sulaym\u0101n b. Hish\u0101m, uscito di prigione subito dopo la morte di al-Wal\u012bd II. Intanto il governatore della citt\u00e0, Marw\u0101n b. \u02bfAbd Allah, cercava di sedare la rivolta ma fu ucciso e al suo posto fu nominato Ab\u016b Muhammad al-Sufyan\u012b.\nLe truppe di Hims attaccarono quelle di Sulaym\u0101n, ma furono sconfitte. Intanto a Damasco si giurava fedelt\u00e0 al califfo mentre Mu'awiya b. Yaz\u012bd b. Husayn fu nominato governatore.\nI restanti ribelli si unirono a quelli della Palestina e della Giordania. Anche qui, infatti, le popolazioni non accettavano il nuovo califfo, tanto che questi mand\u00f2 le sue truppe capeggiate da Sulaym\u0101n b. Hish\u0101m, accompagnato dagli uomini di Damasco e di Hims. Anche queste forze furono sgominate e, al ritorno di Sulaym\u0101n b. Hish\u0101m in Giordania, le popolazioni ribelli giurarono \u00ecnfine \"obtorto collo\" fedelt\u00e0 a Yaz\u012bd b. al-Wal\u012bd.\nIn quegli stessi tempi Yaz\u012bd sollev\u00f2 Y\u016bsuf b. \u02bfUmar dall'incarico di governatore in Iraq, nominando al suo posto Mans\u016br b. Jumh\u016br . Questi era indicato come un rozzo beduino e come un non credente. Per questo motivo Yaz\u012bd gli intim\u00f2 di divenire un uomo di fede, quando lo nomin\u00f2 governatore, ricordandogli che aveva dovuto uccidere il precedente califfo, al-Wal\u012bd II, proprio per la sua condotta immorale.\nYaz\u012bd mand\u00f2 poi, una lettera ai sudditi iracheni, in cui sottoline\u00f2 tutte le azioni malvagie di al-Wal\u012bd II per le quali era stato costretto a ucciderlo. In seguito, lo stesso Yaz\u012bd nomin\u00f2 come governatore dell'Iraq, il figlio di Mans\u016br b. Jumh\u016br, \u02bfAbd Allah b. \u02bfUmar b. \u02bfAbd al-\u02bfAz\u012bz, un uomo pio, che non godeva per\u00f2 di buona salute. Quando arriv\u00f2 in Iraq, la prima cose che fece fu quella di inoltrare sue lettere ai comandanti siriani che si trovavano nel paese, obbligandoli a riconoscere la sua autorit\u00e0. Nel frattempo Yaz\u012bd nominava formalmente suo erede il fratello Ibr\u0101h\u012bm, sentendo probabilmente il peso della propria malattia.\nMorte del Califfo.\nIl 12 ottobre del 744, infatti, dopo l'importante festa del 10 Dh\u016b l-Hijja, Yaz\u012bd mor\u00ec.\nNon sappiamo con esattezza la durata precisa del suo califfato, che si aggira comunque intorno ai sei mesi, cos\u00ec come non abbiamo notizie certe dell'et\u00e0 della sua morte e il luogo. Varie fonti ci informano che mor\u00ec, all'et\u00e0 di trentasette anni circa, a Damasco. Per quanto riguarda il suo aspetto, Ahmad b. Zuhayr ci parla di un bell'uomo, alto, magro, dalla testa piccola e con un neo sul viso. Inoltre, secondo al-Waqid\u012b, fu soprannominato \"il manchevole\", per aver decurtato gli stipendi dei militari, aumentati invece aumentato da al-Wal\u012bd II al momento del suo accesso al Califfato."}
{"id": "2378371", "revid": "1782831", "url": "https://it.wikipedia.org/wiki?curid=2378371", "title": "Cattivo sangue", "text": "Cattivo sangue (\"Bad Blood\") \u00e8 un volume di fumetti dedicato alle avventure di Buffy Summers, la Cacciatrice di vampiri protagonista dell'omonima serie TV.\nIl volume racchiude i fumetti 9-10-11 della serie regolare (mai pubblicati singolarmente in Italia) ed un breve fumetto di sole otto pagine apparso nella collana \"Dark Horse Presents\" pubblicato in Italia dalla casa editrice Lexy Produzioni.\nCon questo volume inizia una trilogia di pubblicazioni, denominata anch'essa \"Cattivo sangue\", dedicata alla saga della vampira Selke, gi\u00e0 apparsa nel paperback \"L'ultimo raggio di Sole\", nemica giurata di Buffy, colpevole di averla sfigurata, e disperatamente alla ricerca di recuperare la sua sfolgorante bellezza.\nLa trilogia proseguir\u00e0 con il volume \"Demoni da schianto\" e si concluder\u00e0 con \"Pallidi riflessi\".\nTutte queste storie sono ambientate nella prima met\u00e0 della terza stagione televisiva ma non sono state accettate come canoniche da Joss Whedon, il creatore della serie.\nTrama.\nEhi, bell'aspetto - capitolo 1.\nMentre si godono un momento di intimit\u00e0, Buffy ed Angel si imbattono nei resti di un braccio umano in avanzato stato di decomposizione: la cosa \u00e8 particolarmente strana poich\u00e9 i vampiri si nutrono di sangue fresco e non di cadaveri, quindi il macabro ritrovamento viene portato a Giles per iniziare le sue ricerche. Buffy, nel frattempo, deve affrontare una crisi esistenziale della madre che pensa di sottoporsi ad un intervento di chirurgia estetica perch\u00e9 frustrata di non riuscire pi\u00f9 ad avere un bell'aspetto impegnata com'\u00e8 tra il lavoro ed il ruolo di madre. Dopo aver pi\u00f9 volte prenotato e poi disdetto un appuntamento con il dottor Flitter, Joyce viene definitivamente convinta da Buffy di essere bella e fiera cos\u00ec com'\u00e8 e rinuncia all'incontro con il chirurgo. Proprio in quel momento, il dottor Flitter riceve la visita di un individuo particolarmente ansioso di recuperare la propria bellezza: la vampira Selke. Promettendo al dottore di concedergli la vita eterna, Selke obbliga Flitter a mettersi al suo servizio sperimentando su di lei le varie creme rigeneranti che ha preparato.\nEhi, bell'aspetto - capitolo 2.\nMentre proseguono le ricerche per individuare il gruppo di mangia-cadaveri, Buffy viene convinta da una fotografa a partecipare ad alcuni scatti di prova per un servizio fotografico. Selke si reca da Rouleau, un vampiro membro della sua precedente banda, per chiedere la sua collaborazione nella lotta contro Buffy ma costui dichiara di non essere interessato ad una guerra contro la Cacciatrice scacciando Selke e umiliandola per il suo aspetto mostruoso. Buffy si reca con la madre dalla fotografa ma viene ridicolizzata dalle altre modelle ciniche ed invidiose e il servizio fotografico viene rimandato. Durante la ronda notturna, la Cacciatrice ed i compagni si imbattono in alcuni strani vampiri intenti a banchettare con un cadavere e vengono malmenati da Buffy con l'aiuto di Angel. L'indomani, allo studio fotografico, si scopre che questi vampiri sono in realt\u00e0 le modelle ciniche, le quali progettano di vendicarsi di Buffy invitandola ad uscire con loro. Giunta all'appuntamento, la Cacciatrice viene prontamente attaccata dalle vampire ma la lotta si risolve in favore di Buffy grazie anche all'intervento di Angel. Nel frattempo Selke \u00e8 su tutte le furie per il trattamento subito da Rouleau.\nUn ragazzo di nome Sue.\nA Sunnydale \u00e8 tempo per gli studenti di donare il sangue per cui Buffy e Giles sorvegliano continuamente il furgoncino dell'ambulatorio mobile presso cui si recano a turno gli studenti. Tra questi si presenta Todd Dahl, cantante di una band chiamata Double-Cross e convinto playboy, che nota Buffy e si promette di conquistarla. Fans dichiarata di Todd \u00e8 Amy, che gli chiede l'autografo pi\u00f9 volte e prova ad attirarlo durante il concerto. Todd, concentrato su Buffy ed infastidito dagli assalti della fan, la scaccia in malo modo contrariato nel vedere i suoi tentativi di approccio con Buffy continuamente respinti. Per vendicarsi, l'indomani Todd sparge la voce di aver avuto un rapporto sessuale con Buffy scatenando l'interesse di tutti gli studenti e la rabbia di Amy, anche lei desiderosa di vendetta nei confronti di colui che l'ha brutalmente respinta. Nel frattempo il dottor Flipper riesce a decifrare un incantesimo grazie al quale trasforma il sangue di un giovane vampiro in una pozione capace di restituire il suo bellissimo aspetto a Selke. Mentre si trova nel bagno dei ragazzi, Todd si trasforma in una ragazza e deve fuggire tra le chiacchiere maliziose dei compagni che non lo hanno riconosciuto. Buffy capisce immediatamente che l'incantesimo \u00e8 opera di Amy e la convince, non prima di essersi divertite un po' alle spalle di Todd, ad annullarlo. Recuperata la sua avvenente bellezza, Selke \u00e8 pronta ad organizzare la sua vendetta.\nCiao Luna.\nBuffy termina anticipatamente la sua ronda e sente il bisogno di rimanere un po' da sola per riflettere. Decide di passeggiare sulla spiaggia al chiar di Luna ma si imbatte in una creatura verde. La Cacciatrice attacca immediatamente ma la creatura la blocca e le domanda il motivo dell'aggressione, visto che lui non le aveva fatto niente. Svanita la minaccia, Buffy si scusa con la creatura e costui le racconta di essere un prescelto incaricato dalla sua gente di trovare un posto nuovo dove vivere: avendo fallito nella sua missione, la creatura preferisce morire piuttosto che tornare dal suo popolo e raccontare il suo fallimento. Buffy, che conosce bene il peso che grava su qualcuno quando si \u00e8 un prescelto, prova a consolare la creatura ma viene scacciata da questa in malo modo. Mentre si sta allontanando, Buffy viene attaccata da quattro vampiri e messa in difficolt\u00e0. La creatura sente quando uno dei vampiri riconosce la Cacciatrice e corre in suo aiuto poich\u00e9 sa che anche lei \u00e8 una prescelta. Dopo aver eliminato due vampiri e messo in fuga gli altri due, la creatura chiede a Buffy perch\u00e9 continua a combattere una lotta che la Cacciatrice sa essere senza fine. La risposta di Buffy (\"combatto perch\u00e9 posso, combatto per difendere le persone che amo\") convincono la creatura a riprendere con fiducia la missione che gli ha affidato il suo popolo."}
{"id": "2378375", "revid": "1543377", "url": "https://it.wikipedia.org/wiki?curid=2378375", "title": "Nothing's Gonna Change My Love for You", "text": "Nothing's Gonna Change My Love For You \u00e8 una romantica canzone pop, scritta da Michael Masser e da Gerry Goffin ed incisa originariamente nel 1984 da George Benson, dal quale fu anche inserita anche nell'album \" 20/20 \" del 1985.\n&lt;br&gt;La versione pi\u00f9 famosa rimane tuttavia la cover realizzata nel 1987 dal cantante hawaiiano Glenn Medeiros (all'epoca diciassettenne), che fu prima in classifica in vari Paesi e disco d'oro in Canada, Francia, Paesi Bassi e Regno Unito.\nTesto e Musica.\nSi tratta della classica ballata pop melodica anni ottanta, con un ritornello orecchiabile.\n&lt;br&gt;Il testo \u00e8 praticamente una dichiarazione d'amore: un uomo dice di essersi probabilmente gi\u00e0 innamorato prima, ma di non essersi mai sentito cos\u00ec e giura che questo sentimento durer\u00e0 per sempre; dice inoltre che, se non avesse al suo fianco questa donna, le sue giornate sarebbero vuote e le notti interminabili ed afferma di amarla cos\u00ec com'\u00e8 e di non chiedere altro che di essere amato da lei.\nA livello musicale vi sono delle differenze tra la versione di Glenn Medeiros e quella originale di George Benson: la prima \u00e8 infatti pi\u00f9 ritmata della seconda.\nLa versione di Glenn Medeiros.\nStoria.\nCome detto, la versione pi\u00f9 nota \u00e8 quella del cantante hawaiiano Glenn Medeiros, pubblicata tra il 1987 e il 1988.\nInterpretando questa canzone, il sedicenne Medeiros vinse nel 1986 un concorso in una radio locale hawaiiana che metteva in palio un contratto discografico: il brano venne cos\u00ec inciso dal giovane Medeiros per una piccola casa discografica locale.\nLa registrazione venne quindi udita dal produttore di una radio di Phoenix, che port\u00f2 con s\u00e9 il disco, facendola diventare una hit nazionale.\nIl brano fu in seguito prodotto a livello internazionale: raggiunse il primo posto nel 1988 nelle classifiche di: Francia, Paesi Bassi, Irlanda e Regno Unito, oltre che nella classifica di Eurochart Hot 100 Singles, e il secondo posto in Norvegia e Svezia; fu inoltre disco d'oro in Canada (50.000 copie vendute nel 1987), Francia (500.000 copie vendute nel 1988), Paesi Bassi (40.000 copie vendute nel 1988) e Regno Unito (400.000 copie vendute nel 1988).\nTracce.\n45 giri:\nVersione in lingua spagnola.\nGlenn Medeiros ha inciso anche una versione in spagnolo del brano, intitolata \"Nada cambiar\u00e1 mi amor por ti\".\nVideo musicale.\nNel video musicale, si vede Glenn Medeiros mentre passeggia su una spiaggia e poi fermo su una scogliera abbracciato ad una ragazza bionda, che poi insegue - di nuovo sulla spiaggia -, mentre i due si lanciano - divertiti - degli schizzi d'acqua. Il video si conclude con un bacio al calar del tramonto.\nCover varie.\nOltre alla celebre versione di Glenn Medeiros sono state realizzate le seguenti cover:"}
{"id": "2378376", "revid": "1226", "url": "https://it.wikipedia.org/wiki?curid=2378376", "title": "Wichita (Kansas)", "text": ""}
{"id": "2378378", "revid": "709565", "url": "https://it.wikipedia.org/wiki?curid=2378378", "title": "Virman Vundabar", "text": "Virman Vundabar \u00e8 un personaggio dei fumetti creato da Jack Kirby nel 1971, pubblicato dalla DC Comics.\nLa creazione grafica si \u00e8 basata sulle fattezze di Benito Mussolini, mentre il nome \"Vundabar\" prende spunto dal termine tedesco \"wunderbar\", che significa \"meraviglioso\".\nStoria del personaggio.\nVirman Vundabar \u00e8 un allievo di Buona Nonnina, che lo ha cresciuto nel suo orfanotrofio fino a farlo diventare uno dei membri dell'\u00e9lite di Darkseid, signore di Apokolips. Dopo che Nonnina gli assegna il suo nome, egli modella la sua personalit\u00e0 e il suo stile sull'apparenza e la precisione tipiche prussiane.\nInsieme o contro altri sottoposti di Darkseid, come Kanto, il Dottor Bedlam o Steppenwolf, ha sempre cercato di sconfiggere Mister Miracle.\nAltri media.\nVirman Vundabar \u00e8 apparso nella serie animata \"Justice League Unlimited\", negli episodi \"The Ties That Bind\" e \"Alive!\", doppiato da Arte Johnson."}
{"id": "2378381", "revid": "122379523", "url": "https://it.wikipedia.org/wiki?curid=2378381", "title": "X-Ger\u00e4t", "text": "L'X-Ger\u00e4t fu uno dei sistemi tedeschi di guerra elettronica, usati durante la seconda guerra mondiale, per guidare attraverso una radionavigazione i propri bombardieri su bersagli in territorio inglese. Gli inglesi, a loro volta misero in atto una serie di contromisure elettroniche per disturbare il sistema, basato sull'incrocio di due trasmissioni radio sulla frequenza dei 60 MHz che, quando ottenuto sotto un determinato angolo, indicava la corretta posizione sopra il bersaglio. Il segnale modulante era di 2000 Hz, cosa che gli inglesi scoprirono solo dopo aver abbattuto un Heinkel He 111. Di conseguenza venne ideato un segnale di disturbo che spostasse il punto di sgancio, che comportava il \nrilascio automatico delle bombe, di una certa distanza rispetto al previsto."}
{"id": "2378384", "revid": "767487", "url": "https://it.wikipedia.org/wiki?curid=2378384", "title": "Liptovsk\u00e9 Matia\u0161ovce", "text": "Liptovsk\u00e9 Matia\u0161ovce (in ungherese \"Mattyas\u00f3c\") \u00e8 un comune della Slovacchia facente parte del distretto di Liptovsk\u00fd Mikul\u00e1\u0161, nella regione di \u017dilina.\nStoria.\nNelle cronologie storiche, il villaggio \u00e8 stato citato per la prima volta nel 1416."}
{"id": "2378386", "revid": "37401", "url": "https://it.wikipedia.org/wiki?curid=2378386", "title": "Valerio Cordo", "text": "Con Hieronymus Bock, Otto Brunfels e Leonhart Fuchs \u00e8 considerato uno dei padri tedeschi della botanica.\nDa suo padre Euricius Cordus, medico e botanico, riceve i primi insegnamenti, in gran parte appresi da studiosi italiani. Valerio studi\u00f2 all'Universit\u00e0 di Wittenberg anche con il professore Filippo Melantone dove ottenne il dottorato nel 1531. Nel 1540 fu il primo europeo a produrre l'etere, che egli chiam\u00f2 \"olio dolce di vetriolo\", con l'aggiunta di acido solforico a dell'etanolo, sostanza che per molti secoli venne utilizzata come anestetico. Questa tecnica sarebbe stata acquisita da Valerio da informazioni ottenute da esploratori portoghesi appena rientrati dai loro viaggi in Oriente. Altri citano come Paracelso o a Raimondo Lullo come i scopritori di questa sostanza.\nNel 1542 intraprese un viaggio in Italia dove contrasse la malaria e vi mor\u00ec a Roma nel 1544. Le sue opere vennero pubblicate postume. Nel 1548 \"Pharmacorum conficiendorum ratio\" pubblicata dal governo di Norimberga, nel 1561 apparvero le \"Annotationes in Pedacii Dioscoridis de Materia medica libros V\" dove vengono descritte ca. 500 piante. In quest'opera non ci si accontenta di riprodurre i testi antichi ma vi si svolge un primo tentativo di descrizione tassonomica. Le sue descrizioni molto precise e minuziose sono molto innovative per il suo tempo. Fu Conrad von Gesner a pubblicare la sua \"Historia Stirpium et Sylva\" che era un commentario su Dioscoride Anazarbeo con le note prese dai suoi studenti.\nIl genere vegetale \"Cordia\" della famiglia delle Boraginaceae gli \u00e8 stato dedicato."}
{"id": "2378388", "revid": "729019", "url": "https://it.wikipedia.org/wiki?curid=2378388", "title": "Sindrome di Lambert-Eaton", "text": "La sindrome di Lambert-Eaton o sindrome miasteniforme di Lambert-Eaton (per il fatto che mima i sintomi della miastenia gravis), \u00e8 un raro disturbo neurologico provocato da autoanticorpi (di tipo IgG) contro i canali del calcio voltaggio-dipendenti delle terminazioni pre-sinaptiche di tipo colinergico della placca neuro-muscolare. \u00c8 quindi una patologia auto-immune che si pu\u00f2 riscontrare anche in associazione a tumori maligni (es. microcitoma, cancro \"oat cells\" del polmone), dato che li precede di mesi o 2-3 anni o li segue, non \u00e8 tuttavia da considerare solo come malattia a patogenesi paraneoplastica; il 40-50 % degli affetti dalla sindrome non \u00e8 affetto da cancro, in quel caso la patogenesi autoimmunitaria \u00e8 ignota, anche se sono state rilevate associazioni con l'ipotiroidismo e il diabete mellito di tipo 1.\nSintomatologia.\nFra i sintomi e i segni clinici ritroviamo ipostenia muscolare dopo sforzo (localizzata prevalentemente alle gambe), impotenza, stipsi, disidrosi. A differenza della miastenia gravis, la muscolatura extra oculare viene colpita di rado.\nEpidemiologia.\nSi mostra prevalentemente nel sesso maschile in et\u00e0 superiore ai 40. Si presenta alle volte come sindrome paraneoplastica da microcitoma.\nTerapia.\nLa terapia consiste nella somministrazione di azatioprina o 3,4 diaminopiridina."}
{"id": "2378393", "revid": "767487", "url": "https://it.wikipedia.org/wiki?curid=2378393", "title": "La dea del successo", "text": "La dea del successo (\"The Muse\") \u00e8 un film del 1999, diretto da Albert Brooks, con Sharon Stone.\nTrama.\nUno sceneggiatore hollywoodiano, Steve Phillips, licenziato dal giovane direttore degli studios per i quali lavora perch\u00e9 ha esaurito la sua \"vena\" creativa, stringe un patto con una vera Musa, Sarah, arrivata a Hollywood direttamente dall'Olimpo. Una musa, gli spiega Sarah quando finalmente accetta di incontrarlo su invito di un suo amico e collega, non fa un vero e proprio lavoro ma aiuta gli autori a entrare in contatto con la loro creativit\u00e0. In cambio chiede vitto, ospitalit\u00e0, una macchina con autista e la disponibilit\u00e0 telefonica di Steve 24 ore su 24. \u00c8 ovvio che queste condizioni non susciteranno il plauso incondizionato di Laura, la moglie di Steve, che finir\u00e0 comunque col diventare amica per la pelle della Musa e, per Steve, la vita non sar\u00e0 pi\u00f9 quella di prima."}
{"id": "2378396", "revid": "767487", "url": "https://it.wikipedia.org/wiki?curid=2378396", "title": "Liptovsk\u00e9 Beharovce", "text": "Liptovsk\u00e9 Beharovce (in ungherese \"Beh\u00e1rfalu\") \u00e8 un comune della Slovacchia facente parte del distretto di Liptovsk\u00fd Mikul\u00e1\u0161, nella regione di \u017dilina.\nStoria.\nNelle cronologie storiche, il villaggio \u00e8 stato citato per la prima volta nel 1295."}
{"id": "2378399", "revid": "767487", "url": "https://it.wikipedia.org/wiki?curid=2378399", "title": "Liptovsk\u00e9 K\u013ea\u010dany", "text": "Liptovsk\u00e9 K\u013ea\u010dany (in ungherese \"Kelecs\u00e9n\") \u00e8 un comune della Slovacchia facente parte del distretto di Liptovsk\u00fd Mikul\u00e1\u0161, nella regione di \u017dilina.\nStoria.\nNelle cronologie storiche, il villaggio \u00e8 stato citato per la prima volta nel 1474."}
{"id": "2378403", "revid": "767487", "url": "https://it.wikipedia.org/wiki?curid=2378403", "title": "Partiz\u00e1nska \u013dup\u010da", "text": "Partiz\u00e1nska \u013dup\u010da (in ungherese \"N\u00e9metlipcse\", in tedesco \"Deutschliptsch\") \u00e8 un comune della Slovacchia facente parte del distretto di Liptovsk\u00fd Mikul\u00e1\u0161, nella regione di \u017dilina.\nStoria.\nNelle cronologie storiche, il villaggio \u00e8 stato citato per la prima volta nel 1252."}
{"id": "2378404", "revid": "47767", "url": "https://it.wikipedia.org/wiki?curid=2378404", "title": "Lady Oscar (personaggio)", "text": ""}
{"id": "2378406", "revid": "2130303", "url": "https://it.wikipedia.org/wiki?curid=2378406", "title": "Chiesa di Santa Maria Addolorata dei Franchis", "text": "La chiesa di Santa Maria Addolorata dei Franchis (detta anche Cappella De Franchis) \u00e8 un luogo di culto cattolico di Napoli, in via Foria al civico 221.\nStoria e descrizione.\nL'edificio \u00e8 in posizione angolare, tra via Tenore (dalla quale si raggiunge la vicinissima chiesa di Santa Maria degli Angeli alle Croci) e via Foria; fu eretta nel XVIII secolo dalla famiglia De Franchis come cappella del proprio attiguo palazzo.\nLa chiesa presenta una facciata semplice con portale in piperno, sormontato da un finestrone con profilo arcuato e costruito, anch'esso, in pietra vulcanica. Ai lati si aprono tre finestre, di cui una risulta murata, mentre, l'interno, a pianta centrale, dovrebbe custodire delle tele di mediocre fattura dedicate all'\"Addolorata\", alla \"Vergine delle Grazie\" e a \"San Mattia\". Sempre all'interno \u00e8 presente una riproduzione della Grotta di Lourdes.\nLa chiesa \u00e8 aperta di rado, ma comunque ogni domenica si celebrano messe alle ore 10:00 e 12:00 (con eccezione del periodo estivo).\nLa chiesa \u00e8 stata danneggiata dal fumo proveniente dall'adiacente scala annerendone parte del soffitto. Attualmente \u00e8 in corso una sottoscrizione a cui sono stati chiamati tutti i fedeli per iniziare le opere di restauro."}
{"id": "2378407", "revid": "336009", "url": "https://it.wikipedia.org/wiki?curid=2378407", "title": "Nissan Cube\u00b3", "text": ""}
{"id": "2378409", "revid": "125363466", "url": "https://it.wikipedia.org/wiki?curid=2378409", "title": "Steppenwolf (personaggio)", "text": "Steppenwolf (noto anche come \"La fine dei Mondi\") \u00e8 un personaggio dei fumetti creato da Jack Kirby nel 1972, pubblicato dalla DC Comics.\nStoria del personaggio.\nSteppenwolf comanda l'esercito di Apokolips; \u00e8 lo zio di Darkseid e fratello di Heggra. Millenni fa, con il suo lancia-reti, uccise Avia moglie di Izaya di Nuova Genesi (poi diventato Altopadre), il quale durante una battaglia si vendic\u00f2 uccidendolo (apparentemente). In realt\u00e0 Steppenwolf \u00e8 poi tornato ed \u00e8 apparso in altre storie dell'universo DC.\nHa partecipato al tentato dominio della Terra da parte del nipote mostrando il suo incredibile ingegno e la sua potenza piegando la met\u00e0 degli eroi in difesa del pianeta.\nPoteri e abilit\u00e0.\nAnche se i poteri di Steppenwolf sono di gran lunga inferiori a quello del suo potentissimo nipote Darkseid, l'enorme potenziale di Steppenwolf deriva dalla sua natura di Apokolips, infatti dispone di forza, resistenza, velocit\u00e0, agilit\u00e0 e riflessi sovrumani: la sua forza \u00e8 paragonabile a quella di Doomsday, e lo si \u00e8 visto resistere anche ai potenti raggi di Capitan Atom e al tridente indistruttibile di Aquaman. \u00c8 persino immune alla morte naturale.\nDotato di un'intelligenza straordinaria e di fini doti stategiche, in qualit\u00e0 di \"Dio dell'Inganno e delle Malefatte\" Steppenwolf \u00e8 inoltre un superbo manipolatore capace di convincere praticamente chiunque, tramite l'inganno, a fare qualsiasi cosa desideri.\nAltri media.\nTelevisione.\nSteppenwolf \u00e8 apparso nelle seguenti serie animate:"}
{"id": "2378412", "revid": "286384", "url": "https://it.wikipedia.org/wiki?curid=2378412", "title": "Nessun Dorma", "text": ""}
{"id": "2378416", "revid": "114725277", "url": "https://it.wikipedia.org/wiki?curid=2378416", "title": "Passo Gola", "text": "Il passo Gola (2.288 - \"Klammljoch\" in tedesco) \u00e8 un valico alpino posto sul confine tra l'Italia e l'Austria. Collega Campo Tures con Sankt Jakob in Defereggen. Dal punto di vista orografico nelle Alpi dei Tauri occidentali separa gli Alti Tauri (a nord) dalle Alpi Pusteresi (a sud). Il valico \u00e8 chiuso ai veicoli a motore, ma pu\u00f2 essere percorso con la bicicletta."}
{"id": "2378419", "revid": "1442080", "url": "https://it.wikipedia.org/wiki?curid=2378419", "title": "Cupido dormiente", "text": "Il Cupido dormiente \u00e8 una statua marmorea (lunghezza circa 80 cm) di Michelangelo Buonarroti, scolpita verso il 1496 circa e a oggi perduta.\nL'opera fu artificiosamente invecchiata e venduta al cardinale Raffaele Riario come reperto archeologico; la truffa fu in seguito scoperta dal religioso che volle conoscere personalmente l'autore, all'epoca non ancora famoso. Il cardinale, colpito dalla bravura di Michelangelo, lo introdusse nell'ambiente artistico romano.\nStoria.\nLa prima descrizione nota dell'opera \u00e8 contenuta in una lettera datata 27 giugno 1496 e scritta da Antonio Maria Pico della Mirandola alla marchesa di Mantova Isabella d'Este:\nI biografi di Michelangelo Paolo Giovio (1520 circa), Ascanio Condivi (1553) e Giorgio Vasari (quest'ultimo nella sola edizione del 1568), segnalano la statua di un \"Dio d'amore, d'et\u00e0 di sei anni in sette, \u00e0 iacere in guisa d'huom che dorma\", fatta su commissione di Lorenzo di Pierfrancesco de' Medici dopo il ritorno dell'artista da Bologna. Si trattava di un'opera (assieme al \"Cupido-Apollo\", anch'esso disperso) che si rifaceva all'arte antica, ma filologicamente slegata da essa.\nSu suggerimento forse dello stesso Lorenzo e probabilmente all'insaputa di Michelangelo, si decise di sotterrare il Cupido per patinarlo come un reperto archeologico e rivenderlo sul fiorente mercato delle opere d'arte antica a Roma. L'inganno riusc\u00ec con l'intermediazione del mercante Baldassarre Del Milanese, che convinse il cardinale di San Giorgio Raffaele Riario, uno dei pi\u00f9 ricchi collezionisti d'arte del tempo, ad acquistare l'opera per la somma di duecento ducati, molto cospicua soprattutto se confrontata con i trenta che aveva incassato Michelangelo per l'esecuzione.\nTuttavia, poco tempo dopo, le voci del fruttuoso inganno si sparsero fino ad arrivare alle orecchie del cardinale, che per avere conferma e richiedere indietro i soldi sped\u00ec a Firenze un suo intermediario, Jacopo Galli, che risal\u00ec a Michelangelo con una scusa e riusc\u00ec ad avere conferma della truffa. Il cardinale and\u00f2 su tutte le furie, ma volle anche conoscere l'artefice capace di emulare gli antichi: se lo fece inviare a Roma, introducendolo poco dopo all'ambiente cardinalizio nel quale il giovane scultore avrebbe presto conosciuto alcuni dei suoi grandi committenti.\nL'opera pass\u00f2 poi a Cesare Borgia, che la pass\u00f2 a Guidobaldo da Montefeltro, a Urbino. Quando il Borgia ne conquist\u00f2 il ducato nel 1502 si riprese il \"Cupido\", per donarlo poi personalmente a Isabella d'Este, che ne aveva anni addietro rifiutato l'acquisto come \"imitazione\" dell'antico. La Marchesa di Mantova, che da quando era venuta a sapere che era opera del pi\u00f9 quotato scultore vivente, aveva voluto ostinatamente entrarne in possesso, quando ci riusc\u00ec lo conserv\u00f2 gelosamente a Mantova nel suo Studiolo, rifiutandosi di restituirlo ai Montefeltro reinsediati dopo la caduta dei domini del Borgia, nonostante fosse a loro legata da parentela.\nEsiste uno schizzo al Castello di Windsor che riproduce quattro puttini arrivati nel 1630 da Mantova: tra questi quello di Michelangelo sarebbe forse quello in alto a destra o quello sottostante, dall'energia pi\u00f9 pronunciata.\nNel 1632 l'opera, con numerosi pezzi pregiati delle collezioni Gonzaga, venne acquistata da Carlo I d'Inghilterra e trasportata a Londra. La statua si trovava probabilmente nel palazzo di Whitehall nel 1698, quando venne distrutta da un incendio, andando perduta definitivamente.\nDescrizione.\nDa alcune descrizioni antiche si sa che il \"Cupido Dormiente\" di Michelangelo era lungo circa \"quattro spanne\", cio\u00e8 80 cm circa, e che era in marmo di Carrara. Nel tempo sono state fatti vari tentativi di identificazione dell'opera: una statua in Veneto, una all'Accademia nazionale virgiliana di Mantova, una al Museo di antichit\u00e0 di Torino (Valentiner, 1956). Si tratta di ipotesi che non hanno trovato conferma nella critica.\nForse il celebre \"Cupido\" michelangiolesco venne ritratto nell'amorino dormiente del dipinto di \"Vulcano che sorprende Venere e Marte\", del Tintoretto (Alte Pinakothek di Monaco di Baviera, nell'illustrazione) e in un \"Giove\" di Giulio Romano (National Gallery di Londra). Parronchi invece ipotizz\u00f2 che il modello del \"Cupido\" fosse l'\"Ermafrodito dormiente\", copiato anche da Rubens durante la sua visita a Firenze negli anni venti del Seicento, contraddicendo per\u00f2 le fonti che parlano di un fanciullino di sei-sette anni e di una dimensione medio-piccola dell'opera.\nNel 2005 la storica dell'arte Gianna Pinotti ha identificato nel \"Cupido dormiente con due serpi\", conservato a Mantova al Museo della citt\u00e0 di palazzo San Sebastiano, l'opera perduta di Michelangelo; l'attribuzione tuttavia non ha trovato conferme ufficiali."}
{"id": "2378421", "revid": "24443", "url": "https://it.wikipedia.org/wiki?curid=2378421", "title": "Klammljoch", "text": ""}
{"id": "2378422", "revid": "767487", "url": "https://it.wikipedia.org/wiki?curid=2378422", "title": "Boris Savoldelli", "text": "Cantante italiano, si avvicina al rock in et\u00e0 giovanile e successivamente al jazz e alla sperimentazione.\nDopo una serie di album tra il rock ed il funk pubblica nel 2008, autoprodotto e distribuito per l'etichetta discografica BTF-VM2000, il cd per sola voce e looper dal titolo \"Insanology\" (che vede il contributo, in due brani, di Marc Ribot).\nNel 2009 pubblica, per l'etichetta newyorkese Moonjune, il cd dal titolo \"Protoplasmic\", disco fortemente sperimentale registrato a New York in duo con Elliott Sharp.\nNel marzo 2011 esce, sempre per l'etichetta Moonjune, il nuovo cd dal titolo \"Biocosmopolitan\", un ritorno alle sonorit\u00e0 pi\u00f9 melodiche che hanno caratterizzato \"Insanology\". L'album, sempre per sola voce e looper vede la presenza, in veste di ospiti, del trombettista Paolo Fresu e del bassista newyorkese Jimmy Haslip.\nNel mese di settembre 2014 esce il nuovo cd in duo con il chitarrista di Boston Garrison Fewell dal titolo \"Electric Bat Conspiracy\", prodotto dall'etichetta americana CNM, Creative Nation Music.\nIl 2 ottobre 2015 riceve a Mosca il Premio Letterario Internazionale Sergey Esenin nella sezione \"La Parola Cantata\" a seguito della pubblicazione, con il quartetto russo Feelin's, del cd Yesenin Jazz, cui segue un secondo volume collettivo con la partecipazione di, tra gli altri, Bill Evans, Igor Butman, Frank Vagan\u00e9e e Valery Ponomarev.\nNel mese di maggio 2016, sempre per Moonjune records, viene pubblicato il cd in trio con Raffaele Casarano (sax ed elettronica) e Marco Bardoscia (contrabbasso ed elettronica) intitolato \"The Great Jazz Gig in the Sky\", una rilettura jazz del capolavoro dei Pink Floyd \"The Dark Side Of The Moon\".\nSempre nel 2016 inizia un'importante collaborazione con il Politecnico di Milano, dipartimento di Music Computing dove, con alcuni docenti e ricercatori dell'universit\u00e0, inizia a sviluppare prototipi di nuovi controller audio in 3D per voce.\nNel 2017 forma il trio La Compagnia del Trivel\u00ecn con Roberto Zorzi (chitarre) e Massimo Barbiero (batteria). Il trio registra una performance live che diventa un album (\"Nella Terra dei Frippi\", pubblicato da Kutmusic a inizio 2018).\nNel 2018 pubblica per la Caligola Records l'album \"Nostalgia Progressiva\" con Maurizio Brunod (chitarra e campionamenti) e Giorgio Li Calzi (tromba, flicorno, tastiere ed elettronica), una rilettura di brani dei King Crimson, Nucleus, Le Orme, Kraftwerk, Elvis Costello e Beatles\nInsegna Canto Jazz nei Conservatori di Venezia e Brescia."}
{"id": "2378423", "revid": "115461324", "url": "https://it.wikipedia.org/wiki?curid=2378423", "title": "Devilance", "text": "Devilance \u00e8 un personaggio dei fumetti creato da Jack Kirby nel 1972, pubblicato dalla DC Comics.\nStoria del personaggio.\nDevilance, chiamato anche il Persecutore, era uno dei migliori cacciatori di Apokolips al servizio di Darkseid. Venne incaricato di scovare e uccidere i Forever People, ma questi si fusero nell'Uomo Infinito quando vennero trovati. La terribile lotta che ne scatur\u00ec vide la distruzione dell'isola teatro della battaglia e la morte apparente di entrambi i contendenti.\nDevilance non \u00e8 apparso per anni fino a riapparire nella maxi-serie \"52\" (n. 7), nella quale incontra Starfire, Animal Man e Adam Strange su un pianeta alieno, e si scopre che la sua stazza \u00e8 notevolmente aumentata a dimensioni inumane. Nel numero 17 della serie viene poi ucciso e decapitato da Lobo."}
{"id": "2378424", "revid": "38120", "url": "https://it.wikipedia.org/wiki?curid=2378424", "title": "Devilance il persecutore", "text": ""}
{"id": "2378425", "revid": "38120", "url": "https://it.wikipedia.org/wiki?curid=2378425", "title": "Devilance il Persecutore", "text": ""}
{"id": "2378427", "revid": "921573", "url": "https://it.wikipedia.org/wiki?curid=2378427", "title": "Josie Loren", "text": "Vita privata.\nA maggio del 2018 sposa Matt Leinart, un giocatore di football.\nIl 25 luglio 2019 annuncia di essere incinta del primo figlio Cayson. Il 16 dicembre 2020 annuncia di essere incinta del secondo figlio.\nCarriera.\n\u00c8 apparsa in \"Veronica Mars\", \"Drake &amp; Josh\", \"Cory alla Casa Bianca\" e \"Hannah Montana\". \u00c8 anche la protagonista del film di Natale \"Christmas in Paradise\" e del film Disney per la televisione \"Pete il galletto\". \u00c8 apparsa in \"17 Again - Ritorno al liceo\" come cheerleader e fidanzata di Alex O'Donnell, Nicole. \u00c8 una delle protagoniste di \"Make It or Break It - Giovani campionesse\", nel ruolo di Kaylie Cruz. \u00c8 stata inoltre nominata ai Teen Choice Award nella categoria \"Choice Summer TV Star Female\". Nella settima stagione di \"The Mentalist\" ha interpretato l'agente FBI Michelle Vega nella squadra di Patrick Jane."}
{"id": "2378430", "revid": "729019", "url": "https://it.wikipedia.org/wiki?curid=2378430", "title": "Hans Lippershey", "text": "Nato a Wesel, nella Germania occidentale, nel 1594 si stabil\u00ec a Middelburg, nei Paesi Bassi, dove lo stesso anno si spos\u00f2 e nel 1602 ottenne la cittadinanza; vi rimase poi sino alla morte.\nLippershey \u00e8 accreditato come il creatore e il diffusore del primo modello di telescopio funzionante. Sebbene alcuni modelli pi\u00f9 grezzi di telescopi e cannocchiali fossero stati creati gi\u00e0 molto tempo prima, forse addirittura dagli assiri, si ritiene che Lippershey sia stato il primo a depositare una domanda di brevetto per il suo modello (il 2 ottobre 1608, anticipando di poche settimane Jacob Metius), che fu reso compiutamente disponibile nel 1608: pur non essendo riuscito a brevettarlo, gliene furono commissionate dal governo olandese alcune copie. Il \"vetro prospettico olandese\", come fu chiamato il telescopio di Lippershey, aveva un ingrandimento di appena tre volte.\nLa prima menzione conosciuta di un tentativo da parte di Lippershey di ottenere il brevetto della sua macchina ottica apparve alla fine di una relazione diplomatica stilata al termine di un'ambasceria inviata in Olanda dal re del Siam Ekathotsarot.\nLa relazione si diffuse presto in tutta Europa, e trov\u00f2 consensi e collaudatori tra scienziati del tempo \u2014 come Paolo Sarpi, che ricevette la relazione a novembre, l'inglese Thomas Harriot, che la ricevette nel 1609, e Galileo Galilei, che miglior\u00f2 lo strumento.\nA lui furono dedicati il cratere Lippershey sulla Luna e l'asteroide 31338 Lipperhey."}
{"id": "2378433", "revid": "121837", "url": "https://it.wikipedia.org/wiki?curid=2378433", "title": "Johann Lippershey", "text": ""}
{"id": "2378434", "revid": "122880", "url": "https://it.wikipedia.org/wiki?curid=2378434", "title": "Knocked Out Loaded", "text": "Knocked Out Loaded \u00e8 il ventiquattresimo album in studio del cantautore Bob Dylan, pubblicato dalla Columbia Records nel luglio 1986.\nL'album \u00e8 stato accolto male dopo la pubblicazione, ed \u00e8 ancora considerato da alcuni critici come uno degli album di Dylan meno riusciti, sia dal punto di vista artistico, sia dal punto di vista tecnico.\nProduzione.\nDurante le pause del \"True Confessions Tour\" che Dylan stava portando in giro negli Stati Uniti, l'Australia, il Giappone e l'Europa, nacque l'idea di produrre questo disco insieme alla \"backing band\" del momento, Tom Petty and the Heartbreakers. Il progetto prese forma in fretta, ma per la produzione Dylan volle accanto a s\u00e9, oltre alla citata band, una cinquantina di altri artisti, alcuni dei quali di spicco come Al Kooper, T Bone Burnett, Ron Wood dei Rolling Stones, Dave Stewart degli Eurythmics. Per la maggior parte delle tracce furono usate delle basi strumentali registrate nelle sessioni del 1985, per la parte rimanente i musicisti furono costretti a chiudersi in studio fra una data e l'altra del tour del 1986. La realizzazione dell'album non port\u00f2 via pi\u00f9 di un mese e, nonostante il lavoro di ben quattro ingegneri del suono (Brit Bacon, Judy Feltus, Don Smith e George Tutko) e l'utilizzo di sonorit\u00e0 insolite per Dylan (tastiere elettroniche, congas e perfino un mandolino), le registrazioni risultano tecnicamente scadenti.\nComposizione.\nL'album contiene otto brani, di cui solo due sono composti dallo stesso Dylan. Tre brani sono collaborazioni (rispettivamente con Carole Bayer Sager, Kris Kristofferson e il celebre attore, regista e sceneggiatore Sam Shepard) e altri tre sono cover. \"Maybe Someday\" brano di Dylan che chiude la prima facciata, parafrasa un verso della poesia di Thomas Eliot \"Il viaggio dei Magi\": \"And the cities hostile and the towns unfriendly\" diventa in Dylan \"Through hostile cities and unfriendly towns\". Il brano pi\u00f9 significativo \u00e8 \"Brownsville Girl\" che apre la seconda facciata, una ballata di undici minuti arricchita di citazioni cinematografiche nel testo scritto da Sam Shepard. "}
{"id": "2378435", "revid": "532808", "url": "https://it.wikipedia.org/wiki?curid=2378435", "title": "Ponte delle Catene (Monza)", "text": ""}
{"id": "2378436", "revid": "121837", "url": "https://it.wikipedia.org/wiki?curid=2378436", "title": "Johann Lipperhey", "text": ""}
{"id": "2378437", "revid": "121837", "url": "https://it.wikipedia.org/wiki?curid=2378437", "title": "Hans Lipperhey", "text": ""}
{"id": "2378438", "revid": "6923", "url": "https://it.wikipedia.org/wiki?curid=2378438", "title": "William Howard, I barone Howard di Effingham", "text": "Gli Howard.\nWilliam Howard nacque attorno al 1510 da Thomas Howard, II duca di Norfolk e della sua seconda moglie, Agnes Tylney, morta nel 1545. Suo fratellastro, grazie al primo matrimonio del padre con Elizabeth Tilney era Thomas Howard, III duca di Norfolk, mentre una delle sue sorellastre era Elizabeth Howard che fu la madre di Anna Bolena.\nDopo aver completato gli studi presso il Trinity Hall William fu portato presso la corte di Enrico VIII d'Inghilterra che nel 1531 lo mand\u00f2 in veste d'ambasciatore in Scozia e mentre l'anno dopo lo port\u00f2 con s\u00e9 a Boulogne finch\u00e9 nello stesso anno fu nominato Conte maresciallo di Inghilterra all'incoronazione di Anna Bolena, figlia della sua sorellastra Elizabeth Howard, contessa di Wiltshire.\nIl prestigio a corte.\nWilliam partecip\u00f2 a missioni in Scozia e Francia, nel 1535 fu mandato ancora in Scozia perch\u00e9 donasse l'Ordine della Giarrettiera a Giacomo V di Scozia, i due s'incontrarono di Venerd\u00ec Santo al Castello di Stirling discutendo delle possibilit\u00e0 che Enrico e Giacomo s'incontrassero per San Michele. Negli anni seguenti torn\u00f2 in Scozia diverse volte per tentare di persuadere Giacomo a seguire le politiche reliogiose di Enrico ed infine nel 1539 fu fra coloro che accolsero Anna di Cl\u00e8ves, quarta moglie di Enrico, al suo arrivo a Calais. Il 22 dicembre 1541 venne accusato di aver favorito Catherine Howard, sua nipote e quinta moglie del re, nel commettere adulterio con Thomas Culpeper, gentiluomo di camera del re. Al processo che ne segu\u00ec venne condannato alla prigione a vita e alla perdita di ogni titolo o bene, tuttavia dopo l'esecuzione di Caterina venne perdonato e rilasciato nel febbraio del 1542. Due anni dopo William accompagn\u00f2 Edward Seymour, I duca di Somerset nella sua campagna di invasione della Scozia, mentre nel luglio dello stesso anno prese parte all'assedio di Boulogne.\nLa sua carriera sub\u00ec una seconda battuta d'arresto con l'arresto e l'esecuzione di suo nipote Henry Howard, conte di Surrey avvenuta nel 1547, tuttavia fu una cosa temporanea. Nel 1549 William si alle\u00f2 con John Dudley, I duca di Northumberland nel colpo di mano che port\u00f2 alla cattura e alla morte del duca di Somerset, reggente per conto di Edoardo VI d'Inghilterra salito al trono ancora bambino dopo la morte di Enrico nel 1547. La salita al potere di Dudley gli port\u00f2, nel 1551, il castello di Effingham ed altre propriet\u00e0, nel 1552 divenne governatore di Calais e venne ammesso nel Consiglio privato di sua maest\u00e0, infine venne creato |lord alto ammiraglio nel 1553. Edoardo mor\u00ec il 6 luglio 1553 e William rivoltandosi contro l'antico alleato Dudley tenne Calais per conto della principessa Maria contro le forze di Jane Grey, nuora di Dudley, che era stata installata sul trono dal suocero.\nMaria sal\u00ec al trono nel luglio dello stesso anno e nel gennaio seguente ella mand\u00f2 William a trattare con gli ambasciatori spagnoli venuti a Londra per discutere delle sue nozze con Filippo II di Spagna. Nello stesso mese scoppi\u00f2 la Rivolta di Wyatt capeggiata da Thomas Wyatt il Giovane contro Maria e William fu incaricato di difendere Londra, il 7 febbraio egli fu in grado di mantenere la porta di Ludgate impedendo ai ribelli di accedere alla City e costringendoli alla resa poche ore dopo. A titolo di ricompensa per il servizio reso William venne creato barone Howard di Effingham nel 1554, il 20 marzo dello stesso anno fu nominato Lord Ammiraglio al posto di Edward Clinton, I conte di Lincoln (1512-16 gennaio 1584 o 1585) ed infine il 9 ottobre gli venne dato l'Ordine della Giarrettiera.\nIn qualit\u00e0 di Lord Ammiraglio William, insieme a ventotto navi, and\u00f2 ad accogliere Filippo II di Spagna, al suo arrivo in Inghilterra nel 1555 e in agosto scort\u00f2 il sovrano nelle Fiandre.\nNel 1557 William espresse una velata preferenza perch\u00e9 a Maria succedesse sua nipote la principessa Elisabetta e questo lo espose al sospetto di tradimento per quanto egli non si dimostr\u00f2 mai sleale nei confronti di Maria. In ogni caso venne privato del titolo di Lord Ammiraglio, che venne restituito a Clinton, in ogni caso per ricompensarlo della perdita venne creato Lord gran ciambellano con una pensione annua di 200\u00a3. Quando Elisabetta divenne Elisabetta I d'Inghilterra, a seguito della morte di Maria nell'autunno del 1558, l'influenza di William a corte crebbe e ricevette molti prestigiosi incarichi che continuarono a succedersi fino alla morte avvenuta il 12 gennaio 1573 presso Hampton Court.\nMatrimonio e figli.\nWilliam si spos\u00f2 in prime nozze, in data anteriore al 18 giugno 1531 con Katherine Broughton (morta il 23 aprile 1535) e insieme ebbero:\nAttorno al 1536 William si rispos\u00f2 con Margaret Gramage (morta nel 1581) con cui ebbe:"}
{"id": "2378443", "revid": "6923", "url": "https://it.wikipedia.org/wiki?curid=2378443", "title": "Krus\u00e5", "text": "Krus\u00e5 [k\u0280us\u02c8o\u02d0\u0294] (in tedesco Krusau) \u00e8 un villaggio danese situato sul confine tra Germania e Danimarca. Appartiene al comune di Bov (Bau) ed \u00e8 perci\u00f2 parte del territorio di Aabenraa.\nKrus\u00e5 \u00e8 situata sei chilometri a nord dal centro urbano di Flensburg. Nucleo originario del luogo \u00e8 il mulino ad acqua, che si trova a ovest rispetto alla strada principale.\nIl luogo assunse importanza grazie alla linea di confine dal 1920. Bench\u00e9 Krusau sia stata separata dalla vicina Kupferm\u00fchle, ebbe modo di svilupparsi successivamente, divenendo un centro di commercio. Fino alla realizzazione dell'autostrada 7 (E45), Krusau - Kupferm\u00fchle era di gran lunga il luogo di passaggio pi\u00f9 importante lungo la frontiera. Oggi la gran parte del traffico si dirige, con l'autostrada, verso il confine a Fr\u00f8slev.\nLe citt\u00e0 danesi pi\u00f9 vicine sono Aabenraa a nord, S\u00f8nderborg (Sonderburg) a est e T\u00f8nder (Tondern) a ovest. La strada che da Krus\u00e5 porta a Sonderburg \u00e8 particolarmente affascinante dal punto di vista paesaggistico a Fjordvej, con le localit\u00e0 di Kollund e S\u00f8nderhav."}
{"id": "2378444", "revid": "1924342", "url": "https://it.wikipedia.org/wiki?curid=2378444", "title": "Loboda", "text": "Biografia.\nOriginaria di Kiev, si \u00e8 laureata in pianoforte, direzione d'orchestra e canto accademico. Nel 2004 \u00e8 entrata a far parte del gruppo musicale VIA Gra, lasciandolo tuttavia nel settembre del medesimo anno. L'anno seguente ha pubblicato il primo album in studio \"Ty ne zabude\u0161\"', seguito dal disco \"Ne ma4o\", uscito tre anni dopo. Nel 2009 ha rappresentato l'Ucraina all'Eurovision Song Contest con il singolo \"Be My Valentine! (Anti-Crisis Girl)\", giungendo in finale e terminando alla 12\u00aa posizione su 25 partecipanti con 70 punti guadagnati. Nel 2011 ha ottenuto la sua prima top twenty nella hit parade ucraina annuale grazie a \"Na svete\", conseguendo risultati maggiori con le hit \"Dora domoj\" e \"K \u010dertu ljubov\"', entrambe collocatisi in vetta alla graduatoria di rispettivamente fine 2015 e 2016. Nel 2017 \u00e8 stato messo in commercio attraverso la Sony Music Entertainment il disco \"H2LO\", che \u00e8 stato supportato dagli estratti \"Tvoi glaza\", \"Dora domoj\", \"Tekila-ljubov\"' e \"Slu\u010dajnaja\". \"Sold Out\", il quarto disco dell'artista, \u00e8 invece uscito a dicembre 2019."}
{"id": "2378452", "revid": "125253033", "url": "https://it.wikipedia.org/wiki?curid=2378452", "title": "Kristin Chenoweth", "text": "Nel 1999 ha vinto un Tony Award per la sua interpretazione di Sally Brown in \"You're a Good Man, Charlie Brown\" a Broadway, mentre nel 2003, dopo aver interpretato il ruolo di Glinda nel musical \"Wicked\", ha ricevuto un ampio riscontro da parte della critica ed una seconda nomination ai Tony Award. \nBiografia.\nAdottata ad appena 5 giorni dalla nascita, Kristin crebbe a Broken Arrow, la sua citt\u00e0 natale, in Oklahoma. \nFrequent\u00f2 la Oklahoma City University dove ottenne una laurea in musica (applicata alla recitazione in teatro), prima di divenire una maestra d'opera, studiando sotto l'istruttore Florence Birdwell. Vinse in seguito un \"Miss OCU\" e il concorso di Miss Oklahoma nel 1991. Per un certo periodo di tempo lavor\u00f2 all'\"Opryland USA\", un parco di intrattenimento situato a Nashville.\nChenoweth vinse anche premi e competizioni guadagnando fama in ambito canoro come quello alla Metropolitan Opera. Due settimane prima che iniziasse a frequentare il conservatorio si rec\u00f2 a New York dove fece un'audizione per il musical \"Animal Crackers\" ed ebbe il ruolo di Arabella Rittenhouse. Insegu\u00ec quindi la carriera teatrale in questa citt\u00e0.\nCarriera.\nTeatro.\nChenoweth fece il suo debutto a Broadway in una produzione di Moli\u00e8re \"Scapino\" con Bill Irwin a cui segu\u00ec nella primavera del 1997 il musical \"Steel Pier\" per cui vinse un Theatre World Award. La stagione seguente apparve in \"Strike up the Band\" e in \"A New Brain\". Ha anche preso parte pi\u00f9 volte al programma radiofonico \"A Prairie Home Companion.\"\nTra il 1998 e il 1999 , recit\u00f2 nel revival di \"You're a Good Man, Charlie Brown\" nel ruolo di Sally Brown, grazie a cui guadagn\u00f2 un Tony e un Drama Desk. Seguirono poi apparizioni in \"Epic Proportions\", e in \"Wicked\" nel 2003, in concomitanza con l'uscita del suo album \"Let Yourself Go\", in \"Candide\", diretto da Lonny Price nel 2004, in \"The Apple Tree\" nel 2006 e infine nel remake del film di Mel Brooks \"Frankenstein Junior\" nel 2008.\nCinema e televisione.\nIn ambito televisivo Kristin inizi\u00f2 a lavorare la sitcom \"Kristin\", per la NBC. Apparve quindi nella sesta stagione di \"West Wing - Tutti gli uomini del Presidente\" ottenendo il ruolo di Annabeth Schott. Partecip\u00f2 ad un episodio di \"Frasier\" ed ebbe il ruolo di Marian Paroo nella produzione del 2003 di Meredith Willson \"The Music Man\", in cui recitava anche Matthew Broderick. Nel 2005 Chenoweth apparve nel film di Nora Ephron \"Vita da strega\" con Nicole Kidman. Nel 2006, recit\u00f2 in cinque film e nel 2007 apparve in un episodio di \"The View\" e in uno di \"Ugly Betty\". Partecip\u00f2 anche allo show \"Pushing Daisies\". Nel 2008 ottenne la parte della sorella del personaggio assegnato a Reese Witherspoon in \"Tutti insieme inevitabilmente\". Tra il 2009 e il 2014 ha partecipato a cinque episodi di \"Glee\". Inoltre, ha interpretato nel 2010 Georgia King in \"Ancora tu!\" con Kristen Bell, Sigourney Weaver e Betty White.\nVita privata.\nChenoweth ha scritto un'autobiografia, \"A Little Bit Wicked: Life, Love, and Faith in Stages\" che \u00e8 stata nel The New York Times Best Seller List per due settimane.\nDoppiatrici italiane.\nDa doppiatrice \u00e8 sostituita da:"}
{"id": "2378453", "revid": "301156", "url": "https://it.wikipedia.org/wiki?curid=2378453", "title": "Eusebius Mandyczewski", "text": "Biografia.\nEusebius Mandyczewski nacque nel piccolo villaggio di Molodija (allora nell'Austria-Ungheria; oggi in Ucraina nel distretto di \u010cernivci). Egli era il figlio maggiore di un prete ucraino greco-ortodosso. Comp\u00ec gli studi superiori alla scuola di \u010cernivci e contemporaneamente studi\u00f2 musica con Sydir Vorobkevy\u010d. Frequent\u00f2 poi l'Universit\u00e0 di \u010cernivci, passando poi al conservatorio di Vienna nel 1875 dove studi\u00f2 con Eduard Hanslick, Gustav Nottebohm e Robert Fuchs. Dall'inizio del 1879, divenne un intimo amico di Johannes Brahms con il quale rimase in contatto per un lungo periodo. Johannes Brahms lo aiut\u00f2 nello studio e lo nomin\u00f2 amministratore dei suoi beni.\nNel 1901, spos\u00f2 Albine von Vest, una cantante di lieder e insegnante di canto.\nDal 1879 al 1881, Mandyczewski fu direttore della \"Vienna Singakademie\" e dal 1887 al 1929, archivista della \"Gesellschaft der Musikfreunde\". Nel 1892 divenne anche direttore dell'orchestra \"Gesellschaft der Musikfreunde\".\nNel decennio 1887\u201397 vennero pubblicati i primi lavori di Mandyczewski sulla \"Schubert Gesamtausgabe\". \nNel 1897 ricevette una laurea ad honorem dall'Universit\u00e0 di Lipsia. Verso la fine del 1897, divenne insegnante al Conservatorio di Vienna come professore di Storia della musica e strumenti musicali. \nMandyczewski edit\u00f2 l'opera omnia di Franz Schubert, inizi\u00f2 a editare l'opera completa di Joseph Haydn, e assieme al suo allievo Hans G\u00e1l, mise a punto l'opera omnia di Brahms.\nMandyczewski compose musiche su testi di poeti come Taras \u0160ev\u010denko, Jurij Fed'kovy\u010d, Vasile Alecsandri, Mihai Eminescu, Heinrich Heine. Realizz\u00f2 degli arrangiamenti di canzoni del folklore ucraino, rumeno, tedesco e ungherese. \nMor\u00ec a Sulz im Wienerwald, vicino a Vienna."}
{"id": "2378454", "revid": "132266", "url": "https://it.wikipedia.org/wiki?curid=2378454", "title": "Della Valle", "text": "Il cognome Della Valle appartiene a numerose personalit\u00e0, alcune delle quali appartenenti a una famiglia aristocratica romana fra i cui membri pi\u00f9 famosi si ricordano:\nAltri Della Valle:"}
{"id": "2378459", "revid": "228587", "url": "https://it.wikipedia.org/wiki?curid=2378459", "title": "Hieronymus Bock", "text": "Con Otto Brunfels (1488-1534), Leonhart Fuchs (1501-1566) e Valerio Cordo (1515-1544), \u00e8 considerato uno dei padri della botanica tedesca.\nDestinato a diventare monaco dai suoi genitori, arriv\u00f2 a convincerli che non era fatto per questa vita. Grazie all'appoggio del conte Luigi II del Palatinato-Zweibr\u00fccken, Hieronymus pot\u00e9 seguire i corsi di teologia e di medicina all'universit\u00e0 e ottenere un posto di professore a Zweibr\u00fccken. Con l'incarico di botanico presso il giardino del conte. Alla morte del conte Ludwig, torn\u00f2 a Hornbach dove divenne pastore luterano e medico della comunit\u00e0 pur proseguendo le sue ricerche in botanica.\nLa sua opera pi\u00f9 importante \u00e8 \"New Kre\u00fctter B\u00fcch\" che venne pubblicata a Strasburgo nel 1539. La prima edizione non era illustrata, ma le seguenti furono completate da 165 stampe su legno. Le stampe originali furono opera di David Kandel (1520-1592), altre ristampe portano estratti di Otto Brunfels e Leonhart Fuchs. In questa opera si trova una descrizione originale di piante in lingua tedesca. Anche se non molto lunghe, l'autore tenta di fornire informazione utili al loro riconoscimento. Primo dopo Teofrasto, tenta di descrivere 800 vegetali, rinunciando a una classificazione alfabetica, elencando le essenze secondo il fatto che fossero coltivabili o meno, questo sia per alberi, arbusti o erbe. Il libro porta come prima pianta descritta l'ortica, fatto non comune e rivoluzionario per questo tipo di testi del tempo. Questo libro conobbe un immenso successo con pi\u00f9 di dieci edizioni in un secolo."}
{"id": "2378472", "revid": "24323307", "url": "https://it.wikipedia.org/wiki?curid=2378472", "title": "Ciliato", "text": ""}
{"id": "2378475", "revid": "3115", "url": "https://it.wikipedia.org/wiki?curid=2378475", "title": "B\u00e1\u010d", "text": "B\u00e1\u010d (in ungherese \"Bacsfa\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2378491", "revid": "287204", "url": "https://it.wikipedia.org/wiki?curid=2378491", "title": "Gabcikovo", "text": ""}
{"id": "2378503", "revid": "599013", "url": "https://it.wikipedia.org/wiki?curid=2378503", "title": "J.R. Koch", "text": ""}
{"id": "2378509", "revid": "124123", "url": "https://it.wikipedia.org/wiki?curid=2378509", "title": "Joan Horrach", "text": "Carriera.\nBuon passista, originario di Maiorca, passa professionista a 26 anni, nel 2000, col team portoghese Maia-MSS, poi rinominato Milaneza. Negli anni di carriera in Portogallo coglie sei vittorie, tra cui una tappa alla Vuelta a Asturias 2001 e due tappe al Giro del Portogallo 2002, oltre ad alcuni secondi posti nella classifica generale di alcune corse a tappe, quali la Vuelta a Asturias 2001, il Giro del Portogallo 2002 e la Vuelta a Castilla y Le\u00f3n 2002.\nNel 2004 si trasferisce alla Illes Balears-Banesto di Eusebio Unzu\u00e9, rimanendovi fino a tutto il 2008. Con questa squadra, divenuta Caisse d'Epargne, vince la dodicesima tappa del Giro d'Italia 2006, da Livorno a Sestri Levante, dopo una fuga con altri quattordici corridori; nell'occasione si stacca in prossimit\u00e0 del traguardo, giungendo con cinque secondi di vantaggio sul gruppetto formato da Emanuele Sella, Wladimir Belli, Fortunato Baliani, Manuele Mori e Addy Engels, e con oltre sette minuti sul resto del gruppo, regolato da Paolo Bettini.\nNel 2009 viene messo sotto contratto dai russi del Team Katusha, senza pi\u00f9 ottenere successi, mentre nel 2013 si sposta in Regno Unito alla Madison-Genesis. Conclude la carriera professionistica al termine del 2013."}
{"id": "2378514", "revid": "24072829", "url": "https://it.wikipedia.org/wiki?curid=2378514", "title": "Joan Horrach Rippoll", "text": ""}
{"id": "2378516", "revid": "24072835", "url": "https://it.wikipedia.org/wiki?curid=2378516", "title": "Joan Horrach Rippol", "text": ""}
{"id": "2378517", "revid": "599013", "url": "https://it.wikipedia.org/wiki?curid=2378517", "title": "Ryan Robertson", "text": ""}
{"id": "2378535", "revid": "56620", "url": "https://it.wikipedia.org/wiki?curid=2378535", "title": "Lo stralisco", "text": "Lo stralisco \u00e8 un romanzo dello scrittore italiano Roberto Piumini pubblicato per la prima volta dalla casa editrice Einaudi nel 1987 con le illustrazioni del pittore Cecco Mariniello e considerato dalla maggior parte della critica letteraria il suo capolavoro.\nTrama.\nLa vicenda si svolge nell'antica Turchia dove viveva, nella terra di Nactumal, un potente signore, il burban Ganuan con il figlio Madurer.\nMadurer \u00e8 un bambino di quasi undici anni affetto da una rara malattia che gli impedisce di vivere all'aria aperta e di vedere la luce.Il padre, per il suo undicesimo compleanno, vuole fargli una sorpresa che \u00e8 certo lo render\u00e0 felice.\nInvita cos\u00ec al suo palazzo un pittore di nome Sakumat per abbellire le pareti delle stanze, dove \u00e8 costretto a vivere rinchiuso il figlio, con figure e colori. Il pittore accetta e nasce subito con il bambino una grande amicizia. Insieme decidono, volta per volta, cosa dipingere in base a quello che il bambino racconta di aver visto sulle illustrazioni dei libri o di aver sentito dai racconti che gli hanno detto.\nNascono cos\u00ec il cielo, le montagne e i prati che cambiano a seconda delle stagioni e tra il verde, con l'aiuto del bambino, Sakumat dipinge una strana erba, lo \"stralisco\", una specie di pianta-lucciola dalle spighe come quelle del grano che splende nelle notti serene. E ancora il mare, gli animali, le capanne, i sentieri e tante cose ancora.\nMa la salute del bambino peggiora e tutti i medici chiamati a consulto affermano tristemente che non c'\u00e8 pi\u00f9 speranza e, che al massimo, Madurer sarebbe vissuto ancora per un anno.\nQuando Madurer mor\u00ec, e \"\"la casa e il villaggio ebbero pianto per molti giorni\",\" il burban chiam\u00f2 Sakumat per chiedergli di restare nella sua casa. Ma Sakumat, che \"Aveva la barba ormai quasi del tutto bianca, perch\u00e9 gli ultimi mesi passati nella stanza di Madurer gli avevano imbiancato anche la pelle e disegnato rughe sottili agli angoli degli occhi\", gentilmente rifiut\u00f2. Egli chiese solamente un cavallo e non volle i doni e le ricchezze che il signore gli voleva offrire e ripart\u00ec per ritornare da dove era venuto.\nAi molti che ritornarono a bussare alla sua porta \"per chiedergli perch\u00e9 voleva andarsene quando era appena ritornato,ma \"disse di no senza voler dare mai, a chi insistentemente glielo chiedeva, spiegazioni.\nUn giorno vendette la sua casa e salut\u00f2 per sempre i suoi amici. Part\u00ec sul suo cavallo e dopo un lungo viaggio giunse in un piccolo villaggio fra le rocce, compr\u00f2 una piccola casa vicino alla spiaggia e visse a lungo in pace, facendo il pescatore."}
{"id": "2378539", "revid": "599013", "url": "https://it.wikipedia.org/wiki?curid=2378539", "title": "Dino Spadetto", "text": "Carriera.\nCresciuto nel Montebelluna, Spadetto approda nell'Inter dove debutta all'et\u00e0 di 18 anni, andando a rete nella partita d'esordio (Inter-Cagliari 4-0 del 27 ottobre 1968) senza per\u00f2 trovare molto spazio successivamente in prima squadra. Nei tre anni in maglia nerazzurra riesce a collezionare 5 presenze con 2 reti all'attivo. Viene poi convocato nella Nazionale Under-21 dove verr\u00e0 schierato per 3 volte segnando un gol.\nDall'Inter passa al , sempre in Serie A e successivamente alla dove si ferma per tre stagioni.\nIl prosieguo della sua parabola agonistica lo vede scendere progressivamente di categoria, trasferendosi successivamente a in Serie B, a in Serie C e quindi in Serie D al Terranova dove ottiene la promozione in Serie C2 nella stagione 1978-1979. Conclude la carriera nell'Acireale (due stagioni).\nIn carriera ha totalizzato complessivamente 46 presenze e 9 reti in Serie A e 15 presenze in Serie B."}
{"id": "2378540", "revid": "599013", "url": "https://it.wikipedia.org/wiki?curid=2378540", "title": "Serge Zwikker", "text": ""}
{"id": "2378550", "revid": "767487", "url": "https://it.wikipedia.org/wiki?curid=2378550", "title": "Mark Sanford", "text": ""}
{"id": "2378556", "revid": "47767", "url": "https://it.wikipedia.org/wiki?curid=2378556", "title": "Criptide", "text": "Criptide \u00e8 un termine usato nella criptozoologia per indicare un animale la cui esistenza \u00e8 sostenuta da tradizioni e leggende, ma di cui mancano prove scientifiche. \u00c8 definito anche con l'acronimo UMA (\"Unidentified Mysterious Animal\").\nEtimologia.\nLa parola inglese \"cryptid\" () fu coniata da John E. Wall nel 1983 in una lettera all'International Society of Cryptozoology. \nAltri usi.\nIl termine \"criptide\" \u00e8 applicato dai criptozoologi anche a quegli animali la cui esistenza \u00e8 accettata dalla comunit\u00e0 scientifica ma che sono considerati con interesse dalla criptozoologia, come ad esempio il celacanto che si credeva estinto."}
{"id": "2378557", "revid": "2130303", "url": "https://it.wikipedia.org/wiki?curid=2378557", "title": "Chiesa di Santa Maria Avvocata dei Peccatori", "text": "La chiesa di Santa Maria Avvocata dei Peccatori \u00e8 una chiesa di Napoli ubicata nell'omonima via.\nStoria e descrizione.\nNel 1631 i Padri Teatini, dopo una fortunata missione nel borgo Sant'Antonio Abate dove avevano aperto un oratorio, ebbero la possibilit\u00e0 di insediarsi nella zona in un palazzo di propriet\u00e0 di Diomede Carafa Bozzuto, dove fondarono il loro convento. In seguito cominciarono i lavori per la costruzione di una chiesa. Questa fu ampiamente restaurata e rifatta nel XVIII secolo, poich\u00e9 era in pericolo di crollo.\nNel 1816 il sacerdote Domenico Cutillo insedi\u00f2 nel convento, abolito nel 1806 durante il decennio francese, la \"Pia Opera del Ritiro di Santa Maria del Gran Trionfo\", che si occupava di accogliere e distogliere le donne dalla prostituzione. Per questo la struttura era anche individuata come \"Convento delle Pentite\". Anche la chiesa assunse il nome di Santa Maria del Gran Trionfo.\nDal 1979 il convento annesso \u00e8 una sede dell'Opera don Calabria, che fornisce assistenza ai carcerati della Casa Circondariale di Poggioreale e, a partire dagli anni '80 della \"Citt\u00e0 dell'Essere\".\nLa struttura presenta una facciata barocca, partita da lesene ioniche, poggiate su un piedistallo in piperno. Il portale, anch'esso in pietra lavica, \u00e8 circondato da una cornice in stucco sovrastata da un finestrone costituito, anch'esso, dallo stesso collante. Il coronamento della facciata si conclude, invece, con un timpano arcuato."}
{"id": "2378559", "revid": "2184448", "url": "https://it.wikipedia.org/wiki?curid=2378559", "title": "Qarluq", "text": "I Qarluq (; cinese tradizionale: \u845b\u908f\u797f; semplificato: \u845b\u903b\u7984; pinyin: \"G\u00e9lu\u00f3l\u00f9\") erano un'importante trib\u00f9 turca che risiedeva nelle regioni di Kara-Irtysh (Irtysh Nero) e Tarbagatai, a ovest dei Monti Altai nell'Asia centrale. Strettamente imparentati agli uiguri, i Karluk hanno dato il proprio nome al gruppo delle lingue turche, che include anche l'uiguro e l'usbeco. La loro lingua \u00e8 largamente conosciuta come lingua chagatai."}
{"id": "2378561", "revid": "599013", "url": "https://it.wikipedia.org/wiki?curid=2378561", "title": "Darnell Robinson", "text": ""}
{"id": "2378562", "revid": "2147985", "url": "https://it.wikipedia.org/wiki?curid=2378562", "title": "Orchestra Sinfonica di Seattle", "text": "La Seattle Symphony Orchestra \u00e8 un'orchestra sinfonica statunitense con sede a Seattle. Thomas Dausgaard \u00e8 l'attuale direttore principale, in carica dal 2019.\nStoria.\nL'orchestra venne fondata nel 1903 ed il primo concerto venne dato il 29 dicembre sotto la direzione di Harry West. Fondata con il nome di \"Seattle Symphony\", nel 1911 venne rinominata \"Seattle Philharmonic Orchestra\". Nel 1919, l'orchestra venne riorganizzata secondo le nuove leggi e denominata \"Seattle Symphony Orchestra\". A parte ci\u00f2, per la maggior parte dei suoi cento anni di storia, e specialmente oggi, essa \u00e8 nota come \"Seattle Symphony.\"\nPi\u00f9 di 300.000 persone assistono, ogni anno, ai concerti dell'orchestra tenuti nella \"Benaroya Hall\", sita nel centro di Seattle. La stagione va da settembre a luglio.\nSotto la direzione di Schwarz, l'orchestra \u00e8 divenuta particolarmente nota per l'esecuzione di musiche di compositori del XX secolo, specialmente di compositori statunitensi. Schwarz, assieme all'orchestra, ha inciso numerosi dischi, comprese le maggiori opere di Howard Hanson.\nIn aggiunta alla stagione di concerti, la Seattle Symphony collabora alla realizzazione della stagione della Seattle Opera, compreso il ciclo di opere di Richard Wagner presentato tutte le estati."}
{"id": "2378563", "revid": "287204", "url": "https://it.wikipedia.org/wiki?curid=2378563", "title": "Qaysiti", "text": "Qaysiti o Mudariti furono chiamati i gruppi tribali arabi, convenzionalmente indicati come \"settentrionali\", che affermavano una discendenza dal biblico \u02bfAdn\u0101n; contrapposti dunque ai Kalbiti, Yemeniti o Rab\u012b\u02bfa che dir si voglia, di origine convenzionalmente indicata come \"meridionale\" e che vantavano la loro discendenza dal biblico Qa\u1e25t\u0101n.\nMu\u1e0dar avrebbe avuto due figli, \u02bfAyl\u0101n al-N\u0101s e al-Y\u0101s. Quest'ultimo ebbe dalla moglie, Layl\u0101 bt. \u1e24ulw\u0101n, detta Khindif, i figli Mudrika, \u1e6c\u0101bikha e Qama\u02bfa, chiamati con la loro discendenza Ban\u016b Khindif. \u02bfAyl\u0101n al-N\u0101s invece sarebbe all'origine dei gruppi che i genealogisti arabi dettero ai Qays \u02bfAyl\u0101n.\nPrincipali branche qaysite.\nLe principali branche qaysite erano quelle dei Banu Sulaym, dei Banu Hawazin e dei Banu Ghatafan, tutte dedite al piccolo nomadismo, per la ricerca di pascoli per i loro numerosi dromedari. Insediate nell'Hijaz orientale fino al VII secolo, epoca in cui le travolgenti conquiste arabo-musulmane sconvolsero il quadro dell'intera geografia antropica della Penisola araba. \nI Qaysiti in un primo momento si contrapposero (per atavica consuetudine di taglieggiamento dei commerci attuati dalle citt\u00e0) agli abitanti di Yathrib/Medina e di Mecca, che per\u00f2 nel primo terzo del VI secolo erano progressivamente diventati seguaci dell'Islam.&lt;br&gt;\nSi convertirono tuttavia anch'essi dopo la disfatta subita nella battaglia di Hunayn.&lt;br&gt;\nI Qaysiti si frazionarono poi in numerosi sotto-gruppi durante il califfato omayyade.\nRivalit\u00e0 tra Qaysiti e Kalbiti.\nLa contrapposizione fra Qaysiti e Kalbiti fiacc\u00f2 tuttavia non poco l'intero \"secolo omayyade\" (661-750) ma sarebbe errato credere che l'antagonismo dipendesse da motivi puramente campanilistici, dal momento che derivava invece essenzialmente dalle diverse politiche espresse nel quadro del Califfato omayyade di Siria (e persino di al-Andalus) e dal diverso favoritismo espresso dagli Omayyadi, per lo pi\u00f9 smaccatamente favorevoli ai Kalbiti."}
{"id": "2378571", "revid": "92723", "url": "https://it.wikipedia.org/wiki?curid=2378571", "title": "Corrente indotta da fascio ottico", "text": "La corrente indotta da fascio ottico (\"optical beam induced current\") \u00e8 una tecnica di analisi dei semiconduttori che utilizza un fascio laser scandito per indurre una corrente al loro interno: di fatto, la scansione del fascio laser produce copie elettroni-cavit\u00e0 nel campione del semiconduttore. Questa tecnica viene usata nell'analisi dei guasti dei semiconduttori per individuare regioni occultate di diffusione, giunzioni danneggiate e cortocircuiti nell'ossido isolante delle porte (gate).\nUtilizzazione dell'OBIC nel rilevamento del punto terminale di macinazione.\nLa tecnica OBIC pu\u00f2 essere utilizzata per rilevare il punto in cui un'operazione di macinazione tramite un fascio ionico focalizzato deve terminare. Ci\u00f2 si realizza utilizzando un raggio laser per indurre una corrente fotoelettrica nel silicio e monitorando contemporaneamente la grandezza della corrente fotoelettrica con un misuratore di corrente collegato all'alimentazione del dispositivo e a terra. Come la mole del silicio \u00e8 assottigliata, la corrente fotoelettrica aumenta e raggiunge un picco quando \u00e8 raggiunta la regione di carica spaziale del substrato. In questo modo il punto terminale pu\u00f2 venire raggiunto senza inficiare la operativit\u00e0 del dispositivo. "}
{"id": "2378572", "revid": "1243", "url": "https://it.wikipedia.org/wiki?curid=2378572", "title": "Ferrovia Vienna-Trieste", "text": ""}
{"id": "2378573", "revid": "1243", "url": "https://it.wikipedia.org/wiki?curid=2378573", "title": "Ferrovia Trieste-Vienna", "text": ""}
{"id": "2378574", "revid": "1243", "url": "https://it.wikipedia.org/wiki?curid=2378574", "title": "Ferrovia Trieste-Lubiana", "text": ""}
{"id": "2378578", "revid": "1243", "url": "https://it.wikipedia.org/wiki?curid=2378578", "title": "Ferrovia Lubiana-Trieste", "text": ""}
{"id": "2378584", "revid": "599013", "url": "https://it.wikipedia.org/wiki?curid=2378584", "title": "Doron Sheffer", "text": ""}
{"id": "2378588", "revid": "1305772", "url": "https://it.wikipedia.org/wiki?curid=2378588", "title": "Monte Maniglia", "text": "Il Monte Maniglia \u00e8 una montagna delle Alpi Cozie, situata sul confine tra Italia e Francia, tra Piemonte ed Alpi dell'Alta Provenza.\nCaratteristiche.\nSi trova sullo spartiacque alpino principale, in un importante nodo geografico: dalla sua vetta infatti si diparte la dorsale alpina secondaria che separa la valle Varaita dalla valle Maira.\nLa dorsale alpina principale ha in questa zona un andamento abbastanza irregolare. Dalla vicina T\u00eate de l'Autaret la dorsale scende verso ovest al \"col de l'Autaret\", da dove prosegue verso la quota 3159 e la vetta dei Denti di Maniglia (3177\u00a0m). Qui piega a sud-sud-est, raggiunge la vetta della Pointe du fond du Roure (3181\u00a0m) e raggiunge la vetta del monte Maniglia. Qui giunta, piega di nuovo verso est-sud-est, raggiunge il \"colle di Ciabriera\", risale al \"monte di Ciabriera\" e, con piega a SSO, alla T\u00eate de Cialancion; da qui, con ampio arco prima a NO, poi verso O, scende al \"col de Roux\" ed al \"col Maurin\". Dalla vetta, dirama appunto la dorsale secondaria che divide le valli Varaita e Maira; questa cresta prosegue in direzione sud-sud-est, in continuo con la cresta alpina principale a monte, e scende dapprima alla \"bassa di Terrarossa\" (2838\u00a0m), poi risale alla quota 2907 e ridiscende al \"colle di Bellino\" (2804\u00a0m), da dove prosegue per il monte Bellino.\nIl versante orientale domina l'ampia conca alla base del \"colle dell'Autaret\", nell'alta valle di Bellino; la parete da questo lato \u00e8 assai scoscesa. Il versante sud, che domina la \"valle del Maurin\" in alta valle Maira, \u00e8 invece costituito da un pendio detritico a pendenza costante. Il versante nord-ovest discende con ripide pareti rocciose scoscese sul \"vallon de Mary\", valle laterale della valle dell'Ubaye.\nDal punto di vista geologico, la montagna \u00e8 composta da formazioni della \"zona brianzonese\"; a nord e ad est affiorano scisti sericitici e quarziti del Triassico; spostandosi verso sud si trova prima una fascia di scisti carboniosi, argilliti e brecce del Triassico, particolarmente affiorante sul versante sud-ovest, poi un vasto affioramento di calcari rosati del Giurassico.\nIl nome deriva dal termine occitano \"maneia\", nel senso di \"manico, ansa\", e si riferisce alla forma arcuata della montagna.\nNon va confusa con i Denti di Maniglia, montagna situata poco a nord sulla cresta spartiacque principale, che ha la stessa quota.\nAscensione alla vetta.\nLa via normale \u00e8 un itinerario escursionistico, che non richiede attrezzatura particolare. L'avvicinamento classico prevede la partenza da Sant'Anna di Bellino; raggiunto il \"pian Ceiol\", si risale la \"gola delle Barricate\" e si prosegue fino alle \"grange dell'Autaret\" seguendo il sentiero U27 per il \"col de l'Autaret\" (2540\u00a0m). Si risale verso il \"col de l'Autaret\" fino a quota 2630\u00a0m circa, ove si piega a sinistra (destra idrografica) per una traccia di sentiero poco evidente che porta alla \"bassa di Terrarossa\". Da qui si risale a destra per una traccia di sentiero che, parte in cresta, parte poco sotto, conduce alla vetta. L'itinerario ha una difficolt\u00e0 valutata in EE.\nLa \"bassa di Terrarossa\" \u00e8 raggiungibile anche dalla valle Maira, partendo dalle \"grange Collet\". Da qui un sentiero indicato conduce al colle, da dove si segue l'itinerario anzi descritto. Questo itinerario ha una difficolt\u00e0 valutata in EE.\nLa vetta \u00e8 accessibile anche d'inverno. Partendo dalla valle Maira, \u00e8 possibile salire con le ciaspole. Itinerari scialpinistici percorrono invece entrambi i percorsi estivi, sia dalla val Varaita che dalla val Maira (in questo caso, con partenza da Chiappera invece che dalle \"grange Collet\")."}
{"id": "2378592", "revid": "1833487", "url": "https://it.wikipedia.org/wiki?curid=2378592", "title": "Giancarlo Palanti", "text": "\u00c8 stato tra le principali figure dell'architettura razionalista milanese tra le due guerre. Si \u00e8 trasferito in Brasile nel 1946 e ha dato un contributo di rilievo alla costruzione dell'architettura moderna a San Paolo. \u00c8 diventato un riferimento soprattutto nel campo del design e della produzione di mobili moderni in serie, spesso con il ricorso a materiali autoctoni brasiliani e in collaborazione con Lina Bo Bardi nel cosiddetto Studio d'Arte Palma.\nBiografia e opere.\n\u00c8 figlio del pittore Giuseppe Palanti (Milano, 1881-1946), professore alla Accademia di Brera e nipote dell'architetto Mario Palanti (fratello di Giuseppe). Si \u00e8 laureato in architettura nel 1929 presso il Politecnico di Milano. A Milano ha aperto nel 1931 uno studio di architettura con Franco Albini e Renato Camus. \u00c8 stato redattore della rivista \"Domus\" e di \"Casabella\". Ha curato insieme a Franco Albini e Anna Castelli Ferrieri il numero triplo di \"Casabella\" dedicato nel 1946 a Giuseppe Pagano.\nPalanti \u00e8 nel gruppo dei giovani razionalisti che prendono a riferimento le figure di Giuseppe Pagano e di Edoardo Persico, e che ruotano attorno alla rivista \"Casabella\". In un clima di vivace discussione, partecipano a molti progetti dimostrativi sulla citt\u00e0 di Milano, o elaborati per le Triennali di Milano, o per concorsi di progettazione.\nTra questi progetti di gruppo cui Palanti partecipa, ricordiamo: la Casa in Struttura di Acciaio per la V Triennale di Milano, nel 1933, con Pagano, Albini, Camus, Mazzoleni e Minoletti; il complesso di Case Popolari \u00abFabio Filzi\u00bb in Viale Argonne a Milano, nel 1934, con Albini e Camus; e il progetto detto \u00abMilano Verde\u00bb, con Pagano, Albini, Gardella, Minoletti, Predaval e Romano, nel 1938.\nNel 1935 collabora con Edoardo Persico e Marcello Nizzoli al progetto di concorso per il Salone d'Onore della VI Triennale a Milano, che comprende una scultura di Lucio Fontana. Dopo la morte di Persico nel gennaio 1936, Nizzoli e Palanti diventano responsabili della realizzazione dell'allestimento, che diventer\u00e0 una delle opere pi\u00f9 significative del razionalismo italiano.\nDurante la guerra, collabora con il gruppo degli architetti razionalisti costituito da Franco Albini, Ludovico Belgiojoso, Piero Bottoni, Ezio Cerutti, Ignazio Gardella, Gabriele Mucchi, Enrico Peressuti, Mario Pucci, Aldo Putelli e Ernesto Nathan Rogers, alla proposta di piano per Milano detta piano AR (Architetti Riuniti), pubblicata su un numero monografico di \u00abCasabella\u00bb.\nNell'ottobre 1946 si trasferisce in Brasile con una fidanzata di origine italiana (Lilly Maggi), stabilendosi a San Paolo e naturalizzandosi brasiliano nel 1953. Si relaziona subito con un gruppo di architetti e artisti italiani rifugiati o emigrati in Brasile per ragioni diverse, legate alle leggi razziali, alle persecuzioni, alla guerra, o solo alla ricerca di lavoro. San Paolo cresceva in quegli anni in modo tumultuoso ed era una citt\u00e0 dalla vita sociale e culturale vivacissima, tanto da diventare un vero polo di attrazione.\nI primi progetti di Giancarlo Palanti in Brasile sono in parte per la famiglia della fidanzata, in parte collaborazione con altri architetti italiani. Con Daniele Calabi elabora il progetto di un orfanotrofio commissionato dalla \u00abLiga das Senhoras Cat\u00f3licas\u00bb (1947-1949); con Lina Bo Bardi disegna allestimenti e mobili, in particolare attraverso lo Studio d'Arte Palma (1948-1951).\nTra il 1952 e il 1954 lavora per l'impresa di costruzioni Alfredo Mathias e progetta e costruisce edifici di notevole rilievo urbano, destinati a diventare simboli ed icone della San Paolo di quegli anni. Tra essi in particolare il grattacielo Conde de Prates, posto in un luogo strategico della citt\u00e0 nella valle del fiume Anhangaba\u00fa; e ne ridefinisce l'architettura a partire di un progetto disegnato da altri.\nTra il 1955 e il 1956 fonda uno studio professionale con l'architetto brasiliano Henrique Ephim Mindlin, autore di importanti opere e di un libro che ha grande eco e diffusione internazionale, L'architettura moderna in Brasile. Con Mindlin presenta nel 1957 un progetto al Concorso per la nuova capitale Brasilia, classificandosi al V posto, ed elabora e realizza nel 1959 il progetto per la Bank of London and South America a San Paolo.\nNel 1959 si sposa con Dirce Maria Torres, figlia del noto pittore e cantautore Heitor dos Prazeres, ed ha con lei sei figli, Marco, Ada Marina, Ricardo, Ricardo, Carlo e Piero.\nLa collaborazione professionale con Mindlin dura fino al 1966. Negli anni successivi lavora da solo, realizzando numerosi progetti a San Paolo, dove muore nel 1977."}
{"id": "2378594", "revid": "1543377", "url": "https://it.wikipedia.org/wiki?curid=2378594", "title": "Herne il Cacciatore", "text": "Herne il Cacciatore \u00e8 un personaggio immaginario del folklore inglese; \u00e8 un cavaliere fantasma nella zona della foresta di Windsor nella contea di Berkshire. Sulla testa ha le corna di un cervo.\nLa prima citazione letteraria \u00e8 di William Shakespeare ne \"Le allegre comari di Windsor\".\nCi sono numerose teorie che tentano di far risalire le origini di Herne ad una divinit\u00e0 pagana. Una teoria sostiene che derivi dal dio anglosassone Woden. Un'altra teoria afferma che \u00e8 basato sul dio celtico Cernunnos.\nLeggenda.\nSi dice che Herne fosse un cacciatore di re Riccardo II (1377-1399) nella Foresta di Windsor. Per salvare la vita del re dall'attacco di un cervo bianco, riport\u00f2 una ferita mortale. Un mago del luogo lo guar\u00ec, ma gli mise sulla testa le corna dell'animale morto. In cambio Herne dovette rinunciare alle sue abilit\u00e0 di cacciatore. Gli altri cacciatori del re lo definirono un ladro. Di conseguenza perse il favore del re. Il giorno dopo fu trovato impiccato ad una quercia. Questa quercia \u00e8 ad Home Park nel Castello di Windsor.\nCaratterizzazione.\nIl fantasma di Herne appare con le corna di cervo, a volte sotto la Quercia di Herne, ma pi\u00f9 spesso mentre cavalca accompagnato da altri cacciatori selvaggi e dalle anime catturate di chi ha incontrato nel suo viaggio. Le sue apparizioni sono infauste, specialmente per il paese e la famiglia reale. Ha un bagliore fosforescente ed \u00e8 accompagnato da cani demoniaci, una civetta cornuta e altre creatura della foresta.\nQuercia di Herne.\nPer molti anni la presunta localizzazione della Quercia di Herne \u00e8 stata una questione di speculazioni e controversie locali. Alcune mappe dell'Ordinance Survey mostrano la quercia a nord di Frogmore House a Home Park, adiacente al Windosor Great Park. In genere si pensa che sia questo il sito in cui la quercia del tempi di Shakespeare fu abbattuta nel 1796. La regina Vittoria ne piant\u00f2 un'altra in un sito differente, ma una tempesta la abbatt\u00e9 nel 1863 e dal legno furono scolpiti vari ricordi, tra cui uno stipo per la regina. Re Edoardo VII piant\u00f2 l'attuale Quercia di Herne nel 1906.\nEtimologia.\nIl nome Herne deriva dall'antico inglese \"hyrne\" o \"herne\", \"corno\" o \"angolo\".\nOrigini.\nVarie teorie sono state proposte per le origini della figura di Herne.\nLa \"Storia del Diavolo - Herne, il Dio cornuto dell'Ovest\" di R. Lowe suggerisce che Herne possa essere la versione in antico inglese del dio celtico Cernunnos. Herne \u00e8 una figura localizzata che non si trova al di fuori del Berkshire e nelle regioni coperte un tempo dalla Foresta di Windsor. Al contrario prove del culto di Cernunnos sono state trovate solo nella regione di Parigi.\nNel Medioevo la Foresta di Windsor fu occupata dai pagani Angli che adoravano tra i loro d\u00e8i Woden, raffigurato con corna. Woden cavalca attraverso il cielo notturno con la Caccia selvaggia e si era impiccato ad una quercia per imparare il magico alfabeto runico. Non \u00e8 improbabile che Herne derivi da Herian, un soprannome di Woden come capo degli uccisi (antico norreno Einherjar) e della Caccia Selvaggia. Un'altra figura associata alla Caccia Selvaggia era re Herla, una figura che si diceva essere Woden ma poi adattata come un re britannico, che si ricollega ad Herian e probabilmente a Herne.\nUn'altra teoria afferma che Herne \u00e8 collegato ad un certo Richiard Horne, uno yeoman durante il regno di Enrico VIII che fu sorpreso a cacciare di frodo nella foresta."}
{"id": "2378595", "revid": "436907", "url": "https://it.wikipedia.org/wiki?curid=2378595", "title": "Recital of the Script", "text": "Recital of the Script \u00e8 il primo album video del gruppo musicale britannico Marillion, pubblicato nel 1983 dalla Picture Music.\nDescrizione.\nContiene la registrazione di un concerto tenuto dal gruppo nel corso dell'anno presso l'Hammersmith Apollo di Londra.\nNel 2003 la EMI ha ripubblicato \"Recital of the Script\" nel formato DVD con l'aggiunta di alcuni extra tratti dal concerto tenuto nel 1982 al Marquee Club di Londra.\nTracce.\nTesti e musiche di Derek Dick, Mark Kelly, Steve Rothery, Peter Trewavas e Michael Pointer, eccetto dove indicato.\nCD.\nIl 13 luglio 2009 la EMI ha pubblicato l'edizione audio integrale di \"Recital of the Script\", composta da due dischi."}
{"id": "2378599", "revid": "729019", "url": "https://it.wikipedia.org/wiki?curid=2378599", "title": "Bobst Group", "text": "Il gruppo Bobst, con sede principale a Prilly, \u00e8 un'azienda svizzera che opera a livello internazionale nella produzione di macchine per l'industria degli imballaggi.\nStoria.\nL'azienda fu creata a Losanna nel 1890 da Joseph Bobst quale negozio per accessori di stampa, venendo iscritta sul registro di commercio il 9 novembre 1918 come \"J. Bobst &amp; Fils SA\". Nel 1915 Bobst produsse la sua prima macchina. Con l'apertura delle officine a Prilly nel 1938 inizi\u00f2 la produzione su scala industriale."}
{"id": "2378602", "revid": "1305772", "url": "https://it.wikipedia.org/wiki?curid=2378602", "title": "Francesco Della Valle", "text": "Biografia.\nSono poche le notizie sulla vita di Francesco Della Valle. Il suo primo biografo, l'Eritreo, pseudonimo di Giovan Vittorio Rossi (1577-1647), lo dice \"cosentinus\" e morto prematuramente. Salvatore Spiriti lo differenzia dal Francesco Della Valle che compare citato dal Quattromani avanti la sua traduzione del libro IV dell'\"Eneide\". Antonio D'Elia ha ritrovato dei documenti notarili, in parte pubblicati, in cui si rintraccia la storia del giovanissimo Francesco Della Valle aiellese nei primi anni del Seicento, prima cio\u00e8 della sua partenza per Napoli e Roma. Egli, quindi, nacque ed oper\u00f2, pur se per breve tempo, nella citt\u00e0 di Aiello, da cui derivano i Della Valle, da non confondere, quindi, con la casata cosentina. Della stessa opinione sono Antonio Piromalli e Rocco Liberti, che riporta nel suo libro su Aiello dei dati significativi sulla famiglia Della Valle. Di Francesco Della Valle, tuttavia, ancora non sono certe le date di nascita e di morte. Le sue tracce si fermano all'anno 1627, presumibilmente quello della morte. Erroneo, dunque, appellarlo cosentino, come sostiene con motivazioni scientifiche il D'Elia. Fu questo un errore grossolano, perch\u00e9 la citt\u00e0 calabrese rappresentava in quel periodo la culla culturale dell'intero territorio in cui ricadeva anche lo Stato feudale di Aiello Calabro. \"Cosentino\" era titolo, appellativo nobilitante per artisti provenienti da quelle terre. Cosenza, antica e prestigiosa fucina di ingegni, fra tutti Bernardino Telesio, vanta l'antichissima Accademia Cosentina. Elia D'Amato lo dice aiellese nella sua \"Pantologia Calabra\" (Napoli, 1725).\nFrancesco Della Valle scrisse delle \"Rime\" apparse a Napoli nel 1617, pubblicate in I edizione a Roma nel 1618 e quattro anni dopo in una nuova edizione. Dopo la morte sono apparse solo scelte antologiche delle sue composizione, come una raccolta di 11 sonetti pubblicati da Benedetto Croce e altri da Giovanni Getto, fino alla ristampa della Rubbettino (2004). Francesco Della Valle fu un poeta barocco, con l'uso forte della metafora e una descrittivit\u00e0 volta a cogliere il senso profondo del decadimento umano e architettonico (ad esempio le rovine di Roma) pur riprendendo modelli e moduli di chiara matrice petrarchesca, con l'inserimento del sentimento dell'amore passionale, che lo allontanano dallo stile propriamente marinista, e del dramma dell'esilio dalla propria terra, come testimoniano gli studi di Antonio D'Elia e di Antonio Piromalli. Francesco Della Valle fece parte dell'accademia degli Umoristi a Roma. A Cosenza \u00e8 stata fondata un'Associazione culturale che porta il nome di Francesco Della Valle, al cui interno, assieme ad importanti iniziative, \u00e8 stata istituita la prima \"Lectura Dantis Consentina\" (www.francescodellavalle.org).\nOpere.\nLe \"Rime\" trattano argomenti d'amore, d'esilio, elogi a principi e cardinali. \"Le lettere delle dame e degli eroi\", sulla scia della tradizione latina ed italiana, sono epistole in versi, analizzate ampiamente per la prima volta dal D'Elia, che narrano gli amori di eroi ed eroine del mondo letterario."}
{"id": "2378603", "revid": "28592", "url": "https://it.wikipedia.org/wiki?curid=2378603", "title": "Agnostica", "text": ""}
{"id": "2378605", "revid": "767487", "url": "https://it.wikipedia.org/wiki?curid=2378605", "title": "Falmouth (Maine)", "text": "Falmouth \u00e8 una citt\u00e0 della Contea di Cumberland, Maine. La popolazione \u00e8 di 10 310 abitanti (censimento del 2000). \u00c8 parte dell'area metropolitana di Portland, South Portland e Biddeford.\nSituata a nord di Portland, costeggia la Casco Bay ed \u00e8 una delle stazioni di ancoraggio pi\u00f9 ampie del Maine. \u00c8 sede di tre golf club privati e del Portland Yacht Club."}
{"id": "2378606", "revid": "484362", "url": "https://it.wikipedia.org/wiki?curid=2378606", "title": "Pierre-Claude Nivelle de La Chauss\u00e9e", "text": "Nivelle de La Chauss\u00e9e fu scrittore che debutt\u00f2 quasi quarantenne con un poemetto dal titolo \"\u00c9p\u00eetre de Clio\" del 1731. Nel 1733 diede vita al primo lavoro teatrale che fece allestire, \"La Fausse Antipathie\", una commedia in tre atti composta in versi che, pur rispettando ancora le unit\u00e0 aristoteliche, anticipava il dramma borghese. Si trattava del primo esempio di com\u00e9die larmoyante, nel quale si metteva in scena la vita del nuovo ceto sociale rampante, la borghesia. Rispetto al dramma borghese, per\u00f2, i lavori di Nivelle de La Chaus\u00e9e mancavano della profondit\u00e0 psicologica del dramma borghese, figurandosi come commedie miste nel quale l'elemento comico e quello drammatico si fondevano: spesso l'elemento centrale era un infortunio domestico o piccole vicissitudini del quotidiano.\nA \"La Fausse Antipathie\" seguirono altre cinque commedie in cinque atti: \"Le Pr\u00e9jug\u00e9 \u00e0 la mode\" (1735), \"L'\u00c9cole des amis\" (1737), \"M\u00e9lanide\" (1741), \"L'\u00c9cole des m\u00e8res\" (1744), \"La Gouvernante\" (1747).\nSebbene le sue opere fossero intrise di un severo moralismo, il comportamento nella vita privata dell'autore era di fatto molto diverso da quello dei suoi eroi. Egli era infatti un assiduo frequentatore di circoli libertini. Nel 1736 fu ammesso all'Accademia di Francia."}
{"id": "2378610", "revid": "345405", "url": "https://it.wikipedia.org/wiki?curid=2378610", "title": "L'illusion comique", "text": ""}
{"id": "2378612", "revid": "75421", "url": "https://it.wikipedia.org/wiki?curid=2378612", "title": "Little Steven &amp; The Disciples of Soul", "text": ""}
{"id": "2378614", "revid": "118834", "url": "https://it.wikipedia.org/wiki?curid=2378614", "title": "Pierre-Claude Nivelle de la Chauss\u00e9e", "text": ""}
{"id": "2378622", "revid": "729019", "url": "https://it.wikipedia.org/wiki?curid=2378622", "title": "Dock Walloper", "text": "Dock Walloper \u00e8 una serie a fumetti ideata dall'attore/regista Edward Burns, scritta da Burns e Jimmy Palmiotti, e disegnata da Siju Thomas. La serie \u00e8 edita da Virgin Comics ed il primo albo \u00e8 stato pubblicato il 28 novembre 2007..\nTrama.\nNella New York degli anni venti, in pieno proibizionismo, John \"The Hand\" Smith, si destreggia e sopravvivere nella fatiscente metropoli che non dorme mai, ormai sovrastata da un'ondata di criminalit\u00e0 e controllata dalla societ\u00e0 Nexus. Il suo soprannome, \"The Hand\", gli \u00e8 stato dato poich\u00e9 possiede un pugno notevolmente pi\u00f9 grande dell'altro.\nGli unici amici di Smith sono Bootsy, un gangster di colore, e Ring-a-Ling, \"femme fatal\" asiatica. In una citt\u00e0 di crimine e passione, con un tocco di fantastico, Smith assume il nome di Dock Walloper e si rende conto che la sua unica possibilit\u00e0 \u00e8 debellare la criminalit\u00e0 organizzata oppure soccombere ad essa."}
{"id": "2378623", "revid": "922800", "url": "https://it.wikipedia.org/wiki?curid=2378623", "title": "Sony Ericsson F305", "text": "Il Sony Ericsson F305 \u00e8 un telefonino prodotto dalla Sony Ericsson annunciato nel giugno del 2008 e distribuito nel novembre dello stesso anno. Questo telefono \u00e8 disponibile in due diverse varianti di colore: il nero ed il bianco."}
{"id": "2378625", "revid": "1632387", "url": "https://it.wikipedia.org/wiki?curid=2378625", "title": "Madonna dal collo lungo", "text": "La Madonna dal collo lungo \u00e8 un dipinto a olio su tavola (216x132 cm) del Parmigianino, databile al 1534-1540 e conservato nella Galleria degli Uffizi a Firenze. \u00c8 considerato uno dei dipinti pi\u00f9 importanti e rappresentativi del Manierismo italiano, ispirato a un'estetica anticlassica e ricco di allusioni e trasposizioni simboliche.\nStoria.\nL'opera venne commissionata da Elena Baiardi Tagliaferri per la sua cappella nella chiesa di Santa Maria dei Servi a Parma, con un contratto datato 23 dicembre 1534. Si trattava della sorella del cavalier Francesco Baiardo, amico e patrono del Parmigianino nonch\u00e9 probabile acquirente del suo studio dopo la sua morte, possessore tra l'altro del \"Cupido che fabbrica l'arco\". Nel contratto l'artista si impegnava, per trentatr\u00e9 scudi versati in anticipo, a compiere il dipinto in cinque mesi, entro la pentecoste del 1535, pena un risarcimento danni con la propria casa a garanzia (la casa familiare in Borgo delle Asse, ereditata dal padre, in cui vivevano ancora i suoi fratelli, con i quali l'artista sembrava avere ormai pochissimi rapporti), ma tale termine venne sforato e l'opera venne lasciata incompiuta alla repentina partenza dell'artista per Casalmaggiore nel 1540, dove mor\u00ec, lasciandola nel proprio studio. Il cavalier Baiardi, chiss\u00e0 se in virt\u00f9 proprio di quella clausola, divenne proprietario dello studio del pittore, in cui inventari\u00f2 22 dipinti e ben 495 disegni autografi.\nAtteso qualche anno per decidere se far completare la pala o meno, essa venne infine collocata nella cappella nel 1542, come si ricava dalla trascrizione di un'antica lapide in loco, tramandata da padre Ireneo Aff\u00f2 nel 1784 e oggi scomparsa. In occasione della consacrazione della pala venne anche probabilmente aggiunta la scritta che si legge sul gradino a destra (\"\") che vuole appunto giustificare il pittore per lo stato non finito, dovuto al Fato avverso.\nVasari, nel 1550, dedic\u00f2 al lavoro solo qualche breve cenno, mentre nella descrizione della diocesi di Parma del 1564 del Dalla Torre l'opera \u00e8 definita \"non perfectam\" (incompiuta), ma \u00e8 comunque giudicata \"mirae pulchritudinis et excellentiae\". Pi\u00f9 estesa fu la menzione dell'opera nell'edizione del 1568 delle Vite. Ancora nel 1671 il Barri la annot\u00f2 tra le opere nella chiesa parmense.\nNel 1674 si interess\u00f2 all'opera il cardinale Leopoldo de' Medici che, tramite il suo emissario Annibale Ranuzzi, inizi\u00f2 una trattativa con i padri serviti, divenuti all'epoca proprietari della tavola, che per\u00f2 non port\u00f2 a un accordo e si interruppe. Solo nel 1698 il gran principe Ferdinando de' Medici riusc\u00ec ad aggiudicarsi l'opera e a farla trasportare a Firenze; fece da intermediario il conte Calvi che, con l'approvazione di Francesco Farnese, riusc\u00ec a superare i tentativi di opposizione dei conti Cerati di Parma, che tentarono di rivendicare per s\u00e9 il dipinto.\nNel 1799, durante le spoliazioni napoleoniche, fu portata a Parigi, dove rest\u00f2 fino al 1815, grazie alle pratiche espletate dal senatore Giovanni degli Alessandri che si era recato appositamente a Parigi, accompagnato dal pittore Pietro Benvenuti.\nNumerosissimi i disegni preparatori, che testimoniano la lunga elaborazione dell'opera. Oggi ne restano, tra i principali, all'Ashmolean Museum di Oxford, alle Gallerie dell'Accademia di Venezia (n. 378 r e v) e al Cabinet des Dessins del Louvre (n. 6378). Un disegno acquerellato al British Museum (n. 1978-3-4-6), che mostra la Madonna tra i santi Girolamo e Francesco secondo un'iconografia tradizionale potrebbe essere stata la \"prima idea\" per la tavola.\nUna certa somiglianza della Madonna con la \"Cerere\" degli affreschi nella Stufetta di Diana e Atteone ha fatto ipotizzare recentemente che essa contenga un ritratto di Paola Gonzaga, la moglie del conte Sanvitale di Fontanellato. Sebbene non si possa escludere che l'artista attinse a un tipo fisico simile, un tale omaggio appare oltre che inspiegato (i rapporti coi Sanvitale risalgono a un decennio prima, mentre in quegli anni l'artista risult\u00f2 protetto, piuttosto, dai loro rivali, i Rossi di Sansecondo) anche eccessivo, per non dire eretico.\n\u00c8 ancora il Fagiolo dell'Arco a darne un'interpretazione fondata sui principi alchemici e religiosi: il tema del dipinto sarebbe l'Immacolata Concezione; il vaso in primo piano a sinistra, su cui \u00e8 visibile la croce citata dal Vasari, farebbe riferimento al grembo di Maria, il \"vas Mariae\", alludendo in questo modo alla morte di Cristo appena concepito, secondo la concezione alchemica della nascita corrispondente alla morte. La colonna \u00e8 simbolo dell'Immacolata e il lungo collo della Vergine, dal Medioevo, era gi\u00e0 un attributo della Madonna - \"collum tuum ut columna\".\nDescrizione.\nUna tenda rosa scostata fa da sfondo a una slanciata Madonna seduta, rappresentata a tutta figura su un invisibile seggio, con alcuni cuscini imbottiti ai piedi. Sorridente e distante, come una principessa elegante, mostra proporzioni allungate soprattutto evidenti nel collo graziosamente curvato, che d\u00e0 il nome all'opera. Ella tiene in grembo il Bambino, addormentato in una posizione un po' precaria che, con le gambe e le braccia divaricate, sembra sondare la profondit\u00e0 dello spazio attorno a s\u00e9. Il Bambino ha un'et\u00e0 inusualmente avanzata, sui sei anni, come gi\u00e0 nella precedente \"Madonna della Rosa\".\nAnche la composizione adotta soluzioni incomplete, che evitano la tradizionale simmetria nella disposizione del personaggi. A sinistra si assiepano sei angeli (o efebi, secondo un'altra interpretazione), accalcati confusamente in uno spazio ristretto per vedere il neonato. La testa del sesto angelo \u00e8 incompiuta e difficilmente individuabile: si trova esattamente sotto il gomito destro di Maria. L'angelo in primo piano, di cui si vede la snella coscia nuda (una citazione della \"Madonna di San Giorgio\" del Correggio, qui per\u00f2 sviluppata pi\u00f9 in verticale) e un'ala grigia levata, porge a Maria, sfiorandolo con le dita, un vaso d'argento in cui si riflettono alcuni bagliori, tra cui si distingue un crocifisso: un riferimento all'Immacolata concezione (tema caro ai Serviti) e all'appellativo di Maria come \"vaso mistico\", oltre che prefigurazione della Passione per il Bambino che, addormentato, ricorda la posizione delle \"Piet\u00e0\". Una citazione tutt'altro che casuale lega l'opera alla \"Piet\u00e0 vaticana\" di Michelangelo: madre e figlio hanno infatti una posa simile ma rovesciata e la Vergine indossa una cintura a tracolla proprio come nella statua marmorea. In questo caso per\u00f2 la fascia blocca il vibrare del panneggio setoso, con un effetto bagnato che ricorda la scultura ellenistica. Il velo azzurro intenso non le copre la testa, come al solito, svelando invece una complessa acconciatura con un diadema e file di perle, come se ne vedono anche in altri dipinti di Parmigianino; ricade invece sulla spalla e forma un'ampia piega dietro la schiena, che bilancia compositivamente il volume delle gambe di Maria.\nLa met\u00e0 destra \u00e8 estremamente insolita, anche - ma non solo - per la caratteristica di non finito. \u00c8 infatti caratterizzata da un'ampia zona vuota, dove lo spazio stacca nettamente su un piano molto arretrato e basso. Qui una fila di altissime colonne di marmo senza capitello (alla base sono molte, proiettanti le loro ombre sui gradini, ma nella parte superiore solo una \u00e8 dipinta) allude forse al tempio di Salomone e sovrasta un minuscolo uomo emaciato, \"cos\u00ec rimpicciolito dalla distanza che a stento raggiunge il ginocchio della Madonna\". Egli srotola una pergamena, forse in qualit\u00e0 di profeta o forse quale San Girolamo (che aveva discusso l'affermazione del dogma dell'Immacolata). Accanto a lui doveva trovarsi un secondo personaggio, di cui l'artista fece in tempo a dipingere appena un piede: forse era un san Francesco, patrocinante del culto dell'Immacolata. La colonna \u00e8 legata all'inno mariano \"Collum tuum ut colonna\" (\"Il tuo collo come una colonna\") derivato dal Cantico dei cantici, che spiega anche l'accento posto sul collo della Vergine. Le analogie tra le proporzioni della Vergine, il Vaso e la colonna vennero lette da Elizabeth Cooper alla luce delle indicazioni del \"De architectura\" di Vitruvio. Per B\u00e9guin invece nascondeva un riferimento allo Pseudo-Bonaventura in cui si racconta che Maria partor\u00ec in piedi appoggiata a una colonna.\nStile.\nUn aspetto tipicamente manierista di quest'opera \u00e8 lo sconvolgimento delle proporzioni umane, come del resto il titolo suggerisce: non solo il collo della Vergine \u00e8 pi\u00f9 lungo del normale, ma anche la gamba dell'angelo sulla sinistra, le dita di Maria e il corpo della stessa, grande circa il doppio di quello degli angeli. Questo incredibile allungarsi delle figure, ormai cos\u00ec lontano dal canone equilibrato del Rinascimento, \u00e8 una deformazione per lo pi\u00f9 intellettualistica, tesa a dare un aspetto pi\u00f9 elegante e sofisticato alle immagini. Ad esempio la rassomiglianza tra l'urna che l'angelo tiene in mano e la forma della sua stessa coscia innesca un gioco di rispondenze che gratifica l'osservatore pi\u00f9 attento. Particolarmente interessante \u00e8 il piede destro della Vergine: sebbene sia appoggiato sui cuscini al margine inferiore del dipinto, sembra essere proiettato verso l'esterno dell'opera stessa, rompendo il tradizionale modo di osservare una pittura.\nIl colore perde l'abituale compattezza facendosi leggero e trasparente, a tratti screziato, come se alludesse a sostanza ignote dai riflessi di metalli rari, che fanno pensare agli studi alchemici di cui, pi\u00f9 volte, Parmigianino fu accusato dai contemporanei. Fagiolo dell'Arco si addentr\u00f2 in una spiegazione ermetica del dipinto, legata ai principi dell'alchimia, secondo la quale gli oggetti presenti si riferirebbero a una concezione \"in vitro\". Non manca inoltre una vena di raffinato erotismo, nelle nudit\u00e0 o nell'accento posto sullo scultoreo seno di Maria.\nIlluminante \u00e8 il passaggio di Ernst Gombrich sulla \"Madonna dal collo lungo\": \u00abIl pittore voleva essere non ortodosso. Voleva dimostrare che la classica soluzione dell'armonia perfetta non \u00e8 l'unica soluzione esistente; che la semplicit\u00e0 naturale \u00e8 un modo per raggiungere la bellezza, ma che ci sono modi meno diretti per ottenere effetti interessanti agli occhi di sofisticati amanti dell'arte. Sia che ci piaccia o che non piaccia la strada che ha scelto, dobbiamo ammettere che aveva buone ragioni. In effetti, Parmigianino e tutti gli artisti del suo tempo che deliberatamente cercarono di creare qualcosa di nuovo e inaspettato, anche alle spese della bellezza \"naturale\" stabilita dai grandi maestri, sono stati forse i primi artisti \"moderni\". Sappiamo, infatti, che ci\u00f2 che oggi \u00e8 chiamata arte \"moderna\" potrebbe avere le origini in un simile bisogno di evitare l'ovviet\u00e0 e ottenere effetti che differiscono dalla convenzionale bellezza naturale\u00bb.\nAnche Hauser ne scrisse una pagina di eloquente analisi: \u00ab[nella \"Madonna dal collo lungo\"] si ritrovano il retaggio di bizzarrie del Rosso, le forme pi\u00f9 allungate, i corpi pi\u00f9 snelli, le gambe pi\u00f9 lunghe e le mani pi\u00f9 sottili, il pi\u00f9 delicato viso di donna e il collo pi\u00f9 squisitamente modellato, e l'accostamento di motivi pi\u00f9 irrazionali che si possa immaginare, le proporzioni pi\u00f9 inconciliabili e la pi\u00f9 incoerente figurazione dello spazio. [...] E che cosa vogliono rappresentare i giovinetti e le fanciulle accalcati nell'angolo a sinistra in primo piano? Angeli? O non piuttosto... un efebo con i suoi compagni, nell'atto di presentare un'offerta votiva alla Vergine, a quest'idolo cos\u00ec idealmente leggiadro? Si sarebbe cos\u00ec arrivati l\u00e0 dove doveva ineluttabilmente condurre questo genere di pittura sacra: a un culto pagano della bellezza\u00bb.\nAffermazioni dunque della rottura dell'opera con il Rinascimento, e la proclamazione di una nuova corrente che omaggia angoscia, drammaticit\u00e0, deformazione, disarmonia, tormento e irrealt\u00e0: il \"vero\" Manierismo."}
{"id": "2378633", "revid": "1543377", "url": "https://it.wikipedia.org/wiki?curid=2378633", "title": "Federazione di rugby a 15 dell'Indonesia", "text": "La Federazione Rugby XV dell'Indonesia (in inglese \"Indonesian Rugby Football Union \") \u00e8 l'organo che governa il Rugby a 15 nell'Indonesia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2378636", "revid": "125933101", "url": "https://it.wikipedia.org/wiki?curid=2378636", "title": "Chiesa di Tutti i Santi al borgo Sant'Antonio", "text": "La chiesa di Tutti i Santi \u00e8 una storica chiesa di Napoli ubicata in via Sant'Antonio Abate.\nStoria.\nLa chiesa fu realizzata nel XV secolo, grazie alle elemosine del popolo che risiedeva nel borgo \"extramoenia\", nei pressi di Porta Capuana. La struttura fu restaurata ampiamente nei secoli successivi e oggi \u00e8 parte pittoresca del movimentato mercato popolare che si svolge tra le vie del Borgo Sant'Antonio (chiamato in napoletano \"B\u00f9vero\").\nLa facciata presenta un semplice portale in piperno sormantato da un oculo. Nell'interno, a navata unica con cappelle laterali poco profonde, si conservano alcune opere pittoriche che spaziano tra il XVI secolo e il XIX secolo e una \"Madonna con il Bambino\", splendida scultura marmorea attribuita ad Ercole Ferrata. Di notevole importanza sono anche gli ambienti della sagrestia."}
{"id": "2378640", "revid": "37401", "url": "https://it.wikipedia.org/wiki?curid=2378640", "title": "Otto Brunfels", "text": "Con Hieronymus Bock, Leonhart Fuchs e Valerio Cordo, \u00e8 considerato uno dei padri della botanica tedesca.\nBiografia.\nIl teologo.\nFiglio di un bottaio, studi\u00f2 a Magonza, poi \u00e8 entrato il certosa di San Michele di Magonza, una laureandosi nel 1510 in teologia e filosofia e poco dopo si fece monaco nella certosa di Strasburgo. Poco \u00e8 noto di quegli anni, se non che entr\u00f2 in contatto con il circolo umanistico di S\u00e9lestat formato, tra gli altri, da Beatus Rhenanus, Martin Bucer, Jakob Wimpheling e Johannes Sapidus. Nel 1519 pubblic\u00f2 il suo primo scritto, \"De corrigendis studiis severioribus praeceptiunculae breves\", dedicato all'umanista Nikolaus Gerbel e profondamente influenzato da Erasmo.\nSi tratta di un insieme di precetti morali attraverso i quali Brunfels svaluta la teologia medievale a favore della moderna teologia di Lef\u00e8vre d'\u00c9taples, di Ulrich von Hutten, del Brant, del Bud\u00e9 e del gruppo di S\u00e9lestat, innervata con l'umanesimo neoplatonico di Gemisto Pletone, del Valla, dell'Agricola e del Ficino. Non manca un cenno a Lutero, presentato tra i migliori teologi viventi insieme con Melantone, Capitone ed Ecolampadio.\nDello stesso anno \u00e8 il secondo suo scritto, gli \"Aphorismi institutionis puerorum\", in cui egli ribadisce l'importanza degli studi umanistici che permettono di conoscere gli antichi filosofi nei quali, per quanto non cristiani, si trovano preziose verit\u00e0, come ben seppero, ai loro tempi, Cipriano, Lattanzio e Ilario. L'edizione era corredata da una lettera elogiativa di Wimpheling e dalla presentazione dello stampatore Schott, che garantiva al lettore la seriet\u00e0 dell'autore, \u00ab per quanto fosse un frate \u00bb. Nella successiva \"Confutatio sophistices et quaestionum curiosarum\", dedicata a Capitone, Brunfels polemizzava con quella teologia che pretendeva di conoscere i misteri divini.\nNella controversia sempre pi\u00f9 acuta seguita alle iniziative di Lutero, Brunfels si schier\u00f2 con quest'ultimo, attirandosi l'ostilit\u00e0 del priore cos\u00ec da meditare di lasciare l'abito, come confid\u00f2 il 10 giugno 1521 in una lettera a Jakob Spiegel, consigliere imperiale e nipote del Wimpheling, senza sapere che il destinatario era un confidente del nunzio pontificio Girolamo Aleandro. Poco dopo Brunfels abbandon\u00f2 la certosa di Strasburgo per rifugiarsi nel castello di Franz von Sickingen, a Kreuznach, dove trov\u00f2 Ulrich von Hutten.\nGrazie alle sue raccomandazioni, fu accolto come vice-parroco del villaggio di Steinau, a sostituire Johannes Indagine, allora impegnato nella collegiata di San Leonardo di Francoforte. Di questo astrologo luterano divenne amico, ma l'amicizia sua e dello Hutten non riuscirono a proteggerlo dagli attacchi di alcuni ecclesiastici, scandalizzati dal contenuto delle sue prediche. Nel luglio del 1522 Brunfels fugg\u00ec a Neuenburg am Rhein, un villaggio della Foresta Nera ormai divenuto luterano, del quale divenne parroco.\nA Neuenburg complet\u00f2, senza pubblicarle, delle \"Annotaciones\" filologiche sul Vecchio Testamento, e inizi\u00f2 una corrispondenza con Zwingli, al quale dedic\u00f2 il \"Verbum Dei multo magis expedit audire quam missam\", pubblicato nel 1523 insieme ad altri due brevi scritti, \"Christus in parabolis quare locutus sit\" e l\"'Evangeliorum ratio et authoritas\". Quest'ultimo in particolare comport\u00f2 a Brunfels la grave accusa di svalutare il Nuovo Testamento, avendo egli sostenuto che i vangeli potessero anche errare, come dimostrano le loro divergenze, tranne che in relazione alla salvezza, che \u00e8 l'elemento essenziale del messaggio evangelico. A questo punto anche limitare il canone a quattro soli vangeli era arbitrario.\nTra i critici fu Erasmo, verso il quale Brunfels era entrato in polemica difendendo l'appena scomparso Hutten nel conflitto che questi aveva avuto con l'umanista olandese, accusato di vilt\u00e0 e opportunismo per non essersi schierato apertamente con la Riforma. Alla \"Spongia adversus aspergines Hutteni\" Brunfels replic\u00f2 con la \"Pro Ulricho Hutteno defuncto ad Erasmi Roter. Spongiam Responsio\", una presa di posizione contro l'atteggiamento aristocratico di chi concepiva il cristianesimo una questione riservata ai dotti e ai sacerdoti. Quanto alla repressione dei disordini provocati dalle azioni dei riformatori paventata da Erasmo, Brunfels osservava che anche la predicazione apostolica aveva avuto tali effetti.\nQuest'ultimo tema fu sviluppato da Brunfels nel \"Von dem evangelischen Anstoss. Wie, und in was Gestalt das Wort Gottes uffr\u00fcr mache\" (Sullo scandalo del vangelo. Come e in che forma la parola di Dio provochi rivolte), un'edizione recante sul frontespizio due versetti evangelici: \u00ab Non sono venuto a portare la pace, ma la spada \u00bb e \u00ab Sono venuto a portare il fuoco sulla terra: e che cosa voglio, se non che sia acceso? \u00bb. All'origine dello scritto \u00e8 il fermento rivoluzionario che percorreva da decenni tutta la Germania. L'abolizione della propriet\u00e0 agricola collettiva - le terre da pascolo, le acque, i boschi - divenuta propriet\u00e0 privata del feudatario, e l'introduzione dei tributi in denaro anzich\u00e9 in natura, aveva immiserito i contadini che erano pi\u00f9 volte insorti. Le loro leghe, il \u00ab Bundschuh \u00bb e il \u00ab Der arme Konrad \u00bb, erano state distrutte nel 1493 e nel 1514, ma la ribellione, sostenuta anche da motivazioni religiose, continuava a covare nelle campagne e nelle citt\u00e0 dove molti contadini erano stati costretti a emigrare.\nL\"'Anstoss\" \u00e8 una replica ai cattolici, e in particolare al vescovo di Vienna Johann Fabri, che condannavano i contadini, accusati di essere luterani portatori di una \u00ab teologia della rivolta \u00bb, mentre il vangelo \u00e8 parola di pace. Brunfels obietta che il vangelo, che si rivolge ai poveri e non ai ricchi e ai potenti, \u00e8 temuto da questi ultimi, che sono in realt\u00e0 la causa delle sedizioni e i veri violenti, perch\u00e9 perseguitano chi predica la parola di Dio chiamandolo eretico e rivoltoso. D'altra parte, per\u00f2, non \u00e8 lecito ricorrere alla violenza in nome del vangelo, contestare le autorit\u00e0 e rifiutare il pagamento delle imposte.\nLa posizione di Brunfels \u00e8 simile a quella della nota \"Esortazione\" di Lutero, che aveva proibito ai contadini le rivolte contro le autorit\u00e0 civili. Le successive \"De ratione decimarum propositiones\" riprendono invece tesi di Carlostadio stampate nel 1522. Le due citazioni di San Girolamo e Sant'Agostino che figurano nel sottotitolo riassumono il contenuto dell'opuscolo di Brunfels: i contadini devono pagare le decime che pure non sono un obbligo, poich\u00e9 il Nuovo Testamento non ne parla. Esse sono dunque un'elemosina, e una ben strana elemosina, dal momento che viene fatta da poveri lavoratori a ricchi e oziosi ecclesiastici, ma se le decime non fossero pagate si griderebbe alla sedizione. Per il momento \u00e8 meglio accettare l'ingiustizia: col tempo s'imporr\u00e0 la parola di Dio.\nLe \"Von dem Pfaffen Zehenden hundert und zwen und fyertzig Schlussreden\" (Centoquarantadue tesi sulle decime dei preti), \u00e8 un'ampliata versione in tedesco del \"De ratione decimarum\", nelle quali Brunfels sottolinea di non voler affrontare la questione della legittimit\u00e0 delle decime riservate ai nobili. La prudente precisazione s'inseriva nel momento in cui le rivolte contadine riprendevano e si propagavano in tutta la Germania meridionale mentre Lutero, in una lettera del 15 giugno 1524 a Capitone, ribadiva che le decime dovevano essere pagate ai nobili proprietari in quanto, a suo avviso, erano previste dalla Scrittura.\nNei primi mesi del 1524 Brunfels lasci\u00f2 Neuenburg, dove il conflitto tra cattolici e luterani si era acuito, per trasferirsi a Strasburgo. Ne ottenne la cittadinanza in aprile e il 10 luglio spos\u00f2 Dorothea Helg. In quell'anno inizi\u00f2 a curare la pubblicazione degli scritti di Jan Huss dedicando il primo volume a Lutero.\nIl botanico.\nLe sue opere di botanica segnano un vero progresso rispetto a quelle precedenti. Le illustrazioni sono reali e non una servile copia delle opere antiche, come fatto fino ad allora; le piante sono riprese da modelli e con i loro difetti come, per esempio, una foglia in parte mangiata da un insetto. Nel suo \"Herbarum vivae eicones\", che comparve in tre edizioni del 1530, 1532 e 1536, a Strasburgo, illustrate da Hans Weiditz (probabile allievo di Albrecht D\u00fcrer), le piante sono rappresentate in modo realistico, anche con i loro difetti. La prima edizione trattava 135 essenze, mentre l'ultima ne conta 260. I testi sono ispirati alle opere di Dioscoride Anazarbeo.\nIn queste opere le illustrazioni risultano migliori dei testi. Brunfels, che si appoggiava su studi di autori italiani, non comprese la questione della ripartizione geografica delle essenze: continu\u00f2 infatti a cercare le essenze descritte da Dioscoride nella regione di Strasburgo.\nLinneo lo defin\u00ec \"padre della botanica moderna\" e gli dedic\u00f2 un genere botanico delle solanacee, chiamandolo \"Brunfelsia\"."}
{"id": "2378644", "revid": "339392", "url": "https://it.wikipedia.org/wiki?curid=2378644", "title": "Diga del Gariep", "text": ""}
{"id": "2378646", "revid": "126257", "url": "https://it.wikipedia.org/wiki?curid=2378646", "title": "Cambio manuale", "text": ""}
{"id": "2378654", "revid": "767487", "url": "https://it.wikipedia.org/wiki?curid=2378654", "title": "Cubo 6\u00d76\u00d76", "text": "Si definisce Cubo 6\u00d76\u00d76 quel twisty puzzle di forma cubica i cui punti di rotazione si trovano al centro delle facce, come nel cubo di Rubik, con la differenza che ogni faccia \u00e8 divisa in 6\u00d76 = 36 tasselli colorati. Inventato dal greco Panagiotis Verdes, \u00e8 stato realizzato e commerciato dalla azienda V-Cube, con un meccanismo diverso rispetto a quello dei cubi pi\u00f9 piccoli e con il nome di V-Cube 6. Il cubo \u00e8 acquistabile in Italia esclusivamente nei negozi on-line appositi, tra cui lo stesso \"v-cubes.com\".\nRisoluzione.\nCome per tutti i \"big cubes\", ossia quei cubi con meccanismo simile ma di ordine superiore al cubo di Rubik, il metodo pi\u00f9 classico \u00e8 quello di riduzione. In questo metodo si risolvono dapprima i 16 pezzi centrali di ogni faccia, poi si compongono gli spigoli del cubo unendo i 4 pezzi, infine si risolve il cubo come se fosse un cubo 3\u00d73\u00d73, con eventuali errori di parit\u00e0.\nCombinazioni.\nIl numero di combinazioni possibili \u00e8 dato da:\nIl numero preciso \u00e8 pari a 157 152 858 401 024 063 281 013 959 519 483 771 508 510 790 313 968 742 344 694 684 829 502 629 887 168 573 442 107 637 760 000 000 000 000 000 000 000 000.\nRecord.\nSia il record sul cubo singolo che quello sulla media di 3 sono stati realizzati nel 2018 dallo statunitense Max Park al \"WCA Asian Championship 2018\". Nella categoria singolo il record \u00e8 di 1:13.82, mentre quello sulla media \u00e8 stato fatto registrare in 1:17.10, con tempi singoli di 1:15.94, 1:13.82 e 1:21.54."}
{"id": "2378657", "revid": "110157", "url": "https://it.wikipedia.org/wiki?curid=2378657", "title": "Federazione di rugby a 15 dell'Iran", "text": "Islamic Republic of Iran Rugby Association, abbreviato in Iran Rugby Association (in farsi \u0631\u0633\u0645\u064a \u0627\u0646\u062c\u0645\u0646 \u0631\u0627\u06af\u0628\u064a \u062c\u0645\u0647\u0648\u0631\u064a \u0627\u0633\u0644\u0627\u0645\u064a \u0627\u064a\u0631\u0627\u0646) \u00e8 l'organismo di governo del rugby a 15 in Iran."}
{"id": "2378660", "revid": "767487", "url": "https://it.wikipedia.org/wiki?curid=2378660", "title": "Jean Beauvoir", "text": "Biografia.\nInizia a suonare la batteria durante l'infanzia, passando al basso durante l'adolescenza. Mentendo sulla propria et\u00e0, diventa direttore musicale di Gary U.S. Bonds a tredici anni, entrando poco dopo nel gruppo doo wop The Flamingos. Si trasferisce a New York durante l'esplosione del punk rock, entrando come bassista nei The Plasmatics dopo aver letto l'annuncio su un giornale. Con il gruppo pubblicher\u00e0 due album di studio e adotter\u00e0 la capigliatura mohawk bionda con la quale diverr\u00e0 celebre.\nLascia il gruppo dopo la pubblicazione di \"Beyond the Valley of 1984\" per entrare nella band di Steven Van Zandt, Little Steven &amp; the Disciples of Soul, per due album. Inizia la carriera da solista con l'album \"Drums Along the Mohawk\", pubblicato nel Regno Unito dalla Virgin Records nel 1986. La traccia \"Feel the Heat\" viene scelta per il film di Sylvester Stallone \"Cobra\", diventando una hit negli Stati Uniti e raggiungendo la 73\u00aa posizione della Billboard Hot 100. Sull'onda del successo del singolo, \"Drums Along the Mohawk\" viene pubblicato negli Stati Uniti raggiungendo la 93\u00aa posizione della Billboard 200. Il successo \u00e8 ancora maggiore, con il singolo \"Feel the Heat\" che raggiunge le prime dieci posizioni in Europa e Australia.\nBeauvoir pubblica altri album da solista nei tardi anni ottanta, pubblicati principalmente in Europa. Nel frattempo scrive, produce e suona con artisti come Kiss, John Waite, Ramones, Nona Hendryx, The Pretenders, Deborah Harry, Lionel Richie ed 'N Sync, vendendo in totale oltre un milione e mezzo di album come produttore. Diventa inoltre frontman dei Voodoo X e dei Crown of Thorns, che firmano un contratto con la Interscope Records e raggiungono un notevole successo mondiale pur non pubblicando album negli Stati Uniti.\nBeauvoir fonda e dirige il Voodoo Island Entertainment Group le cui divisioni includono la Voodoo Island Records e la Voodoo Island Productions. Nel corso della sua carriera ha creato societ\u00e0 con artisti come Richard Branson, Al Teller, Ted Fields, Jimmy Iovine, Gene Simmons, Paul Stanley e Lou Pearlman. \u00c8 inoltre fondatore e presidente della Hot Boy Music e della Tigre Noire Music. Attualmente \u00e8 direttore per la Renegade Nation, compagnia fondata da Steven Van Zandt, e continua a produrre, scrivere e cantare con i suoi Crown of Thorns.\nOltre al proprio lavoro nella colonna sonora del film di Sylvester Stallone, ha anche composto canzoni per i film \"Cimitero vivente\", \"Sotto shock\", \"Flawless - Senza difetti\", \"School of Rock\", \"Fuga dal Natale\", \"The Guilty - Il colpevole\", \"Vita da camper\", \"Rock and Roll High School Forever\" e \"Berlin Nights\"."}
{"id": "2378668", "revid": "984922", "url": "https://it.wikipedia.org/wiki?curid=2378668", "title": "Prakash Mehra", "text": "Ha girato svariati film a Bollywood, tra cui Zanjeer, nel 1973, con Amitabh Bachchan, che lo lanci\u00f2 definitivamente.\nLa sua ultima pellicola \u00e8 del 1996. In quell'occasione dirige la giovane Karisma Kapoor.\n\u00c8 morto il 17 maggio 2009, a causa di una polmonite."}
{"id": "2378669", "revid": "767487", "url": "https://it.wikipedia.org/wiki?curid=2378669", "title": "Dudley Do-Right", "text": "Dudley Do-Right \u00e8 un film del 1999 diretto da Hugh Wilson.\nLa pellicola, basata sull'omonimo segmento della serie d'animazione \"Rocky e Bullwinkle\", vanta nel cast Brendan Fraser, Alfred Molina e Sarah Jessica Parker.\nTrama.\n\u00c8 la storia del cadetto Dudley che esaudisce il suo fanciullesco sogno di arruolarsi nei Rangers Rossi."}
{"id": "2378673", "revid": "4175", "url": "https://it.wikipedia.org/wiki?curid=2378673", "title": "Federazione di rugby a 15 del Kazakistan", "text": "La Federazione Rugby XV del Kazakistan \u00e8 l'organo che governa il Rugby a 15 in Kazakistan, \u00e8 nota all'estero con il soprannome di \"Nomadi\".Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2378680", "revid": "144796", "url": "https://it.wikipedia.org/wiki?curid=2378680", "title": "Ludwig Andreas, Conte Khevenh\u00fcller", "text": ""}
{"id": "2378684", "revid": "767487", "url": "https://it.wikipedia.org/wiki?curid=2378684", "title": "Sudokube", "text": "Il Sudokube (o Sudoku Cube) \u00e8 un twisty puzzle, precisamente un incrocio tra un Sudoku ed un Cubo di Rubik.\nIl puzzle in questione \u00e8 un normale cubo di Rubik 3\u00d73\u00d73, che al posto dei colori ha su ogni quadratino dei numeri da 1 a 9, tutti con lo stesso colore di sfondo, come nel Sudoku.\nPer completarlo bisogna posizionare su ogni faccia tutti i numeri da 1 a 9, cos\u00ec come nei quadrati interni al Sudoku.\nEsistono in totale 12 versioni di questo cubo, ed inoltre la variante del SudoKube 4\u00d74\u00d74."}
{"id": "2378689", "revid": "123128310", "url": "https://it.wikipedia.org/wiki?curid=2378689", "title": "Antonio Maraini", "text": "Biografia.\nFiglio di Enrico Maraini (1855-1938), imprenditore edile luganese trasferitosi a Roma intorno al 1870-1875, e di Luisa Arnaldi (1858-1944), genovese. Nel 1911 conobbe a Roma la scrittrice di origini inglesi e polacche Yo\u00ef Pawlowska Crosse, nome d'arte di Cornelia Edith \"Yo\u00ef\" Crosse, che ritrasse in alcune opere. I due si trasferirono a Firenze, dove nacquero i figli Fosco Maraini (1912-2004), etnologo e orientalista e Grato Maraini.\nLaureatosi in giurisprudenza presso l'Universit\u00e0 degli Studi di Roma \"La Sapienza\", Antonio Maraini si dedic\u00f2 sin dalla prima giovinezza alle arti figurative, in particolare alla scultura.\nAssai apprezzato durante il Ventennio fascista, Antonio Maraini divenne stretto collaboratore di Achille Starace e influente ispiratore della politica culturale attuata dal regime, meritando importanti committenze ufficiali. Dopo la firma del Concordato, nel (1929), tra le sue opere pi\u00f9 significative si segnalano i pannelli in bronzo per la porta principale della Basilica di San Paolo fuori le Mura (1929-1931) oltre a quelli per la nuova scala elicoidale d'ingresso ai Musei Vaticani fusa dalla Fonderia Artistica Ferdinando Marinelli di Firenze (1932), e quelli per l'Arengario di Brescia (1932).\nFu al vertice e responsabile, quale Commissario Nazionale, del Sindacato Nazionale Fascista di Belle Arti, del quale cur\u00f2 la promulgazione dello statuto (1933), ed in rappresentanza del quale sedette alla Camera dei deputati sostituita nel 1939 dalla Camera dei Fasci e delle Corporazioni. Dall'ottobre 1928 al 1942, fu Segretario generale della Biennale. In questa veste si occup\u00f2 dell'erezione della Biennale nell'Ente autonomo che avrebbe accolto poi, nel 1932, la Mostra Internazionale d'Arte Cinematografica.\nDopo la seconda guerra mondiale, Antonio Maraini visse appartato a Firenze dove aveva sempre mantenuta la sua residenza, dedicandosi alla presidenza dell'Accademia del Disegno."}
{"id": "2378692", "revid": "767487", "url": "https://it.wikipedia.org/wiki?curid=2378692", "title": "Federazione di rugby a 15 del Kirghizistan", "text": "Regbi Federacijasy Kyrgyzstan (in chirghiso \u0440\u0435\u0433\u0431\u0438 \u0424\u0435\u0434\u0435\u0440\u0430\u0446\u0438\u044f\u0441\u044b \u041a\u044b\u0440\u0433\u044b\u0437\u0441\u0442\u0430\u043d; in russo \u0424\u0435\u0434\u0435\u0440\u0430\u0446\u0438\u044f \u0440\u0435\u0433\u0431\u0438 \u041a\u0438\u0440\u0433\u0438\u0437\u0438\u0438, \"Federacija regbi Kirgizii\"), nota internazionalmente con il nome ufficiale in inglese Kyrgyzstan Federation of Rugby, \u00e8 l'organismo di governo del rugby a 15 in Kirghizistan.\nLa federazione nacque nel 2001 a un decennio d'indipendenza dell'ex RSS Kirghisa dall'URSS ed \u00e8 affiliata ad Asia Rugby dalla nascita, nonch\u00e9 a World Rugby dal 2004."}
{"id": "2378693", "revid": "1318658", "url": "https://it.wikipedia.org/wiki?curid=2378693", "title": "Galaxy Zoo", "text": "Galaxy Zoo \u00e8 un progetto astronomico internazionale nel quale i membri sono chiamati a classificare milioni di galassie.\n\u00c8 un esempio di citizen science, traducibile in italiano come \"Scienza Popolare\", in cui i partecipanti contribuiscono, su base volontaria, ad un progetto scientifico di ricerca.\nIl progetto originale \u00e8 stato lanciato il 12 luglio 2007 (Galaxy Zoo 1) ed il 17 febbraio 2009 \u00e8 stato dato il via al proseguimento del progetto (Galaxy Zoo 2). Nell'aprile 2010 \u00e8 iniziata una nuova fase del progetto, chiamata Galaxy Zoo: Hubble, che utilizza i dati del telescopio spaziale Hubble. Galaxy Zoo \u00e8 parte del gruppo di progetti di citizen science Zooniverse.\nLe origini.\nIl progetto, come accennato, nasce nel 2007 ispirato da Stardust@home, ed \u00e8 una collaborazione fra le Universit\u00e0 di Oxford, Portsmouth, Yale, Johns Hopkins e la Fingerprint Digital Media di Belfast.\nI moderni programmi per computer, nonostante il livello di sofisticazione e specializzazione raggiunti anche in campo astronomico, non sono in grado di classificare le galassie.\nUn gruppo di astronomi e cosmologi decide di lanciare un progetto su internet chiedendo ai volontari di visionare delle immagini, estratte dalla banca dati del telescopio Sloan Digital Sky Survey (SDSS), e classificarle in base alla loro morfologia: spirali (spiral), ellittiche (elliptical), stelle/non so (Star/Don't know), in aggregazione (merger).\nLe galassie si dividono in due principali categorie, cos\u00ec come stabilito da Edwin Hubble (1889-1953) nella classificazione morfologica della galassie, in base alla loro forma: Ellittiche e Spirali.\n\"A distanza di oltre 80 anni gli scienziati dibattono sulla controversa materia della formazione ed evoluzione delle galassie stesse.\nUn tipo evolve nell'altro? Nelle simulazioni teoriche gli astronomi hanno scoperto che la fusione di galassie a spirale pu\u00f2 crearne una ellittica e che un'ellittica pu\u00f2 trasformarsi in spirale per accrescimento con l'apporto di ulteriori stelle e gas.\nMa quanto sono frequenti le fusioni? Sono realmente importanti? Ogni galassia \u00e8 destinata a trasformarsi nel corso della propria esistenza?\"\nLo scopo \u00e8 quello di ottenere, per ogni immagine, almeno 20 classificazioni da diverse persone consentendo di avere un campione statistico significativo.\nIl team prevede di completare lo studio in due anni. Nell'arco delle prime 24 ore il sito riceve una media di 70.000 classificazione all'ora.\nI partecipanti.\nIl progetto si rivela subito un successo. Il numero di partecipanti \u00e8 impressionante. \"\"La domanda nel primo giorno fu cos\u00ec elevata da far saltare un interruttore della nostra sala computer\" ha dichiarato Jan Vanderberg del Johns Hopkins.\nNel corso del primo anno il sito riceve oltre 50 milioni di classificazioni da oltre 150.000 membri.\nNon sono richieste conoscenze scientifiche particolari o specifiche nel campo astronomico, anche se in Galaxy Zoo 1 \u00e8 richiesto il superamento di un test di ingresso.\n\"I volontari di Galaxy Zoo svolgono un lavoro reale. Non si limitano a far girare passivamente qualcosa sui loro computer sperando di essere la prima persona a scoprire gli alieni. Loro sono un tassello della scienza che ne scaturisce, ci\u00f2 significa che sono interessati a quello che facciamo e che troviamo\" - ha dichiarato Kevin Schawinski, uno dei fondatori del progetto - \"Non \u00e8 solo per divertimento. Il cervello umano \u00e8 attualmente migliore di un computer nel riconoscimento delle strutture in un progetto come questo. Sia che spendiate cinque minuti, quindici minuti o cinque ore nel sito il vostro contributo \u00e8 inestimabile\".\n\"Questi risultati sono possibili grazie all'importante contributo scientifico dei nostri astronomi volontari.\" - ha detto Chris Lintott, un altro dei fondatori del progetto - \"Nessun gruppo di professionisti pu\u00f2 classificare cos\u00ec tante galassie da solo.\"\n*Galaxy Zoo 1.\nLo scopo del progetto iniziale \u00e8 quello di classificare un campione di 1 milione di galassie, la maggior parte delle quali mai viste prima da occhio umano, per stabilire, attraverso l'individuazione della morfologia delle galassie, la struttura dell'universo e capire come le differenti galassie sono distribuite nel cielo. \"Abbiamo varie teorie su come questo accade\" ha dichiarato Anze Slasar della Oxford University \"ma per testarle abbiamo bisogno di sapere quale tipologia di galassie sono presenti nei differenti ambienti cosmici. La combinazione del SDSS-II e di Galaxy Zoo ci forniranno le informazioni di cui abbiamo bisogno\".\nLe immagini per il progetto sono prese dallo Sloan Digital Sky Survey che sfrutta un telescopio robotizzato di 2,5\u00a0m equipaggiato con una camera CCD da 120 megapixel in grado di fotografare 1,5 gradi di cielo alla volta.\nAi partecipanti \u00e8 richiesto un test d'ingresso superato il quale \u00e8 possibile iniziare subito la classificazione. Le possibili scelte sono fra galassie a spirale con rotazione in senso orario (\"clock wise spiral\") o in senso antiorario (\"anti-clock wise spiral\"), spirali poste di taglio (\"edge on\"), ellittiche (\"elliptical\"), galassie in aggregazione (\"merger\"), stelle/non so (\"star/don't know\").\nIl Forum ed il Blog.\nCorrelati e non meno importanti delle pagine del progetto esistono un *Forum ed un *Blog ufficiali di Galaxy Zoo.\nNel Forum, nato in contemporanea con Galazy Zoo 1, i membri, denominatisi zooities, possono scambiare informazioni, chiedere spiegazioni, esporre dubbi, fornire dati inerenti ad altri progetti paralleli sorti in seguito o semplicemente conoscersi. Al forum partecipano, oltre ai volontari, anche i fondatori del progetto, denominati zookeepers, e numerosi astronomi rendendo il Forum un indispensabile strumento di conoscenza, approfondimento ed informazione.\nScoperte e Pubblicazioni.\nUn oggetto insolito \u00e8 stato scoperto da una insegnante olandese, Hanny Van Arkel, e denominato Hanny's Voorwerp (l'\u00aboggetto di Hanny\u00bb, in olandese). L'oggetto, probabilmente una nube di gas e polveri illuminato da una pulsar ora scomparsa, \u00e8 sottoposto a numerose investigazioni da parte della comunit\u00e0 scientifica internazionale.\nDi seguito sono elencati gli studi attualmente prodotti con i dati di riferimento e l'indicazione del loro stato (In verde quelle gi\u00e0 accettate e pubblicate)\nVoci correlate.\nLista dei progetti di Citizen science\nLista dei progetti di calcolo distribuito"}
{"id": "2378695", "revid": "339392", "url": "https://it.wikipedia.org/wiki?curid=2378695", "title": "Federico Augusto di York", "text": ""}
{"id": "2378699", "revid": "110157", "url": "https://it.wikipedia.org/wiki?curid=2378699", "title": "Federazione di rugby a 15 del Laos", "text": "Lao Rugby Federation \u00e8 l'organismo di gestione del rugby a 15 in Laos.\nFondato nel 2001, ha sede a Vientiane ed \u00e8 membro di Asia Rugby dalla fondazione e di World Rugby dal 2004."}
{"id": "2378708", "revid": "97701", "url": "https://it.wikipedia.org/wiki?curid=2378708", "title": "Indentured servitude", "text": ""}
{"id": "2378709", "revid": "767487", "url": "https://it.wikipedia.org/wiki?curid=2378709", "title": "Cerchio (ginnastica ritmica)", "text": "Il cerchio \u00e8 uno dei cinque attrezzi utilizzati nella ginnastica ritmica.\nNell'agonistica il diametro del cerchio varia dagli 80 ai 90\u00a0cm, in base all'altezza della ginnasta. Quest'attrezzo \u00e8 di circa 300g ed \u00e8 generalmente realizzato in plastica.\nNell'esercizio con il cerchio non c'\u00e8 un gruppo corporeo predominante e devono essere presenti tutti i tipi di gruppi corporei (salti, giri o pivots, equilibri e souplesse) in maniera omogenea.\nL'attrezzo ha un colore di base definito, ma spesso le ginnaste lo rivestono con strisce adesive variopinte e scotch colorati, talvolta anche brillantinati, per migliorarne l'aspetto coreografico.\nIl cerchio \u00e8 un attrezzo che pu\u00f2 adattarsi ad ogni tipo di musica veloce o lenta che sia, basta saperla accompagnare. Le varie modalit\u00e0 di lancio sono infinite, altrettanto con le riprese.\nPer capire quale misura di cerchio bisogna acquistare, \u00e8 semplice, basta misurare con il metro dai piedi con tallone poggiato, fino al fianco. Solitamente ad esempio una bambina di 11-12 anni, ha un 85."}
{"id": "2378712", "revid": "137928", "url": "https://it.wikipedia.org/wiki?curid=2378712", "title": "Federazione di rugby a 15 di Macao", "text": "La Federazione Rugby XV di Macao \u00e8 l'organo che governa il Rugby a 15 nella regione di Macao."}
{"id": "2378714", "revid": "1442080", "url": "https://it.wikipedia.org/wiki?curid=2378714", "title": "CHL (azienda)", "text": "CHL S.p.A. era una azienda attiva nei settori di telecomunicazioni, information technology, e-commerce, logistica, trasporti anche attraverso la sua partecipata \"Terra\".\nLa societ\u00e0 dal 6 dicembre 2019 \u00e8 stata sospesa dalle negoziazioni alla Borsa Italiana dove \u00e8 presente nell'\u00edndice FTSE Italia Small Cap.\nStoria.\nFu fondata nel 1993 a Firenze da Stefano e Paolo Bargagni, Ugo Bolla e Fernando Franchi e inizialmente curava esclusivamente l'assemblaggio di computer su misura e vendita B2B attraverso la rete Fidonet (BBS).\nNel 1995 comincia a vendere, attraverso internet, prodotti legati all'informatica (componenti, accessori per PC e personal computer assemblati dall'azienda stessa).\nDal 1999 inizia a trattare anche PC di produttori terzi, software e prodotti legati alla telefonia, all'audio/video e alla fotografia.\nContemporaneamente ha aperto diversi negozi sparsi su tutto il territorio italiano dove si vendevano gli stessi prodotti disponibili sul sito. Dal 2 giugno 2000 CHL \u00e8 quotata nell'\u00edndice FTSE Italia Small Cap della Borsa di Milano. Il 7 ottobre 2009 CHL conclude un accordo con la societ\u00e0 italiana di telecomunicazioni Tiscali, tale accordo prevede che CHL venda nei suoi punti vendita i servizi di quest'ultima.\nNel 2010 CHL ha stipulato un accordo con InSpeedy per le consegne e installazioni dei prodotti che vende tramite un partner che si occupa di gestione post-vendita.\nCHL S.p.A. detiene il controllo di:\nNel 2019 il capitale sociale di CHL \u00e8 di \u20ac 8.725.061,25. La societ\u00e0 ha sedi e personale a Roma, Arezzo, Firenze e Milano e una base dati di 1,2 milioni clienti in tutta Italia che utilizzano i prodotti offerti dal Gruppo.\nIl 18 dicembre 2019, il Tribunale fallimentare di Firenze decide di sospendere l'intero consiglio di amministrazione dai propri poteri in attesa di discutere una nuova istanza di fallimento.\nIl 15 gennaio 2020 con sentenza n. 14 depositata in cancelleria in data 20 gennaio 2020 il Tribunale di Firenze dichiara il fallimento di CHL S.p.A."}
{"id": "2378715", "revid": "228587", "url": "https://it.wikipedia.org/wiki?curid=2378715", "title": "Toby Young", "text": "Biografia.\nSuo padre era Don Michael Young, sociologo che introdusse il termine \"meritocrazia\". Sua madre, Sasha Moorsom, era scrittrice, scultrice e pittrice. Ha studiato al Brasenose College di Oxford dove si \u00e8 diplomato in Filosofia, Politica ed Economia (MA). Ad Oxford diede vita ad un nuovo giornale, \"The Danube\", scoprendo cos\u00ec il suo interesse nel giornalismo. Nel 1986 lasci\u00f2 Oxford e inizi\u00f2 a lavorare per il \"Times\" ma presto venne licenziato. Tra il 1988 ed il 1990 ha lavorato come assistente tecnico a Cambridge presso la Facolt\u00e0 di Scienze Politiche e Sociali. \nNel 1991 ha fondato il \"Modern Review\" con Julie Burchill e suo marito Cosmo Landesman. Nel 1995 decide di chiudere poich\u00e9 il giornale era sull'orlo del fallimento. \nPresto si trasfer\u00ec a New York a lavorare per \"Vanity Fair\" dove i colleghi lo accusano di essere pressante e fastidioso; la sua carriera \u00e8 riportata nel libro \"Un alieno a Vanity Fair\". Nel 1998 il suo contratto non \u00e8 stato rinnovato ma rimane a New York e lavora per due anni presso il \"New York Press\". Torna nel 2000 in Gran Bretagna a lavorare per il periodico \"The Spectator\" e come colonnista del \"Indipendent on Sunday\" e \"The Evening Standard\". \nNel 2002 ha partecipato ad una serie TV su Channel 4 \"Come Dine With Me\" . Nel 2008 \u00e8 stato prodotto un film sul suo libro in cui Simon Pegg interpreta il ruolo del giornalista.\nYoung \u00e8 sposato con Caroline Bondy con cui ha 4 figli. I due si sono conosciuti a Manhattan nel 1997 e si sono sposati nel 2000.\nCitazioni.\nGraydon Carter di \"Vanity Fair\": \"quelli che non sanno insegnare, scrivono. Quelli che non sanno scrivere, scrivono di loro stessi - Nel caso di Toby, infinitamente\"."}
{"id": "2378723", "revid": "585241", "url": "https://it.wikipedia.org/wiki?curid=2378723", "title": "While Shepherds Watched Their Flocks by Night", "text": "While Shepherds Watched Their Flocks by Night, noto anche come The Vision of the Shepherds, \u00e8 una tradizionale carola natalizia inglese, che descrive l'annuncio della nascita di Ges\u00f9 ai pastori, basato sul Vangelo di Luca. \n\u00c8 attribuita al poeta di origine irlandese Nahum Tate, che la pubblic\u00f2 per la prima volta intorno al 1700 o al 1703 con il titolo originale di Song of the Angels at the Nativity of Our Blessed Saviour in un supplemento di \"New Version of the Psalms of David\" (1696), edito dallo stesso Tate e da Nicholas Brady.\nIl canto viene solitamente eseguito su due diverse melodie. Nel Regno Unito e nei Paesi del Commonwealth la melodia standard \u00e8 \"Winchester Old\", brano scritto da George Kirbye nel 1592 e arrangiato da Henry Monk intorno al 1824 (e noto nella liturgia cattolica in quanto melodia usata per il canto \"Sei tu signore il pane\").\nNegli Stati Uniti, invece, la melodia pi\u00f9 popolare \u00e8 \"Christmas\", un adattamento di David Weirman di un'aria tratta dal \"Siroe\" di Georg Friedrich H\u00e4ndel) (1728), arrangiato nel 1821 da Lowell Mason.\nAltre possibili melodie che hanno accompagnato il brano sono: \"Cranbrook\" (dal nome del villaggio omonimo, composta nel 1805 da Thomas Clark; \"Martyrdom\", composta da Hugh Wilson nel 1800 e arrangiata da Ralph E. Hudson nel 1885; \"Schakelford\", composta da Frederick Henry Cheeswright nel 1889.\nPer molto tempo, \"While Shepherds Watched Their Flocks by Night\" fu \u2013 assieme a \"Hark! The Herald Angels Sing\" \u2013 l'unico canto natalizio ammesso dalla Chiesa anglicana.\nTesto.\nIl testo, che si compone di 6 strofe (di 4 versi ciascuna) parla dell'annuncio della Nascita di Ges\u00f9 dato ai pastori:\n&lt;poem&gt;\n\"Whilst/While shepherds watch'd their flocks by night,\"\n\"All seated on the ground,\"\n\"The angel of the Lord came down,\"\n\"And glory shone around.\"\n\"\u201cFear not!\u201d he said, for mighty dread\"\n\"Had seized their troubled mind.\"\n\"\u201cGlad tidings of great joy I bring\"\n\"To you and all mankind.\"\n\"\u201cTo you, in David's town, this day\"\n\"Is born of David's line\"\n\"A Savior, who is Christ the Lord,\"\n\"And this shall be the sign.\"\n\"\u201cThe heavenly Babe you there shall find\"\n\"To human view displayed,\"\n\"All meanly wrapped in swathing bands,\"\n\"And in a manger laid.\u201d\"\n\"Thus spake the seraph and forthwith\"\n\"Appeared a shining throng\"\n\"Of angels praising God on high,\"\n\"Who thus addressed their song:\"\n\"\u201cAll glory be to God on high,\"\n\"And to the Earth be peace;\"\n\"Good will henceforth from Heaven to men\"\n\"Begin and never cease!\u201d\"&lt;/poem&gt;\nAltre versioni del testo.\nDel testo esiste una versione di G. W. Fink intitolata \"While humble shepherds watched their flocks\" con molti passaggi riscritti ed un'altra pubblicata negli Stati Uniti in \"The Hymnal 1892\" con molte modernizzazioni, tra cui l'assenza della parola \"Hallelujah\".\nVersioni discografiche.\nIl brano \u00e8 stato inciso, tra gli altri, da:"}
{"id": "2378724", "revid": "387628", "url": "https://it.wikipedia.org/wiki?curid=2378724", "title": "Ethos mondiale", "text": ""}
{"id": "2378725", "revid": "4175", "url": "https://it.wikipedia.org/wiki?curid=2378725", "title": "Federazione di rugby a 15 della Malaysia", "text": "La Federazione di rugby a 15 della Malaysia (in inglese \"Malaysia Rugby Union\", in malese \"Kesatuan Ragbi Malaysia\") \u00e8 l'organo che governa il Rugby a 15 nella Malaysia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2378726", "revid": "387628", "url": "https://it.wikipedia.org/wiki?curid=2378726", "title": "Etica globale", "text": ""}
{"id": "2378729", "revid": "716642", "url": "https://it.wikipedia.org/wiki?curid=2378729", "title": "Michael Kightly", "text": "Caratteristiche tecniche.\n\u00c9 un'ala."}
{"id": "2378731", "revid": "6923", "url": "https://it.wikipedia.org/wiki?curid=2378731", "title": "Federazione di rugby a 15 della Mongolia", "text": "Mongolyn Ragbigijn Cholboo (in mongolo \u041c\u043e\u043d\u0433\u043e\u043b\u044b\u043d \u0420\u0430\u0433\u0431\u0438\u0433\u0438\u0439\u043d \u0425\u043e\u043b\u0431\u043e\u043e), anche nota con il nome ufficiale alternativo Mongolian Rugby Football Union, \u00e8 l'organismo di governo del rugby a 15 in Mongolia.\nFondata nel 2003, \u00e8 affiliata dalla nascita ad Asia Rugby e dal 2004 a World Rugby."}
{"id": "2378735", "revid": "123110067", "url": "https://it.wikipedia.org/wiki?curid=2378735", "title": "Deserto di Tabernas", "text": "Il deserto di Tabernas (), l'unico deserto geograficamente considerato come tale localizzato in Europa, \u00e8 un sito a gariga arida localizzato nella provincia di Almer\u00eda in Andalusia, in Spagna, circa 30 km a nord della citt\u00e0 di Almer\u00eda.\n\u00c8 compreso principalmente nel comune di Tabernas, G\u00e1dor, Santa Cruz de Marchena, Alboloduy e G\u00e9rgal ed \u00e8 protetto come riserva naturale: copre una superficie di 280 km\u00b2. Le poche piogge che si verificano sono generalmente torrenziali, ragion per cui il suolo caratterizzato da marne e arenarie sedimentarie comporta la presenza di una scarsa vegetazione per l'incapacit\u00e0 di trattenere l'umidit\u00e0. Al contempo, si sviluppa una grande erosione, la quale \u00e8 la causa della formazione dei caratteristici calanchi locali.\nDagli anni '60, il deserto di Tabernas \u00e8 stato teatro di migliaia di riprese cinematografiche e pubblicitarie, che lo hanno portato ad essere conosciuto come l'\"Hollywood europeo\". Alcuni dei pi\u00f9 prestigiosi attori e registi del mondo del cinema sono passati attraverso i suoi aridi paesaggi, come Steven Spielberg, Sergio Leone (si pensi a \"C'era una volta il West\", \"Per un pugno di dollari\" o \"Per qualche dollaro in pi\u00f9\"), Clint Eastwood, Sean Connery, Harrison Ford, Arnold Schwarzenegger, Sophia Loren e altri ancora. Nel giugno 2020 il deserto di Tabernas \u00e8 stato dichiarato \"Tesoro della cultura cinematografica europea\" dall'Accademia europea del cinema.\nClima.\nIl clima nel deserto di Tabernas varia dal semi-arido al mediterraneo e persino al freddo temperato. Per via della sua posizione localizzata tra la Sierra de los Filabres a nord e la Sierra Alhamilla a sud-est, le correnti umide del vicino Mar Mediterraneo non riescono a raggiungere la regione, comportando una ancor pi\u00f9 acuta scarsit\u00e0 di precipitazioni rispetto al Levante spagnolo della penisola iberica.\nNel deserto di Tabernas la temperatura media annua \u00e8 di circa 17,9 \u00b0C. Le medie mensili oscillano invece tra i 9 \u00b0C di gennaio e i 24,5 \u00b0C di agosto. Il termometro in inverno raramente scende sotto lo zero di notte, mentre durante l'estate le temperature massime assolute si spingono anche oltre i 45 e si avvicinano ai 50 \u00b0C all'ombra nelle giornate pi\u00f9 estreme. La piovosit\u00e0 media annua \u00e8 leggermente superiore ai 200 mm e di questi solo un terzo cadono nella stagione calda (ovvero da maggio a ottobre). Si contano circa 3.000 ore di sole medio annuo.\nAlla luce di quanto affermato, il clima del deserto di Tabernas, inscrivibile tra i 400 e gli 800-900 metri circa, \u00e8 cos\u00ec schematizzabile:\nTutte queste caratteristiche sono ulteriormente aggravate dal favonio, un vento caldo e secco che spira scendendo lungo declivi e pendii montani. Sopra gli 800-900 metri circa aumentano le precipitazioni, cosicch\u00e9 la temperatura cala nella stagione estiva a quelle altitudini. \u00c8 su queste ultime che il clima pu\u00f2 essere descritto come mediterraneo piuttosto che semi-arido o, nei punti ancor pi\u00f9 alti, anche come freddo temperato, tanto che in diversi mesi in inverno si verificano delle gelate.\nNel comune di Tabernas, la piovosit\u00e0 media annua \u00e8 di soli 243 mm.\nFauna.\nA seconda delle zone ombrose o sempre riscaldate dal sole la distribuzione delle specie viventi muta. Si possono distinguere in particolari due habitat principali, quello montano e quello degli \"arroyos\".\nLe api e gli altri insetti che contribuiscono all'impollinazione delle piante del posto, presenti in maniera tutto sommato abbondante nella regione, permettono a diversi uccelli insettivori di sopravvivere: tra questi, merita di essere citato innanzitutto il gruccione europeo (\"Meropidae\"), il quale costruisce il suo nido presso le scarpate lungo i fiumi secchi o in alcune cavit\u00e0 nella sabbia scavando con il suo becco, al fine di proteggere le uova da predatori come il colubro ferro di cavallo (\"Hemorrhois hippocrepis\").\nLa pernice rossa (\"Alectoris rufa\") nidifica nei pressi delle alture, cos\u00ec come alcuni rapaci quali falchi pellegrini (\"Falco peregrinus\"), aquile reali (\"Aquila chrysaetos\") e del Bonelli (\"Aquila fasciata\") che vivono presso i monti Alhamilla e sorvolano tale luogo perch\u00e9 loro terreno di caccia. Di notte, il gufo reale (\"Bubo bubo\") compie la medesima operazione in cerca di conigli selvatici (\"Oryctolagus cuniculus\") e piccoli roditori. Un altro animale attivo nelle ore crepuscolari e notturne \u00e8 la volpe rossa (\"Vulpes vulpes\").\nUn gran numero di uccelli nidificano sui pendii che circondano gli \"arroyos\", tra cui la colombella (\"Columba oenas\"), la ghiandaia marina (\"Coracias garrulus\"), il gheppio comune (\"Falco tinnunculus\"), la civetta (\"Athene noctua\"), la taccola (\"Coloeus monedula\"), la rondine montana (\"Ptyonoprogne rupestris\"), il rondone maggiore (\"Tachymarptis melba\"), la monachella (\"Oenanthe hispanica\"), la passera lagia (\"Petronia petronia\") o il trombettiere (\"Bucanetes githagineus\"), normalmente attivo nelle oasi sahariane. I boschetti di tamerici comuni (\"Tamarix gallica\") e la vegetazione sulle rive del corso del fiume forniscono l'habitat per ulteriori specie ornitologiche, ovvero le capinere (\"Sylvia\"), i cardellini (\"Carduelis\"), i verzellini (\"Serinus serinus\"), i rigogoli (\"Oriolus oriolus\"), e anche gli uccelli acquatici come gli scolopacidi (\"Scolopacidae\"), i corrieri (\"Charadrius\") e gli ardeidi (\"Ardeidae\"). Si rintracciano altres\u00ec uccelli della steppa come le cappellacce (\"Galerida cristata\"), le calandrelle (\"Calandrella\"), gli occhioni (\"Burhinidae\"), le otarde minori (\"Tetrax tetrax\") e le ganghe (\"Pterocles orientalis\").\nLa diversit\u00e0 dei mammiferi \u00e8 minore, nonostante abbondino volpi e conigli, come gi\u00e0 detto, oltre a lepri comuni (\"Lepus europaeus\"), ghiridi (\"Gliridae\"), ricci comuni (\"Erinaceus europaeus\") e algerini (\"Atelerix algirus\").\nNegli uadi del deserto, dunque nei pressi delle acque che scorrono nella regione, si trovano anfibi come la rana verde iberica (\"Pelophylax perezi\") o il rospo calamita (\"Epidalea calamita\"), oltre a rettili quali la lucertola dalla coda rossa (\"Acanthodactylus erythrurus\"), la lucertola ocellata (\"Timon lepidus\"), il colubro bilineato (\"Rhinechis scalaris\") e la natrice viperina (\"Natrix maura\"), esemplari adattatisi col tempo a tale habitat. Nel deserto vive anche una delle ultime comunit\u00e0 presenti in Europa di tartarughe greche (\"Testudo graeca\").\nFlora.\nL\"'Euzomodendron bourgeanum\", un arbusto legnoso e perenne della famiglia delle crucifere, \u00e8 una specie endemica del deserto di Tabernas. Si tratta di una pianta risalente al Giurassico e figura tra quelle in pericolo di estinzione dalla lista compilata dalla Giunta dell'Andalusia.\nAlcune forme vegetali tendono a sviluppare foglie dure e molto piccole per facilitare l'evapotraspirazione, un comportamento tipico ad esempio della \"Salicornia\", praticamente sita quasi ovunque nei margini delle valli. Alcune piante effimere mancano di meccanismi sufficienti per far fronte a lunghi periodi di siccit\u00e0: tuttavia, esse hanno un metabolismo molto accelerato e periodi vegetativi assai brevi, motivo per cui i loro semi germinano e crescono decisamente in fretta. Il tempo impiegato per tutte queste operazioni \u00e8 quindi sufficiente a completare la fioritura e generare nuovi semi in attesa di un successivo periodo di piogge. Le specie a cui si pu\u00f2 fare riferimento risultano la robbia comune (\"Rubia tinctorum\"), un'endemica variante del cisto biancastro (\"Cistus albidus\") e l'asfodelo mediterraneo (\"Asphodelus ramosus\").\nAltre specie affrontano le condizioni avverse del posto attraverso la succulenza e la capacit\u00e0 di immagazzinare acqua al loro interno, come il fico d'India (\"Opuntia ficus-indica\"). Un'ulteriore alternativa \u00e8 rappresentata da quelle piante che, per assimilare l'acqua, sfruttano la presenza di falde sotterranee e presentano bulbi o rizomi. La formazione delle spine risulta uno dei sistemi difensivi pi\u00f9 comuni tra i cespugli e gli arbusti del deserto. Non mancano poi piante parassite che sfruttano i fluidi delle radici prodotti da altre specie: \u00e8 il caso del fungo di Malta (\"Cynomorium coccineum\"). Tra i vegetali pi\u00f9 frequenti spiccano il cappellino di Castiglia (\"Agrostis castellana\"), lo sparto (\"Stipa tenacissima\") e diverse erbe aromatiche come l'artemisia (\"Artemisia\") o il timo (\"Thymus\"), che si accontentano anche di terreni poveri di minerali. Diverse specie come le sopraccitate tamerici, le ginestre (\"Retama\"), gli oleandri (\"Nerium oleander\"), i fichi comuni (\"Ficus carica\") e diversi cespugli come i gittaioni (\"Agrostemma githago\"), la pistorinia spagnola (\"Pistorinia hispanica\") o il salvione roseo (\"Phlomis herba-venti\") sono divenute recentemente oggetto di studio per il grande interesse scientifico; si pensi in pi\u00f9 allo statice (\"Limonium insigne\"), in pericolo di estinzione per il valore ornamentale delle sue infiorescenze, e a una delicata variet\u00e0 della passiflora (\"Moricandia foetida\"), la quale fiorisce nelle sorgenti non stagionali site sui versanti marnosi. I numerosi solchi stretti incastonati in questo deserto costituiscono l'unico elemento in cui la vegetazione si sviluppa di meno, oltre che su alcune alture.\nGrazie ai microclimi esistenti e alla presenza di falde o piccoli specchi d'acqua, quasi sempre salati, vi sono alcune aree in cui si formano delle vere e proprie oasi, attorno a cui crescono boschetti di ammofile arenarie (\"Ammophila arenaria\") e tamerici dove trovano rifugio i verzellini o la tortora comune (\"Streptopelia turtur\").\nNella cultura di massa.\nIl deserto di Tabernas divenne una delle principali location scelte negli anni '60 e '70 per le riprese cinematografiche per via delle sue caratteristiche naturali, tanto da guadagnarsi il soprannome di \"Hollywood europea\". Le riprese dei film incominciarono alla fine degli anni '50 e una fase di declino si ebbe solo all'inizio negli anni '80, sebbene un buon numero di pellicole continu\u00f2 ad essere filmata in loco.\nOggigiorno vengono girati svariati videoclip e spot televisivi, anche se di tanto in tanto il deserto di Tabernas continua ad essere l'ambientazione di film o serie TV grazie ai set che ancora oggi si possono ammirare nello stato di alcuni decenni fa. Si contano dalla fine degli anni '50 pi\u00f9 di 300 film realizzati, la maggior parte di genere western.\nIl deserto di Tabernas ha rappresentato in particolare la \"capitale\" dei western all'italiana nel 1960-1970, tanto che molti lavori sono stati completati anche dopo il grande successo riscosso soprattutto dal regista romano Sergio Leone. Si pensi, a titolo esemplificativo, alla celebre Trilogia del dollaro con Clint Eastwood protagonista: \"Per un pugno di dollari\" (1964), \"Per qualche dollaro in pi\u00f9\" (1965) e \"Il buono, il brutto e il cattivo\" (1966). Degne di nota sono anche le pellicole \"C'era una volta il West\" - con Henry Fonda, Charles Bronson, Jason Robards e Claudia Cardinale - e \"Sole rosso\", parzialmente realizzato nel deserto di Tabernas e a cui hanno partecipato Charles Bronson e Toshir\u014d Mifune. Si ricordino inoltre \"Dio perdona... io no!\" di Giuseppe Colizzi (con l'esordio della coppia Bud Spencer e Terence Hill), \"Marrakech Express\" di Gabriele Salvatores.\nOltre ai western, si contano svariate opere di altro genere a cui si \u00e8 lavorato recandosi nel deserto di Tabernas, tra cui \"Lawrence d'Arabia\" (1962), \"Cleopatra\" (1963), \"Patton, generale d'acciaio\" (1970), \"Conan il barbaro\" (1982) o \"Indiana Jones e l'ultima crociata\" (1989).\nNel 2002 \u00e8 stato girato il film commedia e western \"800 balas\", diretto da \u00c1lex de la Iglesia e interpretato da Sancho Gracia. Per quanto riguarda le serie TV, si pu\u00f2 citare un episodio della settima stagione della famosa serie di fantascienza britannica \"Doctor Who\", intitolato \"A Town Called Mercy\" e andato in onda su BBC One il 15 settembre 2012, cos\u00ec come diversi episodi della terza stagione di \"Penny Dreadful\" nel 2015. Alla fine del 2013, Ridley Scott ha filmato \"Exodus - Dei e re\" in questo deserto, incentrato sulla storia dell'Esodo del popolo ebraico guidato da Mos\u00e8, quest'ultimo interpretato dall'attore britannico Christian Bale. Come location di video musicali, si pu\u00f2 fare riferimento al singolo \"Boum Boum Boum\" del cantante Mika oltre che a \"Shout Out to My Ex\", un brano del 2016 delle Little Mix incluso nel loro quarto album. Lo stesso anno sono state girate delle scene per la sesta stagione de \"Il Trono di Spade\" relative al territorio abitato dai dothraki. Nel 2017 sono stati girati gli esterni del capitolo Black Museum, inerenti alla quarta stagione della serie \"Black Mirror\".\nAlcuni dei pi\u00f9 famosi registi e attori di Hollywood hanno messo piede nel deserto di Tabernas, tra i quali meritano una menzione Steven Spielberg, David Lean, Orson Welles, John Huston, George Lucas, Joseph L. Mankiewicz, John Sturges, Clint Eastwood, Henry Fonda, Burt Lancaster, Richard Burton, Harrison Ford, Sean Connery, Charlton Heston, Yul Brynner, Rex Harrison, Jack Nicholson, Gene Hackman, Charles Bronson, Peter O'Toole, Anthony Quinn, Faye Dunaway, Arnold Schwarzenegger, Rod Steiger, Michael Caine, James Coburn, Raquel Welch, Ursula Andress e altri ancora. Anche il leggendario cantante dei \"Beatles\", John Lennon, ha recitato come coprotagonista in una pellicola ultimata in loco, \"Come ho vinto la guerra\" (1967), di Richard Lester.\nIn alcune zone del deserto sono ancora conservati i set originali (come la fortezza messicana costruita per \"El Condor\"), poi riutilizzati per altre riprese, ad esempio in \"Una ragione per vivere e una per morire\" (1972) con Bud Spencer e Telly Savalas, \"La bandera - Marcia o muori\" (1977) con Gene Hackman e Terence Hill, e \"Conan il barbaro\" con Arnold Schwarzenegger. Sebbene gran parte delle mura siano state danneggiate dall'incuria, si possono ancora ammirare alcuni edifici e una delle torri nei parchi tematici appositamente aperti. \u00c8 inoltre possibile visitare i resti, attualmente in rovina, della citt\u00e0 di \"Nueva Frontera\", impiegata in \"Diritti all'inferno\" (1987) con Dennis Hopper e Courtney Love, o \"Valdez il mezzosangue\" (1973) con Charles Bronson.\nNegli ultimi anni, il deserto di Tabernas \u00e8 stato nuovamente sede di numerose riprese di livello mondiale. Alcuni importanti successi girati in questo luogo arido includono: \"Assassin's Creed\" (2016), \"I fratelli Sisters\" (2018), \"Il mio nome \u00e8 Thomas\" (2018) e \"Terminator - Destino oscuro\" (2019).\nUn'altra testimonianza di rilievo che sottolinea l'importanza di questo sito unico nel suo genere dal punto di vista geomorfologico e cinematografico in Europa \u00e8 quella del prestigioso regista Quentin Tarantino, di recente dichiaratosi enormemente tentato nell'effettuare le riprese di un suo film western nei pressi di Almer\u00eda."}
{"id": "2378737", "revid": "110157", "url": "https://it.wikipedia.org/wiki?curid=2378737", "title": "Nokia 9500 Communicator", "text": "Il Nokia 9500 Communicator \u00e8 uno smartphone prodotto dalla Nokia, basato sul sistema operativo Symbian versione 7.0s serie 80.\nIl 9500 \u00e8 equipaggiato con un processore OMAP da 150\u00a0MHz e 64 MB di SDRAM; caratteristico \u00e8 il doppio schermo, uno schermo interno pi\u00f9 grande ricco di funzioni ed uno esterno pi\u00f9 piccolo.\nA livello di connettivit\u00e0 il Nokia 9500 include: Bluetooth, Infrarossi, USB, Wi-Fi, GPRS e EDGE. Questo telefono pu\u00f2 sia inviare che ricevere fax (senza scanner). Come molti altri modelli della serie Communicator, il 9500 possiede una tastiera QWERTY."}
{"id": "2378739", "revid": "1305772", "url": "https://it.wikipedia.org/wiki?curid=2378739", "title": "Monte Bellino", "text": "Il monte Bellino (2942\u00a0m) \u00e8 una montagna delle Alpi Cozie, situata interamente in territorio italiano sullo spartiacque tra la Valle Varaita e la Valle Maira.\nCaratteristiche.\nSi trova sul confine tra i territori comunali di Bellino a nord ed Acceglio a sud.\nLa vetta sorge in una zona ove lo spartiacque presenta diversi cambi di direzione. La dorsale, che si distacca dallo spartiacque alpino principale in corrispondenza del monte Maniglia, scende in direzione sud-est fino al \"colle di Bellino\" (2804\u00a0m), da dove procede in direzione est-sud-est fino alla vetta. Qui piega a nord-est, scende al passo della \"Colletta\" (2830\u00a0m) e procede con andamento serpeggiante fino alle pendici del buc Faraut, dove piega in direzione est-sud-est verso il monte Faraut. Dalla vetta, scende verso sud un costone che raggiunge il \"colle di Traversiera\" (2854\u00a0m), da dove procede nella stessa direzione verso il monte Albrage (2999\u00a0m). La costiera prosegue verso sud, separando la \"valle di Traversiera\" dalla \"valle del Maurin\".\nIl versante settentrionale, che domina la conca ai piedi del \"col de l'Autaret\", \u00e8 costituito da pareti piuttosto scoscese, in gran parte ricoperte da detriti. Il versante sud-est domina la \"valle di Traversiera\", mentre il versante sud-ovest scende sulla \"valle del Maurin\"; entrambi questi versanti sono costituiti da pendii detritici abbastanza costanti, con affioramenti rocciosi sul versanto sud-est.\nDal punto di vista geologico, l'intera montagna \u00e8 costituita dai calcescisti del Cretaceo appartenenti al \"complesso dei calcescisti ofiolitiferi\".\nIl nome deriva dalla sottostante localit\u00e0 di Bellino.\nAscensione alla vetta.\nLa via normale \u00e8 un percorso escursionistico senza particolari difficolt\u00e0. Si sviluppa sul pendio meridionale, sul quale si sviluppa una traccia di sentiero che conduce alla vetta. Tale traccia pu\u00f2 essere raggiunta dalla \"Colletta\", rientrando verso sud su sentiero e poi salendo in cresta, oppure dal \"colle di Bellino\", salendo sotto cresta per una traccia di sentiero fino all'attacco del tratto terminale.\nIl \"colle di Bellino\" pu\u00f2 essere raggiunto sia da Sant'Anna di Bellino in val Varaita (sentieri U27 e U28), che dalle \"grange Collet\" in valle Maira (sentiero T16). La \"Colletta\" pu\u00f2 essere raggiunta da Sant'Anna, lasciando il sentiero U27 per puntare al colle per traccia di sentiero, oppure dalla \"valle di Traversiera\", risalendo l'ex rotabile militare e/o il sentiero T11. Il percorso da Sant'Anna attraverso la \"Colletta\" ha una difficolt\u00e0 valutata in EE, mentre il percorso con salita dalla valle di Traversiera \u00e8 valutato E.\nIn inverno, \u00e8 possibile accedere alla vetta con itinerario sci-alpinistico, seguendo gli itinerari estivi."}
{"id": "2378743", "revid": "287204", "url": "https://it.wikipedia.org/wiki?curid=2378743", "title": "Gro\u00dfvenediger", "text": "Il Gro\u00dfvenediger (; 3.666 ) \u00e8 una montagna degli Alti Tauri nelle Alpi dei Tauri occidentali. Si trova in Austria lungo la linea di confine tra il Tirolo ed il Salisburghese, quarta cima per altezza dell'Austria.\nCaratteristiche.\nIl toponimo significa \"grande veneziano\" ed \u00e8 presente fin dal 1797. L'origine del toponimo non \u00e8 chiara.\nLa montagna \u00e8 inserita nel Parco nazionale Alti Tauri. \u00c8 la montagna pi\u00f9 alta del gruppo omonimo e di tutto il Salisburghese."}
{"id": "2378750", "revid": "24443", "url": "https://it.wikipedia.org/wiki?curid=2378750", "title": "Venediger", "text": ""}
{"id": "2378753", "revid": "466539", "url": "https://it.wikipedia.org/wiki?curid=2378753", "title": "Interwetten Austrian Open Kitzb\u00fchel 2009 - Singolare", "text": "Il singolare dell'Interwetten Austrian Open Kitzb\u00fchel 2009 \u00e8 stato un torneo di tennis facente parte dell'ATP World Tour 2009.\nJuan Mart\u00edn del Potro era il detentore del titolo.\nGuillermo Garc\u00eda L\u00f3pez ha battuto in finale Julien Benneteau 3\u20136, 7\u20136(7\u20131), 6\u20133."}
{"id": "2378755", "revid": "24075971", "url": "https://it.wikipedia.org/wiki?curid=2378755", "title": "Huntik", "text": ""}
{"id": "2378760", "revid": "287204", "url": "https://it.wikipedia.org/wiki?curid=2378760", "title": "HMS Emerald (D66)", "text": "La HMS \"Emerald\" (Pennant number D66) \u00e8 stata un incrociatore leggero della omonima classe della Royal Navy, nona nave da guerra britannica a portare questo nome. Venne costruito dai cantieri Armstrong di Newcastle upon Tyne che iniziarono i lavori il 23 settembre 1918. Venne varata il 19 marzo 1920 ed entr\u00f2 in servizio il 14 gennaio 1926.\nServizio.\nAl momento dell'entrata in servizio la \"Emerald\" venne assegnata alle Indie Orientali nel Quarto Squadrone Incrociatori, tornando in patria dopo pi\u00f9 di sette anni. Dopo un raddobbo a Chatham, venne nuovamente inviata nelle Indie Orientali il 31 agosto 1934, dove rimase fino al settembre 1937. Al suo ritorno in Gran Bretagna venne trasferita nella riserva.\nTornata in servizio attivo allo scoppio della seconda guerra mondiale entr\u00f2 nel Dodicesimo Squadrone Incrociatori durante il settembre 1939 con compiti di pattuglia nell'Atlantico Settentrionale e nel Mare del Nord. Partecip\u00f2 ad operazioni di scorta a convogli fino al 1940. Tra l'ottobre 1939 e l'agosto del 1940 trasfer\u00ec 58 milioni di sterline in oro dalla Gran Bretagna in Canada (la nave gemella, l'\"Enterprise\" trasport\u00f2 altri 10 milioni). Durante la prima parte del conflitto, fino al maggio 1940, fu comandata dal famoso capitano Augustus Agar (1890\u20131968).\nNel 1941 venne trasferita nell'Oceano Indiano, dove scort\u00f2 convogli di truppe in Medio Oriente e pattugli\u00f2 la zona del Golfo Persico durante le operazioni in Iraq nell'aprile 1941. Dopo l'entrata in guerra del Giappone, nel dicembre dello stesso anno, venne trasferita alla Flotta dell'Estremo Oriente come parte del \"gruppo veloce\" e ne fu l'ammiraglia durante il mese di marzo del 1942. Nell'agosto seguente torn\u00f2 in patria per sottoporsi ad un raddobbo a Portsmouth e non rientr\u00f2 in servizio fino ai primi giorni di aprile del 1943.\nAppena tornata operativa venne riassegnata alla Flotta dell'Estremo Oriente, nel Quarto Squadrone Incrociatori, con compiti di scorta. Torn\u00f2 nuovamente in patria per partecipare alle operazioni di appoggio allo Sbarco in Normandia, durante il quale partecip\u00f2 alle operazioni di supporto alla spiaggia di Gold come parte della Forza K. Nel gennaio 1945 venne trasferita nella riserva e, nel 1947, venne utilizzata come nave bersaglio. In seguito ad esercitazioni di tiro affond\u00f2 il 24 ottobre nella Baia di Kames, presso Rothesay. Venne recuperata il 9 giugno 1948 e dopo essere stata esaminata venne ceduta alla British Steel Corporation il 23 luglio seguente per essere demolita presso il cantiere Arnott Young di Troon, in Scozia, dove arriv\u00f2 il 5 luglio."}
{"id": "2378770", "revid": "122904555", "url": "https://it.wikipedia.org/wiki?curid=2378770", "title": "Nokia E60", "text": "Il Nokia E60 \u00e8 uno smartphone in stile candybar della Eseries prodotto dalla Nokia e uscito nel 2005."}
{"id": "2378773", "revid": "24076157", "url": "https://it.wikipedia.org/wiki?curid=2378773", "title": "Flavio Narsete Manlio Boezio", "text": ""}
{"id": "2378774", "revid": "107831", "url": "https://it.wikipedia.org/wiki?curid=2378774", "title": "Austrian Open", "text": ""}
{"id": "2378776", "revid": "126257", "url": "https://it.wikipedia.org/wiki?curid=2378776", "title": "Giro al minuto", "text": ""}
{"id": "2378777", "revid": "767487", "url": "https://it.wikipedia.org/wiki?curid=2378777", "title": "In Quo Country", "text": "In Quo Country \u00e8 un album di Bob Young, uscito nel 1985."}
{"id": "2378778", "revid": "95049", "url": "https://it.wikipedia.org/wiki?curid=2378778", "title": "Parco di Centocelle (metropolitana di Roma)", "text": "Parco di Centocelle (spesso segnalata come Centocelle) \u00e8 una fermata della linea C della metropolitana di Roma sita su via Casilina nei pressi dell'incrocio con viale Palmiro Togliatti.\nPosta lungo il tracciato della ferrovia Roma-Giardinetti, serve i quartieri Alessandrino e Prenestino-Centocelle, fungendo da capolinea provvisorio della linea fino al 29 giugno 2015 con l'apertura della tratta che raggiunge Lodi. A circa 500 metri di distanza, sempre su via Casilina, \u00e8 posta la stazione di Centocelle della Roma-Giardinetti.\nStoria.\nI lavori di costruzione della fermata iniziarono nel luglio 2007 contestualmente a quelli dell'intera linea tra San Giovanni e Monte Compatri-Pantano. L'impianto fu inaugurato il 9 novembre 2014 come capolinea provvisorio della linea proveniente da Pantano, posizione che mantenne fino all'inaugurazione della tratta di sei stazioni fino a Lodi, aperta il 29 giugno 2015.\nIl 26 giugno 2020 \u00e8 stato aperto un ulteriore ingresso alla stazione in via delle Tuberose, previsto nel progetto iniziale che non contemplava per\u00f2 la necessaria messa in sicurezza del manto stradale."}
{"id": "2378780", "revid": "287204", "url": "https://it.wikipedia.org/wiki?curid=2378780", "title": "Gli uomini nei muri", "text": "Gli uomini nei muri (\"Of Men and Monsters\") \u00e8 un romanzo di fantascienza del 1968 dello scrittore anglo-statunitense William Tenn.\nStoria editoriale.\nIl romanzo \u00e8 un ampliamento del racconto \"The Men in the Walls\" pubblicato sulla rivista \"Galaxy Science Fiction\" (ottobre 1963), e in Italia nel dicembre 1963 con il titolo \"Gli uomini nelle caverne\" nell'edizione italiana di Galaxy.\nSuccessivamente il racconto fu ampliato in forma di romanzo e pubblicato nel 1968 negli Stati Uniti con il titolo \"Of Men and Monsters\", tradotto in Italia nella collana Urania nel 1969 con il titolo \"Gli uomini nei muri\".\nTrama.\nLa Terra \u00e8 stata conquistata dai giganteschi extraterrestri chiamati dai Terrestri \"Titani\". L'Umanit\u00e0 \u00e8 regredita allo stato tribale e le ristrette comunit\u00e0 sopravvivono come topi nelle cavit\u00e0 scavate all'interno delle mura delle case dei conquistatori, rubando cibo ed oggetti e venendo trattati dagli alieni come veri e propri parassiti. Il giovane \"Eric l'Unico\" fa parte di una trib\u00f9 di 128 persone che si autodefiniscono l'\"Umanit\u00e0\" trattando con sufficienza se non con ostilit\u00e0 le altre trib\u00f9. Eric deve sostenere una prova durante la quale, per la prima volta, dovr\u00e0 lasciare le gallerie per addentrarsi all'aperto, nelle zone abitate dai Titani e compiere da solo il primo furto. L'impresa costituisce un rito di passaggio che gli dar\u00e0 il diritto di scegliersi una compagna e gli far\u00e0 guadagnare la stima dei compagni cui lui, orfano e figlio unico, non aveva mai avuto. La superstizione regola tutte le attivit\u00e0 sociali e il ricorso a tecnologie o oggetti alieni costituisce un tab\u00f9 da non infrangere, pena la morte.\nLo zio di Eric, Thomas il Distruggitrappole, convince il ragazzo a incontrare un gruppo di ribelli adepti della scienza titanica, affermando che solo lo studio delle tecnologie aliene consentir\u00e0 di scoprire nuove armi da usare contro gli invasori. La prova riesce ma quando Eric torna nelle gallerie scopre che tutto il gruppo di Thomas \u00e8 stato sterminato e che lo zio \u00e8 stato preso prigioniero e torturato dai compagni di trib\u00f9. Il capo dell'Umanit\u00e0, Franklin il Condottiero, aveva scoperto i piani dell'uomo e, per mantenere lo \"status quo\", aveva ordinato lo sterminio dei ribelli. Eric viene preso prigioniero ma riesce a fuggire insieme all'unico sopravvissuto del gruppo di Thomas, Roy il Corridore. In territorio nemico si uniscono a un altro gruppo di ribelli capeggiato da Arthur l'Organizzatore che si rivela ben presto tanto inesperto da portare il gruppo alla morte. L'addestramento cui Eric e Roy erano stati sottoposti da Thomas salva loro la vita. Eric viene catturato dai Titani che conducono sui prigionieri esperimenti mortali per trovare nuovi mezzi per sterminarli, come fossero parassiti. Eric, isolato da Roy, viene messo in gabbia insieme a una giovane di nome Rachel la Figlia-di-Ester. La ragazza appartiene alla trib\u00f9 di Aaron, un gruppo scientificamente evoluto, continuamente alla ricerca di mezzi per fronteggiare i Titani. I due riescono a non essere uccisi accoppiandosi davanti agli alieni che li risparmieranno per motivo di studio; successivamente, fingendosi morti riescono a fuggire insieme a Roy. Rachel riesce a raggiungere il suo gruppo mentre sta attuando un piano organizzato da lunghissimo tempo: dopo essere riusciti a disattivare le trappole dei Titani centinaia di uomini, donne e bambini si introducono in un'astronave aliena in partenza occupandola con l'intento di colonizzare tutti i pianeti dei Titani."}
{"id": "2378782", "revid": "466539", "url": "https://it.wikipedia.org/wiki?curid=2378782", "title": "Romanzi di Ernest Hemingway", "text": "Romanzi.\n1926 - \"The Sun Also Rises\" (\"Fiesta: Il sole sorger\u00e0 ancora\").\nIl 22 ottobre 1926 usc\u00ec a New York \"The Sun Also Rises\" (\"Fiesta (Il sole sorger\u00e0 ancora)\") pubblicato dall'editore Scribner's e in seguito tradotto in inglese e in italiano con il titolo di \"Fiesta\".\nNel 1925 Hemingway si rec\u00f2 insieme alla moglie Hadley, all'amico William Smith, all'umorista Donald Ogden Stewart e ad Harold Loeb, che dirigeva la rivista \"Broom, An International Magazine of the Arts\", a Pamplona per la terza volta alla Fiesta di San Ferm\u00edn.&lt;br&gt;\nPieno di entusiasmo aveva pensato di ritrovare la bella atmosfera dell'anno precedente quando si era recato con Bill Bird, John Dos Passos, Don Stewart e Robert McAlmon ma rimase molto deluso.&lt;br&gt;\nAl gruppo si era infatti unita una giovane ed eccentrica donna in attesa di divorzio, Lady Duff Twysden, che cre\u00f2 all'interno del gruppo scompiglio, tensione e litigi.\nAl termine della \"Fiesta\", Hemingway ed Hadley si recarono a Madrid dove fecero lunghe visite al Museo del Prado e assistettero a numerose corride. In quei giorni Hemingway, ispirato dagli avvenimenti accaduti nei giorni precedenti e che lo avevano coinvolto in prima persona, inizi\u00f2 a scrivere il romanzo e quando fece ritorno a Parigi, dopo soli quarantotto giorni, il 21 settembre mise la parola \"Fine\" ai sette quaderni che aveva riempito di getto.\nAveva intitolato il libro \"Fiesta\" ma alla fine rinunci\u00f2 perch\u00e9 non voleva adottare una parola straniera e dopo aver annotato sul retro di uno dei quaderni usati per la stesura del romanzo diversi titoli, tra cui \"The Lost Generation\" (La generazione perduta) (nome coniato da Gertrude Stein), durante una gita a Chartres decise di dargli il titolo \"The Sun Also Rises\" (Il sole sorge ancora).\nHemingway lavor\u00f2 intorno al libro ancora per un anno, poi trov\u00f2 una scappatoia per liberarsi dall'editore Liveright e nella primavera del 1926 and\u00f2 a trovare l'editore Scribner al quale era stato raccomandato dallo scrittore in quel momento maggiormente in voga, Francis Scott Fitzgerald.\nVenne accolto dal curatore editoriale Maxwell Perkins che gli offr\u00ec 1.500 dollari per il romanzo e anche per \"Torrents of Spring\" che Liveright aveva rifiutato e, corrette in seguito le bozze, il 27 agosto le invi\u00f2 a Scribner e in ottobre il libro usc\u00ec alle stampe.\nIl romanzo ebbe subito un grande successo e in soli due mesi vendette 7.000 copie. Apparvero gli articoli di critica dove si faceva elogio della prosa asciutta e forte, della capacit\u00e0 di costruire i dialoghi, della tensione che sapeva creare l'azione.\nL'opera era veramente \"nuova\", le scene, costruite con sapiente maestria, si susseguivano una dopo l'altra e, come scrisse Giovanni Cecchin:\nIntanto a Parigi i suoi amici, molti americani espatriati, cercavano di riconoscersi nei personaggi del romanzo e inizi\u00f2, come scrive Fernanda Pivano\nHarold Loeb, che nel libro era stato chiamato Robert Cohn, si offese. Hemingway aveva ritratto anche se stesso in Jake Barnes, reduce dalla prima guerra mondiale, fisicamente e moralmente ferito. Cos\u00ec il tema della guerra, che aveva provocato una forte crisi di valori, fa da sottofondo in tutto il libro e, in un certo senso, spiega il comportamento inquieto dei suoi protagonisti.\nIl libro divent\u00f2 presto, insieme allo scrittore, come gi\u00e0 era accaduto nel 1920 con \"Di qua dal paradiso\" di Fitzgerald, un testo di \"culto\" e nei campus delle Universit\u00e0 i giovani imitavano Lady Brett e Jake-Hemingway.\nNon mancarono certamente le critiche, come quella di Virginia Woolf che accusava lo scrittore di essere troppo sicuro della sua mascolinit\u00e0; altri critici lo accusarono di trattare di gente da poco, come toreri, alcolizzati e prostitute e persino l'amico Dos Passos ebbe da ridire.&lt;br&gt;\nCi furono per\u00f2 tanti apprezzamenti e soprattutto gesti di solidariet\u00e0 come nel caso di un libraio, Louis Cohn, che riusc\u00ec a recuperare il capitolo che era stato scartato da Hemingway dopo il suggerimento di Fitzgerald.\nDel libro venne fatta una riduzione cinematografica da Darryl F. Zanuck per la 20th Century Fox che venne proiettato nel 1957 con la sceneggiatura di Peter Viertel, la regia di Henry King e l'interpretazione di Tyrone Power, Ava Gardner, Mel Ferrer, Errol Flynn e Juliette Gr\u00e9co.\n1929 - \"A Farewell to Arms\" (\"Addio alle armi\").\nIl romanzo \"A Farewell to Arms\" (\"Addio alle armi\"), ispirato dalla traumatica esperienza di Hemingway durante la prima guerra mondiale, fu pubblicato da Scribner's a New York il 27 settembre 1929.\nDai giorni drammatici trascorsi dal giovane Hemingway sulle rive del basso Piave nelle vicinanze di Fossalta e dai mesi trascorsi in ospedale dopo le ferite subite, nacque l'idea del libro \"Addio alle armi\".\nHemingway per\u00f2 cominci\u00f2 a scrivere il romanzo solamente dieci anni dopo quando gi\u00e0 aveva pubblicato il suo primo libro, \"Il sole sorge ancora\". Nel marzo del 1928 lo scrittore si trovava a Parigi e, nel suo studio di Rue F\u00e9rou, inizi\u00f2 a scrivere le prime bozze che riprese a Key West durante la primavera e continu\u00f2 per tutta l'estate a Piggott e a Kansas City. Alla fine di agosto port\u00f2 la prima stesura a Big Horn nel Wyoming e per cinque mesi si impegn\u00f2 nella revisione dello scritto che fu pronto nel gennaio del 1929.\nLo \"Scribner's Magazine\" inizi\u00f2 la pubblicazione del romanzo a puntate dal numero di maggio fino a quello di ottobre dando ad Hemingway un alto compenso e lo scrittore, nel frattempo, oper\u00f2 molte modifiche al testo. Il 5 giugno del '29 gli giunsero le bozze che egli rimand\u00f2 all'editore il 24 giugno dopo aver cambiato la parte finale.\nQuando il libro vide le stampe divent\u00f2 subito un best seller e i critici scrissero recensioni molto positive e lo classificarono un capolavoro del modernismo.\nNel 1930 il libro, del quale erano state vendute pi\u00f9 di 28.000 copie, venne aggiunto alla biblioteca della Casa Bianca e il 22 settembre venne rappresentata la riduzione teatrale dal \"National Theatre di New York\" che, anche se dur\u00f2 solo tre settimane, serv\u00ec ad attirare l'attenzione di Hollywood.\nNel 1932 la Paramount compr\u00f2 i diritti e gir\u00f2 un film con la regia di Frank Borzage. Gary Cooper interpreter\u00e0 la parte di Frederick Henry (nel quale si rispecchia lo stesso Hemingway), Helen Hayes quella di Catherine Barkley e Adolphe Menjou quella del maggiore Alessandro Rinaldi.\nNel 1957 la 20th Century Fox fece una nuova edizione del film per il produttore David O'Selznick con la regia di Charles Vidor e la sceneggiatura di Ben Hecht. A interpretare la parte di Frederick sar\u00e0 questa volta l'attore Rock Hudson mentre quella di Catherine sar\u00e0 assegnata all'attrice Jennifer Jones. Faranno parte del cast cinematografico alcuni attori italiani come Vittorio De Sica nel ruolo del maggiore Rinaldi e in altri ruoli Alberto Sordi e Franco Interlenghi.\nNel 1942 l'editore Crown di New York affid\u00f2 ad Hemingway l'incarico di curare un'antologia che raccogliesse scritti di guerra ed egli vi incluse l'episodio di Caporetto tratto dal romanzo.\nIl 15 novembre 1948 uscir\u00e0 una nuova edizione del romanzo illustrata da Daniel Rasmusson e con un'introduzione di Hemingway stesso (la data a fine testo \u00e8 del 30 giugno 1948 da Finca Vigia, San Francisco de Paula, Cuba), tradotta e riportata anche nella versione italiana del romanzo, nella quale lo scrittore, ripercorrendo i ricordi racconta dove, come e quando \u00e8 stato scritto il libro oltre alla sua gioia di scrivere e alle sue difficolt\u00e0.\nAddio alle armi \u00e8 indubbiamente un libro contro la guerra anche se la guerra, per l'esperienza vissuta in prima persona, assunse sempre per lo scrittore un valore positivo di formazione.\n1935 - \"The Green Hills of Africa\" (\"Verdi colline d'Africa\").\n\"The Green Hills of Africa\" (\"Verdi colline d'Africa\") venne pubblicato da Scribner's il 25 ottobre 1935.\nIl romanzo venne ispirato dal safari, fatto con la moglie Pauline Pfeiffer nel 1933- 1934 dopo essere stato rimandato per tre anni.\nDopo un viaggio durato quattro mesi il 3 aprile del 1934 Hemingway ritorn\u00f2 a Key West e inizi\u00f2 subito a scrivere la storia del safari, non sotto forma di libro di viaggio ma di romanzo e alla fine di aprile aveva gi\u00e0 provveduto alla stesura delle prime cinquanta pagine e aveva gi\u00e0 pensato al titolo provvisorio, \"The Highlands of Africa\" (Gli altopiani dell'Africa) e al sottotitolo, \"Hunters are Brothers\" (I cacciatori sono fratelli).\nIl 16 novembre di quell'anno il libro era terminato ed Hemingway avvert\u00ec Perkins che la prima stesura era finita. A met\u00e0 gennaio del 1935 Marxwell Perkins si rec\u00f2 a trovarlo insieme alla moglie Louise e, presa visione del dattiloscritto ne discusse il compenso per la cessione dei diritti per poterlo pubblicare a puntate. Usc\u00ec cos\u00ec sullo \"Scribner's Magazine\", da maggio a ottobre, la prima puntata del libro illustrato da Edward Shenton mentre il manoscritto definitivo venne inviato a Perkins il 7 febbraio 1935.\nIl libro non ottenne il successo sperato anche perch\u00e9 lo scrittore aveva scritto parole offensive nei confronti di altri scrittori e di alcuni critici e lo stesso Edmund Wilson defin\u00ec il libro molto \"debole\".\n1937 - \"To Have and Have Not\" (\"Avere e non avere\").\n\"To Have and Have Not\" (\"Avere e non avere\") venne pubblicato sempre da Scribner's a New York il 15 ottobre 1937 e, seppure considerato un romanzo dall'autore, \u00e8 in realt\u00e0 composto da tre racconti. Di questi tre racconti due erano gi\u00e0 stati pubblicati: \"One Trip Across\" (Una traversata) nell'aprile del 1934 sulla rivista \"Cosmopolitan\" e \"The Tradesman's Return\" (Il ritorno del commerciante), sulla rivista \"Esquire\" nel febbraio del 1936.\nMentre era a Madrid, nel settembre del 1933, Hemingway scrisse \"Una traversata\" che venne accettato subito da \"Cosmopolitan\" a una cifra molto alta. Lo scrittore introduce in questo racconto un nuovo personaggio, Harry Morgan, un ex - poliziotto di Miami che noleggiava battelli a Key West e che per mantenere moglie e figlia faceva il contrabbandiere. Esso si ispira a Josie Grunts, il proprietario dello Sloppy Joe's Bar che, diventato amico di Hemingway nel 1928, gli affittava la barca \"Anita\" per andare a pescare nel mare di Cuba e che gli aveva fatto scoprire la pesca del pescespada.\n&lt;br&gt;L'idea del racconto gli era nata durante la seconda spedizione nell'aprile del 1933 quando pens\u00f2 di raccogliere materiale sui misteri della Corrente del Golfo.\nAnche il secondo racconto, \"The Tradesnan's Return\" (Il ritorno del commerciante), scritto a Key West nel novembre del 1935, aveva come protagonista Harry Morgan che durante una sparatoria perdeva il braccio destro e gli veniva confiscato il battello.\nNel luglio del 1936 Hemingway ebbe l'idea di riunire i due racconti e aggiungere una terza parte realizzando cos\u00ec un romanzo che, nell'intenzione dello scrittore, doveva essere un libro sulla societ\u00e0 secondo la tendenza di quel periodo.\nLa prima stesura del libro venne terminata a Key West il 2 gennaio 1937 e lo scrittore propose come titolo \"The Various Arms\" (Le varie armi) o \"Return to the Wars\" (Ritorno alle guerre) mentre la correzione delle prime bozze, che gli furono spedite a New York, fu fatta negli intervalli dei suoi viaggi in Spagna e quando il 15 ottobre del 1937 il libro venne pubblicato, Hemingway si trovava a Madrid con Martha Gellhorn.\nIn brevissimo tempo il romanzo ottenne il quarto posto nelle vendite dei Best seller e la rivista \"TIME\" pubblic\u00f2 in autunno la fotografia di Hemingway sulla copertina.\nNel 1939 Hemingway vendette alla \"Hughes Tool Company\" i diritti del romanzo per il cinema, il teatro, la radio e la televisione e nel 1944 William Faulkner scrisse la sceneggiatura tratta dal romanzo per un film interpretato da Humphrey Bogart e Lauren Bacall, diretto da Howard Hawks che venne presentato nelle sale l'11 ottobre dello stesso anno ma che del romanzo aveva molto poco a che fare. Infatti Faulkner aveva cambiato il personaggio di Harry Morgan riducendolo, da gangster senza morale (cosa impensabile in tempo di guerra) a un uomo politicamente e moralmente accettabile e aveva tramutato i personaggi cattivi del libro in collaborazionisti del governo di Vichy.\n1940 - \"For Whom the Bell Tolls\" (\"Per chi suona la campana\").\n\"For Whom the Bell Tolls\" (\"Per chi suona la campana\") venne pubblicato da Scribner's il 21 ottobre 1940 e pu\u00f2 essere considerato il pi\u00f9 grande successo di Hemingway.\nIl romanzo, che venne iniziato da Hemingway il 1\u00ba marzo 1939, aveva come protagonisti un gruppo di partigiani repubblicani che agivano dietro le linee fasciste, tra El Escorial e Segovia, nelle zone boscose della Sierra de Guadarrama in Spagna. La narrazione si svolge in sessantotto ore tra il sabato e il marted\u00ec dell'ultima settimana del maggio 1937.\nIl 13 agosto le bozze erano pronte tranne le ultime che Hemingway invi\u00f2 a New York da Sun Valley, Idaho dopo numerose revisioni e avendo scelto il titolo ricavato dalle \"Meditations\" di John Donne.\nMalgrado le critiche che il libro ricevette alla sua apparizione fossero quasi tutte favorevoli, soprattutto quelle di Dorothy Parker, Edmund Wilson, Lionel Trilling, Mark Shorer e Graham Green, nell'aprile del 1941 il presidente di estrema destra della \"Columbia University\", Murray Butler, imped\u00ec l'assegnazione del Premio Pulitzer anche se esso era gi\u00e0 stato votato all'unanimit\u00e0.\nNello stesso anno lo sceneggiatore John de Montijo denunci\u00f2 il romanzo come plagio sostenendo che la sua sceneggiatura \"Viva Madero\" era stata letta mentre Hemingway era presente, ma egli pot\u00e9 dimostrare che quel giorno si trovava all'Avana e la denuncia venne sospesa anche se gli cost\u00f2 1000 dollari che l'editore trattenne per le spese agli avvocati.\nUn saggio molto denigratorio fu poi quello di Arturo Barea, pubblicato in Inghilterra, nel quale si sosteneva che Hemingway conosceva troppo poco della Spagna per descrivere certe scene e che per rendere lo spagnolo originario aveva usato un inglese artificiale e altisonante.\nMalgrado questi episodi \"For Whom the Bell Tolls\" fu il libro pi\u00f9 lodato dello scrittore e quello che raggiunse il maggior numero di vendite. Venne pubblicato con una copertina nera stampata in rosso, bianco, azzurro e grigio e sulla copertina posteriore appariva una bella fotografia dello scrittore scattata da Lloyd Arnold a Sun Valley. Il romanzo, come scrive Fernanda Pivano\n1950 - \"Across the River and Into the Trees\" (\"Di l\u00e0 dal fiume e tra gli alberi\").\nIl 7 settembre 1950 vide la pubblicazione \"Across the River and Into the Trees\" (\"Di l\u00e0 dal fiume e tra gli alberi\"), sempre a New York dall'editore Scribner's, dopo dieci anni in cui lo scrittore non aveva scritto praticamente pi\u00f9 nulla tranne l'introduzione a \"Men at War\" nel 1941.\nIl romanzo, ricco di riferimenti autobiografici, venne pubblicato dapprima a puntate sulla rivista \"Cosmopolitan\" da febbraio a giugno del 1950. Esso \u00e8 ambientato a Venezia durante l'inverno, prevalentemente nell'albergo Gritti, ma anche nei vari luoghi ben conosciuti dall'autore, come Fossalta di Piave, dove 30 anni prima Hemingway, come il protagonista del romanzo, fu ferito durante la prima guerra mondiale, o la laguna di Caorle, dove si svolgono le scene di caccia.\nNel 1948, Hemingway and\u00f2 a Cortina d'Ampezzo e l\u00ec incontr\u00f2 coloro che diventeranno i protagonisti di \"Across the River and Into the Trees\", fra i quali spicca la diciannovenne Adriana Ivancich, di cui Hemingway si innamor\u00f2 in quel periodo, e che divenne la \"Renata\" del romanzo. Trasferitosi poi a Venezia soggiorn\u00f2 all'Hotel Gritti e alla locanda Cipriani trascorrendo i pomeriggi a cacciare anatre finch\u00e9 non affitt\u00f2 una casa a Cortina e riprese il progetto di scrivere una trilogia sulla terra, il mare e l'acqua.\nNel 1949 fu colto da un attacco di risipola e dovette recarsi in una clinica di Padova da dove, una volta guarito, fece ritorno a Venezia al Gritti e, interrompendo il romanzo sul mare che doveva far parte della trilogia e che venne pubblicato postumo nel 1970 con il titolo di \"Island in the Stream\" (Isole nella corrente) inizi\u00f2 a scrivere un racconto sulla caccia alle anatre.\n&lt;br&gt; Il racconto per\u00f2 inizi\u00f2 ad allungarsi diventando la storia dei mesi che aveva trascorso in Italia settentrionale fino ad articolarsi in due momenti, intervallati da trent'anni: il primo momento con il giovane di diciannove anni ferito nella zona del Basso Piave e il secondo momento quando lo stesso giovane, dieci anni dopo, ritorna sugli stessi luoghi.\nRitornato a Cuba il 30 aprile 1949 Hemingway cominci\u00f2 a stilare un elenco di probabili titoli da dare al romanzo, anche se esso era ancora alla fase della caccia all'anatre, e alla fine scelse \"Across the River and Into the trees\" che rispecchiavano in modo abbreviato le ultime parole dette sul punto di morte dal generale Stonewall Jackson."}
{"id": "2378783", "revid": "1543377", "url": "https://it.wikipedia.org/wiki?curid=2378783", "title": "Cardioradiologia", "text": "La cardioradiologia \u00e8 una branca specialista della radiologia."}
{"id": "2378785", "revid": "125891585", "url": "https://it.wikipedia.org/wiki?curid=2378785", "title": "Guerra civile in Sri Lanka", "text": "La guerra civile in Sri Lanka fu un conflitto, iniziato nel 1983 e terminato nel 2009, nel quale si scontrarono il governo dello Sri Lanka e l'organizzazione Tamil Tigri di Liberazione del Tamil Eelam (LTTE). Si stima che il conflitto, durato 25 anni, abbia causato la morte di 80.000-100.000 persone.\nSinossi generale.\nLe Tigri Tamil \u00e8 stato un gruppo militare separatista, che ha combattuto per la creazione di uno Stato indipendente nel nord e nell'est dell'isola dello Sri Lanka chiamato Tamil Eelam. Questo gruppo separatista si \u00e8 reso spesso responsabile di attentati nei confronti della popolazione civile, sia di etnia singalese che tamil, facendo anche uso di attacchi suicidi. Considerata una delle organizzazioni pi\u00f9 atroci, anche per via dei molti bambini tamil reclutati e addestrati al combattimento, in alcuni casi uccisi dagli stessi terroristi in modo che il governo venisse accusato di compiere atti barbarici nei confronti dei civili.\nLe spese militari hanno causato un rilevante danno per l'economia del paese. Nel 2002 fu mediato un accordo di cessate il fuoco, grazie alla mediazione norvegese, ma l'elezione nel 2005 di un presidente ultra-nazionalista Mahinda Rajapaksha, mise a rischio il processo di pace. Ad inizio del 2008 il processo di pace venne interrotto unilateralmente dal Governo dello Sri Lanka, che rischi\u00f2 un serio arresto del processo di risoluzione politica al conflitto. Nel 2009, con le milizie indipendentiste sbaragliate, la pace fu ristabilita sotto il governo di Mahinda Rajapaksha.\nSuccessivamente vennero attivati programmi di ripopolamento nel nord della Nazione per garantire un'equa distribuzione tra civili srilankesi tamil e civili srilankesi singalesi.\nIl nuovo fronte nel 2009.\nIl 23 novembre 2008 le truppe del governo cingalese attaccano a sorpresa la citt\u00e0 e roccaforte Tamil di Kilinochchi, dando vita all'omonima battaglia. Il conflitto inizia con un'azione di riconquista di tutta la zona di Jaffna. L'azione ha successo, poich\u00e9 il 2 gennaio 2009 l'intera area occupata illegalmente per anni dalle Tigri Tamil passa in mani del governo cingalese, ad eccezione della citt\u00e0 di \"Mullaivitu\" e della giungla circostante, ancora quartier generale del LTTE. Gli sfollati sono molti, e le ONG espressero il rischio di un possibile isolamento della popolazione civile Tamil, che poteva avere conseguenze gravi per quanto riguarda la mancanza di viveri e di epidemie. Il 25 gennaio 2009 le truppe dello Sri Lanka entrano a \"Mullaivitu\" ed ingaggiano un'aspra battaglia con i ribelli LTTE. In un solo giorno le truppe governative hanno la meglio, riuscendo ad entrare in citt\u00e0. Alle Tigri Tamil rimangono le basi nella giungla. Ma nel marzo 2009, nonostante la creazione di molti corridoi umanitari aperti dal governo dello Sri Lanka per consentire il salvataggio di vittime innocenti, fonti ONU sottolineano come in realt\u00e0 ci siano ancora state numerose vittime. Tra il 10 marzo 2009 ed l'11 marzo 2009, svariati attentati suicidi fanno 14 morti tra i civili singalesi.\nNei due mesi successivi, pi\u00f9 volte le Nazioni Unite chiesero a gran voce una tregua per fermare il disastro umanitario, ma il Governo dello Sri Lanka voleva sconfiggere definitivamente l'LTTE, limitandosi a creare corridoi di fuga e umanitari. Nonostante ci\u00f2, le vittime civili continuavano ad aumentare in maniera esponenziale: in due mesi, secondo fonti ONU, si giuse a 6 500. Il 26 aprile 2009, stremati dalle azioni governative, gli esponenti del Tamil Eelam dichiararono tregua unilaterale. Ma l'esercito non si ferm\u00f2, e il 10 maggio 2009 elimin\u00f2 altre 378 persone, sia militanti che civili.\nLa fine del conflitto avvenne dopo 25 anni il 17 maggio 2009, quando le Tigri Tamil si trovarono irrimediabilmente accerchiate durante uno dei numerosi scontri con l'esercito e si arresero. Il giorno successivo, 18 maggio 2009, il \"leader\" e fondatore delle Tigri Velupillai Prabhakaran fu ucciso in un'imboscata organizzata da soldati governativi. Il numero delle vittime totali della guerra si stima essere non inferiore alle . A tale proposito alcuni servizi giornalistici hanno sottolineato il fatto che durante questo conflitto le forze regolari singalesi hanno giustiziato numerosi prigionieri di etnia tamil. Durante e dopo la guerra avvenne una grande diaspora da parte della popolazione Tamil simpatizzante per le tigri LTTE molti dei quali non vennero pi\u00f9 accettati nello Sri Lanka, a causa delle loro idee a favore della guerra. Molti di loro, comunque, occuparono posizioni di rilievo all'estero, soprattutto in ambito mediatico.\nFine del conflitto.\nIl 16 maggio 2009 lo Sri Lanka dichiara vinta la guerra e il giorno successivo le tigri Tamil dichiarano la loro sconfitta. Il 5 agosto 2009 \"Selvarasa Pathmanathan\", il nuovo capo degli LTTE, venne arrestato all'hotel Tune, Kuala Lumpur (Malaysia), da un'unit\u00e0 dei servizi segreti srilankesi, con la collaborazione delle autorit\u00e0 locali e riportato in Sri Lanka."}
{"id": "2378792", "revid": "767487", "url": "https://it.wikipedia.org/wiki?curid=2378792", "title": "Leonardo Surro", "text": "Carriera.\nIn carriera ha totalizzato complessivamente 44 presenze e 3 reti in Serie B con le maglie di e . Nella stagione 1982-1983, con 2 reti realizzate contro Bologna e Bari, ha contribuito alla promozione dei biancocelesti romani in Serie A, senza per\u00f2 essere confermato per la stagione successiva in massima serie.\nAl termine dell'attivit\u00e0 agonistica si cimenta nella carriera dirigenziale, ricoprendo il ruolo di osservatore per l'Inter, direttore generale del Pompei e successivamente responsabile del settore giovanile dell'. Attualmente ricopre la carica di presidente dell'A.S.D. Leonardo Surro, nata nel 1993 come F.C. Ariano, che cambier\u00e0 denominazione nel 2010-2011 proprio su iniziativa di Surro."}
{"id": "2378795", "revid": "713168", "url": "https://it.wikipedia.org/wiki?curid=2378795", "title": "Corea (abitazione)", "text": "Il termine coree designa gli insediamenti sorti negli anni del conflitto in Asia orientale nei comuni della cintura milanese (quali Cinisello Balsamo, Bollate, Cologno Monzese). Si trattava di cubicoli addossati gli uni agli altri, eretti spesso personalmente dagli stessi immigrati meridionali che vi abitavano, realizzati a partire da strutture preesistenti di casolari e masserie, in violazione alla legge del 1942 in materia urbanistica che estendeva l'obbligo del piano regolatore ai comuni con meno di 10000 abitanti. Tali strutture sorgevano ai bordi dei centri abitati, inglobando i cascinali con stalle e pollai; i proprietari raramente li portavano a compimento, ripromettendosi di ampliarli in altezza al fine di ricavarne stanze da affittare agli ultimi arrivati. Inoltre la loro disposizione era assolutamente casuale e disordinata, tale da assicurare in qualche misura una privacy non dovendo avere a che fare con dirimpettai. Queste zone abitative erano connotate dall'assenza pressoch\u00e9 totale di servizi e infrastrutture di collegamento con il contiguo tessuto urbano. Sotto questo punto di vista le \"Coree\" si configuravano come dei pagliericci sociali, nei quali non avveniva quel processo di integrazione dell'immigrato che si verificava invece nella metropoli.\nA Milano venivano definiti \"coreani\" gli abitanti nelle zone periferiche o provenienti da lontano, nello stesso periodo del conflitto In Corea, paese del quale la maggior parte degli italiani non aveva mai sentito parlare.\nNella cintura venivano spesso utilizzati per abitazione i vani angusti di sottotetto o le Corree, spazi ricavati nell'edilizia economica per abitazioni a un solo piano, speculando sulla costruzione di scantinati e profonde fondamenta. Negli anni della ricostruzione gli immigrati si adattavano anche in sottoscale, sottotetti e dormitori."}
{"id": "2378797", "revid": "599013", "url": "https://it.wikipedia.org/wiki?curid=2378797", "title": "Dontae' Jones", "text": ""}
{"id": "2378798", "revid": "57342", "url": "https://it.wikipedia.org/wiki?curid=2378798", "title": "Bixio", "text": "\u00c8 anche un nome proprio di persona che pu\u00f2 riferirsi a:"}
{"id": "2378800", "revid": "110157", "url": "https://it.wikipedia.org/wiki?curid=2378800", "title": "Baka (Slovacchia)", "text": "Baka (in ungherese \"Baka\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2378801", "revid": "179777", "url": "https://it.wikipedia.org/wiki?curid=2378801", "title": "Epitafio", "text": ""}
{"id": "2378804", "revid": "3115", "url": "https://it.wikipedia.org/wiki?curid=2378804", "title": "Balo\u0148", "text": "Balony (in ungherese \"Balony\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2378805", "revid": "51323", "url": "https://it.wikipedia.org/wiki?curid=2378805", "title": "Balony", "text": ""}
{"id": "2378807", "revid": "51323", "url": "https://it.wikipedia.org/wiki?curid=2378807", "title": "B\u0151s", "text": ""}
{"id": "2378808", "revid": "767487", "url": "https://it.wikipedia.org/wiki?curid=2378808", "title": "Luigi Bordino", "text": "Biografia.\nFu terzogenito di quattro sorelle e di quattro fratelli. Nel gennaio 1942 si arruol\u00f2 nell'Artiglieria Alpina della Cuneense, dove trov\u00f2 il fratello Risbaldo, rientrato dalla Campagna di Albania. Il 15 agosto i Bordino partirono per la Campagna di Russia, ma non raggiunsero le linee di fuoco. Il comando del 4\u00ba Reggimento di Artiglieria Alpina s'install\u00f2 a Sollonscki, un villaggio tra Valujki e Rossosh. Risbaldo distribuiva vettovaglie e indumenti ai militoni, Andrea accudiva i sei muli del comando.\nCaduti prigionieri nel gennaio 1943, i Bordino vissero insieme la tragica ritirata per circa un mese. Vennero separati ad Aklulak: Andrea destinato alla Siberia dove rimase per due anni, internato nel lazzaretto di Spassh, dove cerc\u00f2 di svolgere con sacrificio lavoro di assistenza per i malati e i moribondi, con i pochi mezzi a disposizione; nella primavera del 1945 fu colpito da tifo petecchiale. Nell'autunno del 1945 i Bordino rientrarono in patria. Andrea, considerandosi miracolato, il 23 luglio 1946, insieme alla sorella Ernestina, entr\u00f2 a far parte della Piccola Casa della Divina Provvidenza di Torino.\nIndossato l'abito religioso assunse il nome di fratel Luigi della Consolata. Con i fratelli di San Giuseppe Cottolengo, inizi\u00f2 a svolgere lavoro di assistenza, soprattutto infermieristica per i ricoverati dell'Istituto, malati di vari disturbi fisici o psichici.\nNel 1975, fu colpito da leucemia mieloide e mor\u00ec a Torino il 25 agosto 1977. A lui \u00e8 dedicato un centro di ricerca a Torino.\nIl culto.\nTra il 1988 e il 1993 per fratel Luigi si svolse la fase del processo per la dichiarazione a Venerabile. Complessivamente il Tribunale Ecclesiastico tenne 76 sezioni ascoltando 58 testimoni oculari (14 dei quali ex prigionieri in Russia). La santa sede esamin\u00f2 le duemila pagine del trasunto, fu redatto il \u201cSummarium\u201d e la \u201cPositio\u201d. Il 14 febbraio 2003 la commissione di teologi della Congregazione Vaticana per le cause dei santi studi\u00f2 e vot\u00f2 \"l'esercizio eroico delle virt\u00f9 praticate dal servo di Dio fratel Luigi\". I voti dei teologi (9 su 9) furono affermativi. Il 12 aprile 2003, papa Giovanni Paolo II lo dichiar\u00f2 Venerabile.\nSuccessivamente tra il 2010 e il 2014 si svolse il processo diocesano per la beatificazione, su un miracolo avvenuto nel 1991. Il 3 aprile 2014 papa Francesco promulg\u00f2 il decreto che riconosceva l'avvenuto miracolo con una guarigione attribuita per intercessione del Venerabile Luigi Bordino e ritenuta inspiegabile per i tempi, le modalit\u00e0 e la gravit\u00e0 della malattia.\nIl 2 maggio 2015 a Torino \u00e8 stato proclamato beato nel corso di una celebrazione liturgica presieduta dal cardinale Angelo Amato, prefetto della Congregazione per le cause dei santi, delegato di Papa Francesco. La sua memoria liturgica \u00e8 stata fissata al 25 agosto."}
{"id": "2378812", "revid": "76963", "url": "https://it.wikipedia.org/wiki?curid=2378812", "title": "Michael Masser", "text": "Ha \"firmato\" e/o prodotto le canzoni di cantanti famosi, quali: Barbra Streisand, Whitney Houston, George Benson, Roberta Flack, Diana Ross, Teddy Pendergrass, C\u00e9line Dion, Natalie Cole, ecc.\nTra i brani pi\u00f9 famosi composti da Masser, ricordiamo: \"Do You Know Where You're Going To\" (incisa originariamente nel 1973 da Thelma Houston, ma resa celebre nel 1975 da Diana Ross), \"Greatest Love of All\" (scritta insieme a Linda Creed ed interpretata da George Benson nel 1977 e da Whitney Houston nel 1986); \"Tonight I Celebrate My Love\" (interpretata da Roberta Flack &amp; Peabo Bryson nel 1983); \"Nothing's Gonna Change My Love for You\" (interpretata da George Benson nel 1984 e da Glenn Medeiros nel 1987); \"In Your Arms\" (scritta con Linda Creed ed interpretata da Diana Ross nel 1982 e riadattata con il titolo di \"Hold Me\" nell'interpretazione di Whitney Houston e Teddy Pendergrass del 1984); \"All at Once\" (Whitney Houston, 1985); \"Saving All My Love for You\" (Whitney Houston, 1985); \"Didn't We Almost Have It All\" (Whitney Houston, 1987); \"In Your Eyes\" (interpretata da George Benson nel 1983 e da Jeffrey Osborne nel 1987); \"Miss You Like Crazy\" (incisa nel 1989 da Natalie Cole); ecc.\nHa firmato anche le musiche di alcuni film:\n\"Mahogany\" (1975); \"Io sono il pi\u00f9 grande\" (\"Greatest\", 1977, colonna sonora che comprendeva la canzone \"Greatest Love of All\"); \"Nessuno ci pu\u00f2 fermare\" (1980); \"L'uomo con la scarpa rossa\" (1985)."}
{"id": "2378814", "revid": "286641", "url": "https://it.wikipedia.org/wiki?curid=2378814", "title": "Civica Orchestra di fiati del Comune di Milano", "text": "La Civica Orchestra di fiati del Comune di Milano nasce nel 1859, come Corpo Musicale della Guardia Nazionale, secondo il decreto del 2 dicembre del Consiglio Comunale . \u00c8 stata la prima Orchestra di fiati italiana ad essere invitata alla Mid-West International Band and Orchestra Clinic a Chicago nel 1996. Oggigiorno si esibisce alle manifestazioni nazionali dei giorni 1\u00b0 e 6 gennaio, 25 aprile e 1\u00ba maggio, a eventi sportivi, nei luoghi storici di Milano o nei parchi cittadini.\nStoria.\nLa nascita a Milano del Corpo Musicale della Guardia Nazionale risale al 1859, in concomitanza con la creazione della Scuola Civica di Musica, dedita alla formazione a livello professionale dei musicisti che sarebbero poi divenuti parte integrante dello stesso corpo bandistico. Gustavo Rossari venne nominato direttore di entrambe le istituzioni.\nCon la successiva ridenominazione in Corpo di Musica Municipale risalente al 1876, si volle dare un orientamento pi\u00f9 concertistico.\nNel 1882 il maestro Andrea Guarneri successe a Gustavo Rossari. Vi fu il riassetto della pianta organica, approvato nel 1884, che prevedeva, oltre a 56 esecutori, la presenza di 3 sassofoni: un soprano, un contralto e un tenore.\nNel 1894 la biblioteca del Corpo di Musica Municipale contava 1.672 partiture di cui 814 ballabili, 337 marce, 331 pezzi diversi, 121 sinfonie e ouverture e 69 potpourri.\nDal 1906 al 1921 la direzione artistica ed organizzativa pass\u00f2 a Pio Nevi che riusc\u00ec ad imprimere un indirizzo pi\u00f9 moderno.\nVi fu in seguito lo scioglimento della banda sostituita dal complesso dopolavoristico dell'ATM. Nel 1972 la giunta municipale decise la ricostituzione del corpo bandistico cittadino con la nuova denominazione ufficiale di Civica Banda Municipale: vennero quindi integrati strumentisti della banda dell'ATM affiancandoli con musicisti diplomati. La direzione artistica fu affidata per diversi anni ai maestri Ugo Turriani e Franco Lizzio prediligendo brani della tradizione operistica e sinfonica italiana.\nNel 1982 fu la volta del maestro Enrico De Mori che diede alla Civica Banda Municipale che nel 1984 indisse un concorso nazionale per l'assunzione stabile di strumentisti professionisti.\nNel 1986 Filippo Cuscito divenne direttore stabile e in quell'anno il complesso assunse ufficialmente la sua attuale denominazione di Civica Orchestra di fiati del Comune di Milano. Nel repertorio furono aggiunte composizioni di Beethoven, Mendelssohn, Rossini, Gossec e Berlioz.\nNel 1991 venne assegnata come sede l'appena ristrutturata Palazzina Liberty in Largo Marinai d'Italia, ma da quello stesso anno il complesso musicale non ebbe pi\u00f9 un direttore stabile. Ritorn\u00f2 Enrico De Mori subito seguito dal Giancarlo Aleppo che inaugur\u00f2 musicalmente la Palazzina nel 1992 con concerti di domenica mattina.\nNel 1994 sotto la direzione musicale di Lorenzo Della Fonte, l'attivit\u00e0 della banda prese un taglio internazionale. Infatti prediligendo repertorio moderno per banda, pi\u00f9 specificamente per Symphonic Band, chiam\u00f2 a dirigere musicisti quali Johan De Meij, Jan Van der Roost, Laszlo Marosi, Pablo Sanchez Torella. Diversi concerti furono tenuti nei teatri milanesi quali il Teatro Dal Verme, il Teatro Smeraldo, la Sala Verdi del Conservatorio di Milano.\nAnche dall'Inghilterra e dagli Stati Uniti furono invitati maestri prestigiosi come Joseph Horovitz e Frank Battisti, e nel 1996 fu la prima orchestra ad essere invitata a Chicago al Mid-West International Band and Orchestra Clinic, la manifestazione che si tiene annualmente negli Stati Uniti a cui prendono parte le migliori formazioni a fiati a livello mondiale.\nSin dal 1998 la banda ha, parallelamente all'attivit\u00e0 concertistica e di rappresentanza, sviluppato l'aspetto dedicato alla didattica, con spettacoli musicali e concerti dedicati ai ragazzi delle elementari e medie ospitando le scolaresche nella propria sede ed eseguendo rappresentazioni come \"Pinocchio\" di Sergio Parisini e \"L'altro Mozart\" di Marco Marzi, oppure con formazioni cameristiche nelle biblioteche rionali.\nDiversi direttori si avvicendano alla direzione, e la banda prosegue la sua attivit\u00e0 con le parate e concerti nei teatri, nelle case di riposo e nei luoghi caratteristici di Milano quale ad esempio a giugno nel cortile di Palazzo Marino e l'appuntamento annuale del concerto di Santa Cecilia al Teatro Dal Verme di Milano.\nDiscografia.\nTra il 1899 e il 1909, l'allora Banda Municipale di Milano incise oltre 150 dischi per un totale di pi\u00f9 di 300 brani (sui 78 giri si poteva incidere solo un brano per facciata). Il documento sonoro pi\u00f9 antico \u00e8 l'Inno Nazionale Italiano (disco a 78 giri per grammofono, 17\u00a0cm di diametro), datato 1901 e inciso sotto la direzione del Maestro Pio Nevi.\nA tempi pi\u00f9 recenti risalgono incisioni sia come Banda dell'Azienda Tranviaria di Milano che nella sua attuale dicitura di Civica Orchestra di Fiati di Milano, il cui ultimo lavoro discografico risale al 1996.\nDirettori.\nAlla direzione della Civica Orchestra a fiati del Comune di Milano si sono succeduti negli anni numerosi direttori tra i quali:"}
{"id": "2378815", "revid": "3115", "url": "https://it.wikipedia.org/wiki?curid=2378815", "title": "Bellova Ves", "text": "Bellova Ves (in ungherese \"Vit\u00e9ny\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2378816", "revid": "51323", "url": "https://it.wikipedia.org/wiki?curid=2378816", "title": "Vit\u00e9ny", "text": ""}
{"id": "2378817", "revid": "51323", "url": "https://it.wikipedia.org/wiki?curid=2378817", "title": "Viteny", "text": ""}
{"id": "2378819", "revid": "3115", "url": "https://it.wikipedia.org/wiki?curid=2378819", "title": "Blahov\u00e1", "text": "Blahov\u00e1 (in ungherese \"S\u00e1rr\u00e9t\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2378820", "revid": "287204", "url": "https://it.wikipedia.org/wiki?curid=2378820", "title": "Blahova", "text": ""}
{"id": "2378821", "revid": "404338", "url": "https://it.wikipedia.org/wiki?curid=2378821", "title": "Nasofaringe", "text": ""}
{"id": "2378822", "revid": "51323", "url": "https://it.wikipedia.org/wiki?curid=2378822", "title": "S\u00e1rr\u00e9t", "text": ""}
{"id": "2378824", "revid": "51323", "url": "https://it.wikipedia.org/wiki?curid=2378824", "title": "Sarret", "text": ""}
{"id": "2378825", "revid": "217830", "url": "https://it.wikipedia.org/wiki?curid=2378825", "title": "Gran Premio motociclistico di Francia 2009", "text": "Il Gran Premio motociclistico di Francia 2009 corso il 17 maggio, \u00e8 stato il quarto Gran Premio della stagione 2009 e ha visto vincere: Jorge Lorenzo in MotoGP, Marco Simoncelli nella classe 250 e Juli\u00e1n Sim\u00f3n nella classe 125."}
{"id": "2378826", "revid": "61051", "url": "https://it.wikipedia.org/wiki?curid=2378826", "title": "Alice Parisi", "text": "Carriera.\nClub.\nAlice Parisi si avvicina al gioco del calcio fin da giovanissima, iniziando l'attivit\u00e0 agonistica nelle formazioni giovanili miste fino al raggiungimento dell'et\u00e0 massima prevista dalle normative FIGC.\nNel 2005 ha iniziato a giocare in una formazione interamente femminile con la squadra della sua provincia, il Trento, disputando la stagione entrante nella formazione che disputa il Campionato Primavera. \nGrazie alle sue prestazioni nelle giovanili, la societ\u00e0 decide di inserirla in rosa nella formazione titolare, iscritta al campionato di Serie A2, gi\u00e0 dalla stagione seguente, condividendo con le compagne la storica promozione in Serie A al termine del campionato. Il tecnico Roberto Genta la inserisce stabilmente dalla stagione 2007-2008 dove fa il debutto nella massima serie del campionato italiano fin dalla prima giornata, il 15 settembre, nella partita persa fuori casa con la Torres per 1-0. La stagione, dove la squadra fatica a lasciare la parte bassa della classifica, si conclude con il play-out che vede affrontarsi il Trento e il Chiasiellis, finite entrambe con 19 punti, e dove nell'incontro di Longarone dell'11 maggio 2008, terminato 4-2 per le friulane, sono costrette a retrocedere.\nDopo la vittoria del Europeo Under-19 del 2008, \u00e8 passata al Bardolino Verona, con cui vince la Supercoppa italiana 2008 e la Serie A 2008-2009. Dopo due stagioni nel 2010 \u00e8 stata ingaggiata dal Tavagnacco. Con la compagine friulana ha vinto la Coppa Italia per due edizioni consecutive.\nNel dicembre 2013 \u00e8 stata eletta miglior calciatrice italiana della stagione 2012-2013 per le sue prestazioni a livello nazionale e internazionale.\nNell'estate del 2016 si \u00e8 trasferita alla Fiorentina Women's.\nDopo quattro stagioni in viola, nel luglio 2020 \u00e8 passata al , con il quale si appresta ad affrontare la stagione entrante.\nIn campo con la fascia di capitano fin dalla prima giornata di campionato, dopo aver subito un grave infortunio al ginocchio sinistro durante l'incontro con il del 5 settembre (3\u00aa giornata) \u00e8 costretta a un lungo periodo di riabilitazione dopo l'intervento di ricostruzione del legamento crociato anteriore, di sutura dei menischi interno ed esterno, e di sutura del legamento popliteomenicale dello stesso.\nNazionale.\nGrazie alle sue prestazioni, il commissario tecnico Corrado Corradini l'ha convocata nella nazionale Under-19 inserendola nella rosa della squadra che disputa le qualificazioni al campionato di categoria di Islanda 2007. Parisi fa il suo debutto nel torneo il 26 settembre 2006, in occasione della partita vinta per 6-0 sulle pari et\u00e0 della Bulgaria e valida per la prima fase di qualificazione. Le Azzurrine in quell'occasione non riescono ad accedere alla fase finale..\nCorradini la conferma in rosa anche per l'edizione successiva di Francia 2008, 11\u00aa edizione del torneo, formazione con la quale \u00e8 riuscita a vincere il torneo nella finale del luglio e ad aggiudicare il primo titolo alla nazionale giovanile italiana. Nella fase finale della competizione ha giocato quattro partite segnando due gol, entrambi su calcio di rigore, tra i quali quello decisivo siglato al 71' e che fissa il punteggio sull'1-0 nella finale del 19 luglio 2008 giocata nello Stade Vall\u00e9e du Cher di Tours con la Norvegia. Il sito della UEFA l'ha anche inclusa tra le dieci migliori giocatrici del torneo. In competizioni ufficiali UEFA con la maglia delle Azzurrine U-19, Parisi ha totalizzato 21 presenze siglando 13 reti.\nNell'agosto 2009 il ct Pietro Ghedin la convoca allo stage di preparazione al fine di decidere la rosa delle giocatrici da inserire nella nazionale maggiore impegnata nella qualificazione al campionato europeo di Finlandia 2009. L'Italia, inserita nel gruppo 2, riesce a superare la fase preliminare dietro alla Svezia, accedendo alla fase finale. Inserita nel Gruppo C con Inghilterra, Russia e Svezia, riesce a superare la prima fase del torneo venendo eliminata ai quarti di finale dalla Germania, squadra che si aggiudicher\u00e0 il torneo.\nGhedin la convoca nuovamente inserendola in rosa per le qualificazioni a Svezia 2013. Anche in questo torneo l'Italia segue le prestazioni del precedente, accedendo alla fase finale grazie al primo posto ottenuto nel gruppo 1. In questa prima fase Parisi va a segno in due occasioni, il 17 settembre 2011 allo Stadio Asim Ferhatovi\u0107 Hase di Sarajevo, dove realizza con l'unica rete della partita, il rigore siglato al 44' superando le avversarie della Bosnia ed Erzegovina, e il 22 ottobre 2011 allo Stadion Goce Del\u010dev di Prilep, dove segna al 36' una delle reti del 9-0 sulla Macedonia. Inserita nel gruppo A con Danimarca, Finlandia e Svezia, l'Italia riesce a superare la prima fase del torneo venendo nuovamente eliminata ai quarti di finale dalla Germania, squadra che si aggiudica il torneo per l'ottava volta.\nNel frattempo Ghedin la inserisce in rosa con la squadra che affronta il Torneio Internacional Cidade de S\u00e3o Paulo 2011, torneo a invito che si disputa nel dicembre di quell'anno a San Paolo, nell'Est\u00e1dio Municipal Paulo Machado de Carvalho. Parisi condivide con le compagne il percorso che vedono l'Italia chiudere al terzo posto, con una vittoria un pareggio e una sconfitta, la fase a gironi, per poi vincere la finalina per il terzo posto superando il per 3-2. A fine torneo Parisi risulta la miglior marcatrice della squadra con tre reti siglate tra cui una doppietta al Cile nell'incontro vinto 6-0 nella fase a gironi.\nNel novembre 2016 viene inserita da Antonio Cabrini nella lista delle giocatrici convocate per il \"Torneo Internazionale Manaus 2016\", in programma dal 7 al 18 dicembre 2016.\nNell'aprile 2017, durante l'amichevole pareggiata 1-1 con l'Inghilterra a Stoke-on-Trent, Parisi \u00e8 vittima di un grave infortunio con sospetta frattura della tibia come conseguenza di uno scontro diretto con un'avversaria al 37'.\nStatistiche.\nPresenze e reti nei club.\n\"Statistiche aggiornate al 29 agosto 2021 .\""}
{"id": "2378828", "revid": "3115", "url": "https://it.wikipedia.org/wiki?curid=2378828", "title": "Blatn\u00e1 na Ostrove", "text": "Blatn\u00e1 na Ostrove (in ungherese \"S\u00e1rosfa\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava.\nIl comune ha dato i natali a Istv\u00e1n Bitt\u00f3, Primo ministro del Regno d'Ungheria tra il 1874 ed il 1875."}
{"id": "2378829", "revid": "287204", "url": "https://it.wikipedia.org/wiki?curid=2378829", "title": "Blatna na Ostrove", "text": ""}
{"id": "2378830", "revid": "51323", "url": "https://it.wikipedia.org/wiki?curid=2378830", "title": "S\u00e1rosfa", "text": ""}
{"id": "2378831", "revid": "287204", "url": "https://it.wikipedia.org/wiki?curid=2378831", "title": "Sarosfa", "text": ""}
{"id": "2378833", "revid": "767487", "url": "https://it.wikipedia.org/wiki?curid=2378833", "title": "Tears Don't Fall", "text": "Tears Don't Fall \u00e8 il quarto singolo estratto dall'album di debutto dei Bullet for My Valentine \"The Poison\". Il singolo \u00e8 stato l'unico ad uscire in Germania e Svezia, ed \u00e8 stato pubblicato il 23 giugno 2006 attraverso la Sony / BMG Records.\nVideo.\nCi sono due differenti versioni del video musicale. Tuttavia solo la storia principale \u00e8 leggermente diversa, ed entrambi mostrano la band suonare sotto la pioggia. Il primo video mostra un uomo e una donna andare in un motel (con un furgone) nel quale hanno un rapporto sessuale. Dopo un po' la donna viene mollata dall'uomo, lasciandola sulla strada. Quando l'uomo risale al motel incontra un'altra donna con la quale affitta una stanza. La prima ragazza (che intanto li aveva seguiti) fa irruzione nella stanza con un barile di benzina (del suo ex-fidanzato utilizzato in precedenza per il suo furgone) la quale getta alla coppia. Dopo essersi sparsa anche lei di combustibile tira fuori un accendino che fa cadere nella benzina sparsa da lei, dove si spegne. Lei sorride e lancia un bacio a loro in seguito. L'ultima immagine \u00e8 quella di un tubo tagliato perdente acqua, il che suggerisce che ha riempito il combustibile con l'acqua.\nIl video \u00e8 stato incluso nel \"\".\"\nLa seconda mostra una donna che trova un uomo (forse il suo fidanzato) con un'altra ragazza in auto. Lei va presso una zingara per presunta guida. La zingara spalma della vernice bianca sul viso e le mani e la spalma anche alla donna, dopodich\u00e9 le consegna una bambola voodoo. La punge ripetutamente, provocando dolori al fidanzato. Poi la lancia nel fuoco causando un incendio all'auto fino ad esplodere, uccidendo sia il ragazzo che la donna con la quale era.\nTracce.\nIl singolo \u00e8 stato distribuito nel Regno Unito in tre formati diversi: due CD singoli e un 7\". Tutti e tre i formati sono stati pubblicati il 17 luglio, 2006 tramite la Visible Noise."}
{"id": "2378837", "revid": "3115", "url": "https://it.wikipedia.org/wiki?curid=2378837", "title": "Bod\u00edky", "text": "Bod\u00edky (in ungherese \"Nagybodak\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2378840", "revid": "287204", "url": "https://it.wikipedia.org/wiki?curid=2378840", "title": "Bodiky", "text": ""}
{"id": "2378841", "revid": "51323", "url": "https://it.wikipedia.org/wiki?curid=2378841", "title": "Nagybodak", "text": ""}
{"id": "2378842", "revid": "15756", "url": "https://it.wikipedia.org/wiki?curid=2378842", "title": "Young &amp; Moody", "text": "Young &amp; Moody \u00e8 un album di Bob Young e Micky Moody, uscito nel 1977."}
{"id": "2378844", "revid": "387628", "url": "https://it.wikipedia.org/wiki?curid=2378844", "title": "Parlamento delle Religioni mondiali", "text": ""}
{"id": "2378845", "revid": "599013", "url": "https://it.wikipedia.org/wiki?curid=2378845", "title": "Ben Davis (cestista)", "text": ""}
{"id": "2378847", "revid": "394", "url": "https://it.wikipedia.org/wiki?curid=2378847", "title": "Jo\u00e3o Batista Da Silva", "text": ""}
{"id": "2378848", "revid": "1776051", "url": "https://it.wikipedia.org/wiki?curid=2378848", "title": "Leaving the End Open", "text": "Leaving the End Open \u00e8 il terzo album degli Hardline, pubblicato il 17 aprile 2009 per la Frontiers Records."}
{"id": "2378849", "revid": "31886", "url": "https://it.wikipedia.org/wiki?curid=2378849", "title": "Giovanni Petronio Russo", "text": "Giovanni Petronio Russo ide\u00f2 e costru\u00ec una tra le prime automobili stradali. Entr\u00f2 anche in politica ed assunse la funzione di assessore presso il comune di Adern\u00f2, il suo paese natale (oggi Adrano).\nBiografia.\nLa giovinezza.\nIl padre Vincenzo, era un commerciante e gestiva un piccolo negozio; la madre Pietra viene ricordata come donna di fervente fede cattolica. Da testimonianze dei suoi familiari (Franco 2002, p.\u00a0156), si sa che frequent\u00f2 con ottimi risultati gli studi umanistici in Adrano e successivamente si iscrisse all'Universit\u00e0 di Catania. Ci sono per\u00f2 due differenti versioni al riguardo: secondo quanto afferma Calogero Saieva, il giovane avrebbe frequentato la facolt\u00e0 di Ingegneria, mentre secondo gli scritti di Sebastiano Salomone avrebbe intrapreso gli studi di Medicina e Chirurgia. Quello che \u00e8 sicuro \u00e8 che dovette abbandonare gli studi e ritornare ad Adrano per occuparsi del negozio lasciatogli dal padre.\nStudi sul vapore e sulla \"locomotiva stradale\u201d.\nLa cura del negozio non gli imped\u00ec di continuare autonomamente gli studi di matematica, fisica e meccanica, seguendo con passione gli ultimi sviluppi nel campo tecnologico e in particolar modo le nuove scoperte riguardo l'applicazione dell'energia a vapore.\nIn questo periodo, locomotive e rotaie cominciavano a comparire un po' in tutta Europa e, seppure con notevole ritardo rispetto a tutte le altre nazioni, anche in Italia. L'intuizione di Russo fu l'idea di realizzare una vettura azionata dal vapore, che potesse viaggiare su strada e non pi\u00f9 solo sulle rotaie. Nel periodo post-unitario, le poche strade esistenti erano percorse soltanto da carri trainati da animali; G. P. Russo partor\u00ec quindi l'idea di una sorta di \u201clocomotiva stradale\u201d che si potesse frenare istantaneamente, che permettesse di facilitare i trasporti di gente e merci, che fosse manovrabile agevolmente nelle curve e nelle pendenze e che non producesse fumo per la combustione del carbone nella fornace.\nG. P. Russo cominci\u00f2 allora a disegnare e a fabbricare da solo alcune componenti della sua locomotiva stradale. Nel 1866, interruppe il lavoro di costruzione per partecipare alla Terza guerra d'indipendenza, durante la quale ricevette la medaglia d'argento dell'Unit\u00e0 italiana.\nFinita la guerra e rientrato ad Adrano, riprese subito i lavori per la costruzione della locomotiva e nel 1871 il prototipo fu pronto. Procedette quindi ad un primo collaudo privato che ebbe risultati tali da spingere l'inventore a chiedere e ottenere il brevetto il 18 luglio di quello stesso anno dal ministero dell'Agricoltura, dell'Industria e del Commercio come \"locomotiva adattabile alle strade comuni\", cos\u00ec come dall'Austria, dalla Francia e dal Belgio. Era necessario ora far costruire una nuova locomotiva per i collaudi ufficiali: si rec\u00f2 quindi a Londra per firmare un contratto con una fabbrica inglese. G. P. Russo vers\u00f2 una grande somma di denaro come anticipo all'ingegnere inglese incaricato per il contratto; quest'ultimo per\u00f2 si trattenne il denaro e fece perdere le sue tracce. Subita questa truffa, i genitori dell'inventore decisero di aiutare il figlio Giovanni finanziandogli la costruzione della nuova locomotiva stradale, che fu allestita con la collaborazione del Cantiere Marzocchi di Roma nel giro di un anno. In questo periodo, G. P. Russo fu ammesso nell'Accademia dei Quiriti e dove, nel 1872, tenne una conferenza sull'incremento e sul progresso della meccanica. La nuova locomotiva stradale venne battezzata dallo stesso inventore siciliano: \u201cTrinacria\u201d in onore della sua regione.\nIl 2 luglio 1873 si tenne il collaudo pubblico della Trinacria. La locomotiva attravers\u00f2 le strade di Roma sotto gli occhi di cariche istituzionali e di migliaia di curiosi. Alla guida della Trinacria c'era lo stesso G. P. Russo che sfil\u00f2 davanti ai presenti, gli inviati del \"Paese\", \"La nuova Roma\", \"La voce della verit\u00e0\", \"La fedelt\u00e0\" e de \"La Riforma\" e gli alti funzionari pubblici. L'esperimento infatti, fu eseguito alla presenza anche di personale responsabile del Consiglio Superiore dei Lavori Pubblici, molti ingegneri del Ministero della Pubblica Istruzione e due capitani del genio militare. Quella era la prima volta che un veicolo si muoveva per le strade non trainato da animali.\nI giornali nazionali evidenziarono l'importanza dell'avvenimento.\nIl 22 settembre dello stesso anno, Russo fece sfilare la \"Trinacria\" a Catania riscuotendo ancora una volta un notevole successo di pubblico e opinioni. La Trinacria, tirandosi dietro un vagone carico di 20 giovani, part\u00ec dalla Stazione, attravers\u00f2 la via Santa Chiara, pass\u00f2 per Piazza Duomo, super\u00f2 la cattedrale e risal\u00ec la via Etnea.\nIl successo riscosso dal collaudo fu enorme: ricevette gli onori di tutte le pi\u00f9 alte cariche istituzionali, dei principali giornali italiani e della gente comune. Nessuno per\u00f2, in Sicilia (particolarmente a Catania, dopo gli onori del sindaco Antonino Patern\u00f2 del Toscano e del prefetto Lanza) rispose con i fatti ai suoi tentativi di creare una Societ\u00e0 per Azione; nemmeno i banchieri di Napoli e di Roma, a i quali si era rivolto, gli vennero incontro. Cos\u00ec il ricordo della pi\u00f9 importante fra le invenzioni di Russo si spense.\nIl periodo napoletano, il ritorno in Sicilia e il colera.\nDopo anni passati in giro per l'Italia per trovare qualcuno che finanziasse la costruzione industriale della locomotiva stradale, G. P. Russo \u2018fu talmente deluso da arrivare quasi ad odiare la sua \u201cTrinacria\u201d (Franco 2002, p.\u00a0157). Nel 1877 si present\u00f2 al concorso per l'insegnamento di disegno nelle scuole tecniche a Napoli; super\u00f2 l'esame ed ottenne l'abilitazione. Il periodo napoletano di G. P. Russo fu molto fiorente dal punto di vista letterario e delle invenzioni. Durante la sua permanenza a Napoli, infatti, scrisse alcune \u201cOpere di Agraria \u2013 di Meccanica \u2013 di Scienze\u201d e realizz\u00f2 molte invenzioni come: congegni per i tram o perfezionamenti dell'accensione dei lumini ad acetilene.\nDiversi anni dopo, G. P. Russo fu chiamato nella propria terra per ricoprire la carica di assessore presso il comune di Adrano. Nel 1887, proprio ad Adrano, durante l'esercizio delle sue funzioni d'assessore, scoppi\u00f2 una terribile epidemia di colera. \nG.P.Russo pens\u00f2 anche a una soluzione: creare delle fontanelle pubbliche che fornissero acqua potabile alla popolazione. Trovata una fonte di acqua non inquinata nel quartiere Patellaro di Adrano, si dovevano costruire delle condotte idriche che trasportassero l'acqua pulita in almeno due punti di approvvigionamento, previsti in piazza Giacomo Maggio e in via Giuseppe Garibaldi.\nUna condotta idrica di ferro richiedeva per\u00f2 una spesa troppo eccessiva che ammontava a \u00a3.13.000. Venne accettata allora la proposta di un dottore inviato dal Governo di Roma, tale dott. Noghera, di fare una condotta idrica di tubi di terracotta per una spesa totale di \u00a3.6.300.\nLa raccolta di questa somma di denaro fu possibile grazie, oltre che ai soldi comunali, a molti contributi volontari. Parteciparono alla raccolta di denaro, il Re, il governo Crispi, il Prefetto, il cardinale Dusmet, il pittore adranita Giuseppe Guzzardi, i deputati Bonaiuto, Carnazza, Amari, Sangiuliano, suore, medici locali e sacerdoti. Anche Petronio Russo contribu\u00ec con denaro proprio. Fu possibile quindi creare le fontanelle pubbliche; di esse la pi\u00f9 monumentale fu quella ideata da G.P.Russo e cio\u00e8 quella dell'\u201cImmacolata\u201d: un monumento con tre fontanelle con a capo una statua della Vergine Maria da G.P.Russo stesso costruita e tutt'ora esistente e funzionante (la statua dell'Immacolata fu sostituita dopo il secondo conflitto mondiale, perch\u00e9 danneggiata dagli eventi bellici). Furono posizionate presso questo monumento anche delle lapidi per commemorare gli eroici personaggi, che salvarono la patria, ma, cessato il colera, il sindaco e gli assessori, ritornati, non vollero mettere la IV lapide che celebrava G.P.Russo, ma accusarono l'inventore di appropriazione indebita e di abuso di potere, denigrandolo con una accanita campagna infamante e decretarne la \"Damnatio Memoriae\". Fra queste alcune delle famiglie pi\u00f9 influenti e potenti dell'Epoca cui G.P. Russo aveva fatto il \"torto\" di confiscare le acque non inquinate e renderle disponibili alla popolazione adranita, sconfiggendo cos\u00ec l'epidemia di colera.\nEcco il testo della IV lapide: \u201cAnno MDCCCLXXXVII mens august furente asiaco morbo ad publicam sanitatem ab assessore Joanne Petronio huc aqua lata fuit sub Beatae Virginis praesidio et civitas salutem acquisivit\u201d \u2013 che significa \u2013 \u201cnell'anno 1887, nel mese di Agosto, poich\u00e9 si stava diffondendo una malattia asiatica, qui fu portata dell'acqua dall'assessore Giovanni Petronio per la guarigione pubblica sotto il presidio della Beata Vergine e la citt\u00e0 si procur\u00f2 la salvezza\u201d.\nLa 4 lapidi , nella loro dicitura originale , compresa la IV lapide, sono state ripristinate pochi anni fa, accanto a quelle esistenti (postume) grazie ad un consiglio comunale che ha decretato la completa riabilitazione di G.P. Russo ad opera della Giunta di Nicola Bertolo e dell'Assessore alla Cultura Dott. Giuseppe Gullotta.\nLa morte.\nG.P.Russo mor\u00ec il 14 dicembre del 1910. Si racconta che gravemente ammalato, poco prima della morte, scrisse in un pezzo di carta \u201cmuoio di fame, di sete e di sonno\u201d e lo fece consegnare al sindaco Melchiorre Battiati, che gli aveva chiesto come stesse in salute. Adrano proclam\u00f2 il lutto cittadino. I discorsi commemorativi di personaggi insigni o i commenti della stampa, come pure le poesie dedicate a G.P.Russo da artisti che lo ammirarono, si possono trovare nel testo \u201cIn memoria di Giovanni Petronio Russo\u201d 1912 di Salvatore Al\u00ec, che pure fa un elenco completo di tutti gli attestati di lode, rilasciati all'insigne adranita da Enti, Scuole e Accademie di Sicilia, d'Italia e d'Europa.\nLa carriera tecnico-artistica.\nNel periodo di alternanza fra Napoli e Adrano, scolp\u00ec alcune opere e produsse disegni per sculture che ancora oggi documentano ad Adrano il suo interesse per le arti. G.P. Russo realizz\u00f2: \u201cil battistero della Chiesa Madre, le transenne in marmo dell'altare maggiore e delle due cappelle del transetto della Chiesa Madre, le ringhiere di ferro della cupola e dell'interno della Chiesa Madre, le statue della Madonna col Bambino e San Giuseppe della facciata della chiesa di San Giuseppe\u201d. L'opera artistica pi\u00f9 importante rimane comunque la \u201cstatua marmorea dell'Immacolata\u201d collocata sulla fontana pubblica, da lui stesso disegnata, elevata nell'omonima piazza: oggi la statua si trova nel Museo archeologico del Castello Normanno di Adrano.\nG. P. Russo fece scolpire le colonne monolitiche del prospetto della Chiesa Madre di Adrano, grazie a un congegno da lui inventato per alzare agevolmente le colonne. Inoltre, insegn\u00f2 agli artigiani adraniti come ricavare facilmente i blocchi monolitici dalle cave di Manganelli (in Adrano) e invent\u00f2 un carro per trasportare i pesanti blocchi di pietra lavica, con un particolare tipo di timone.\nLa \"Trinacria\".\nLa locomotiva stradale \"Trinacria\", lunga m. 4,60 e larga m. 2,00, era sostenuta da tre sole ruote, una delle quali, la posteriore, le dava il moto di locomozione mentre le altre due, le anteriori, determinavano la direzione. Le ruote non lasciavano alcuna traccia al loro passaggio sulla strada e la loro posizione, inoltre, era studiata in modo che la locomotiva potesse affrontare con agilit\u00e0 ogni curva. Il macchinista disponeva pure di un quadrante con lancette, che indicava la gradazione delle curve affrontate. Per la particolare costruzione e postura della ruota motrice, la locomotiva poteva superare le forti pendenze con sufficiente carico senza timore che girasse a vuoto, a una velocit\u00e0 fino a 15\u00a0km orari.\nLa caldaia verticale stava al centro del veicolo, fornito di un parapetto nella parte anteriore, dove stava il macchinista. Questi, potendo osservare da vicino le condizioni della strada, ed avendo a portata di mano tutti i manubri di comando, poteva: girare improvvisamente per scansare ostacoli sulla strada; rallentare o accelerare la corsa; chiudere o diminuire il passaggio del vapore; azionare un freno per le forti pendenze o per fermare la locomotiva istantaneamente; azionare un freno pi\u00f9 potente per casi d'emergenza. Era prevista sulla vettura anche la presenza del fuochista per la caldaia. Un solo ingranaggio regolava la postura delle ruote direzionali, due cilindri orizzontali, nella parte posteriore della vettura, muovevano direttamente un asse comune che attraversando la ruota motrice, portava un rocchetto a sponde fisse che ingranava con una corona dentata all'interno della ruota. Per evitare le scosse prodotte dalle disuguaglianze stradali, la Trinacria era dotata di otto solidi cuscinetti di caucci\u00f9 distribuiti per tutto il corpo della locomotiva. Inoltre, la macchina disponeva di involucri protettivi di lamiera posizionati per preservare la ruota motrice e il motore. Le qualit\u00e0 migliori di questa macchina per i suoi tempi sono essenzialmente:\nNel 2012 la Regione siciliana gli ha dedicato una mostra dal titolo \"La storia dimenticata della locomotiva stradale Trinacria\".\nOpere dedicate.\nL'opera pi\u00f9 importante sulla vita, le opere e l'impegno politico e civile di G.P. Russo, \u00e8 quella di Salvatore Al\u00ec, amico dell'inventore. \u201cImportanti sono alcune opere del fratello Salvatore, di Sebastiano Salomone, di Calogero Saieva. I quotidiani \"Corriere di Sicilia\" e \"La Sicilia\" hanno anch'essi pubblicato qualche articolo su Petronio Russo.\nMarcofilia.\nLe Poste Italiane, su richiesta della Regione Siciliana, hanno concesso due annulli postali in onore di Giovanni Petronio Russo: nel 2010 per commemorare il centenario dalla morte dell'inventore e nel 2013 per celebrare il 140\u00ba anniversario della presentazione della locomotiva stradale \"Trinacria\"."}
{"id": "2378851", "revid": "729019", "url": "https://it.wikipedia.org/wiki?curid=2378851", "title": "Torre Spaccata (metropolitana di Roma)", "text": "Torre Spaccata \u00e8 una stazione della linea C della metropolitana di Roma.\nSi trova all'incrocio tra la via Casilina con via di Tor Tre Teste e via di Torre Spaccata, servendo l'area del Policlinico Casilino, l'omonima zona di Torre Spaccata, il quartiere Alessandrino e la zona di Tor Tre Teste.\nLa stazione ha affiancato fino ad agosto 2015 la fermata \"Torre Spaccata\" della ferrovia Roma-Pantano.\nStoria.\nI cantieri sono stati aperti a luglio 2007. L'apertura della stazione \u00e8 avvenuta il 9 novembre 2014.\nCome per la stazione di Parco di Centocelle, era previsto un parcheggio, progetto in seguito annullato."}
{"id": "2378852", "revid": "124144399", "url": "https://it.wikipedia.org/wiki?curid=2378852", "title": "Boxer (veicolo corazzato)", "text": "Il Boxer \u00e8 un mezzo corazzato multiruolo tedesco-olandese progettato per eseguire una serie di operazioni e missioni diverse attraverso l'uso di \"moduli\" di missione installabili. \u00c8 prodotto dal gruppo industriale \"ARTEC GmbH (Armoured Vehicle Technology) e il programma \u00e8 gestito dall'OCCAR. ARTEC GmbH \u00e8 situata a Monaco di Baviera, essa \u00e8 una joint-venture di Krauss-Maffei Wegmann GmbH (KMW) e Rheinmetall MAN Military Vehicles GmbH (RMMV) da parte tedesca, e di Rheinmetall MAN Military Vehicles Nederland B.V. per i Paesi Bassi. Complessivamente, Rheinmetall MAN Military Vehicles detiene una partecipazione del 64% nella joint venture.\nAltri nomi in uso o precedentemente utilizzati sono GTK (dal tedesco: \"Gepanzertes Transport-Kraftfahrzeug\", veicolo corazzato da trasporto), Boxer e MRAV (dall'inglese: \"Multi-Role Armoured Vehicle\", veicolo corazzato multiruolo).\nStoria.\nSviluppo.\nNegli anni 1990, i governi di Germania, Francia e Regno Unito sono alla ricerca di un nuovo veicolo corazzato da combattimento.\nNel 1996 \u00e8 avviata una competizione tra due consorzi: ARGE GTK/MRAV/VBCI (KMW, RMMV, GIAT e GKN) e TEAM International GTK/MRAV/VBCI (Henschel, Vickers Defence Systems e Panhard).\nNel 1997 i Paesi Bassi si uniscono al programma \"GTK/MRAV/VBCI\" come membri osservatori.\nNel 1998 il consorzio ARGE \u00e8 designato vincitore della competizione.\nNel 1999 la Francia lascia il programma (per produrre autonomamente il V\u00e9hicule blind\u00e9 de combat d'infanterie), Germania e Regno Unito iniziano lo sviluppo del \"GTK/MRAV\", \u00e8 creata la joint venture ARTEC GmbH ed \u00e8 siglato il contratto bilaterale.\nNel 2000, l'OCCAR diventa l'acquirente del \"Boxer\".\nNel 2001 i Paesi Bassi diventano membri effettivi del programma.\nNel 2003 il Regno Unito abbandona il programma \"Boxer\" (secondo il MoD, il Boxer non rispettava i criteri richiesti dal loro programma FRES-UV).\nIl programma \"GTK/MRAV/VBCI\" aveva come obiettivo la sostituzione di diversi APC e IFV dei paesi membri del programma. I veicoli da sostituire erano: gli M113 e i TPz Fuchs della Heer; i Saxon, gli FV432 e alcuni \"CVR(T)\" (FV101, FV103, ecc.) della British Army; gli AMX-10P dell'Arm\u00e9e de terre; gli M577 e gli YPR-765 della Koninklijke Landmacht.\nProduzione.\nNel dicembre 2006, l'OCCAR sigla un contratto con ARTEC GmbH per l'acquisto di una produzione di serie di 272 veicoli per la Germania e di 200 veicoli per i Paesi Bassi. I veicoli saranno consegnati alla Germania in quattro differenti versioni (Ambulance, Armoured Personal Carrier, Command Post e Driver Training Vehicle) e ai Paesi Bassi in 5 versioni (Ambulance, Armoured Engineer Vehicle, Cargo Vehicle, Command Post e Driver Training Vehicle).\nNel dicembre 2015 \u00e8 siglato un secondo contratto per la fornitura alla Germania di 131 veicoli (tutti in versione APC/).\nNell'agosto 2016, la Lituania integra il programma Boxer per procurarsi 91 veicoli in versione \"Infantry Fighting Vehicle\" (4 varianti) e \"Driver Training\".\nTecnica.\nIl Boxer \u00e8 un veicolo 8\u00d78, composto da due elementi chiave: il \u00abmodulo di guida\u00bb standard e il \u00abmodulo di missione\u00bb rimovibile.\nArmamento.\nLe versioni tedesche sono equipaggiate con una torretta RWS \"FLW 200\", sulla quale pu\u00f2 essere installata o una mitragliatrice \"MG 3\" da 7,62 mm, o una mitragliatrice pesante \"M3M\" da 12,7 mm o un lanciagranate automatico \"GMW\" da 40 mm.\nLe versioni olandesi sono equipaggiate con una torretta RWS Kongsberg \"Protector M151\", sulla quale pu\u00f2 essere installata una mitragliatrice pesante \"M2\" da 12,7 mm.\nLe versioni IFV lituane equipaggiate con una torretta RWS RAFAEL \"Samson\", sulla quale pu\u00f2 essere installato il cannone automatico \"Mk44 Bushmaster II\" da 30 mm e il missile anticarro Spike-LR.\nVersioni.\nIl Boxer \u00e8 disponibile in diverse varianti"}
{"id": "2378857", "revid": "6923", "url": "https://it.wikipedia.org/wiki?curid=2378857", "title": "Cobra (sistema di localizzazione d'armi)", "text": "Il Cobra \u00e8 un sistema di localizzazione d'armi facente parte di uno dei programmi attualmente gestiti dall'OCCAR."}
{"id": "2378860", "revid": "767487", "url": "https://it.wikipedia.org/wiki?curid=2378860", "title": "Chiara Siracusa", "text": "Ha rappresentato per tre volte il suo paese all'Eurovision Song Contest: nel 1998, nel 2005 e l'ultima nel 2009, e nel 2010 ha presentato i voti del suo paese."}
{"id": "2378861", "revid": "43530", "url": "https://it.wikipedia.org/wiki?curid=2378861", "title": "Pier Paolo Pasolini (cineasta)", "text": ""}
{"id": "2378862", "revid": "59976", "url": "https://it.wikipedia.org/wiki?curid=2378862", "title": "Beta (segnale tempo)", "text": "Beta \u00e8 un network di stazioni radio russe che trasmettono il segnale di tempo nella gamma di frequenze VLF. \u00c8 operato dall \"istituto di metrologia per il tempo e lo spazio\" che ha sede a Mosca in Russia.\nIl network \"Beta\" \u00e8 costituito dai seguenti trasmettitori radio:\nFrequenze.\nI trasmettitori radio trasmettono l'informazione di tempo sulla frequenza di 25 kHz secondo una specifica schedula. Segnali addizionali di sincronizzazione sono trasmessi poi sulle frequenze 20,5\u00a0kHz, 23\u00a0kHz, 25,1\u00a0kHz and 25,5\u00a0kHz.\nQuesti trasmettitori sono anche usati quando il segnale di tempo non viene emesso per trasmettere informazioni codificate."}
{"id": "2378863", "revid": "1543377", "url": "https://it.wikipedia.org/wiki?curid=2378863", "title": "Camilla Trinchieri", "text": "Camilla Trinchieri \u00e8 nata a Praga e, grazie al mestiere del padre diplomatico, lei ha avuto la possibilit\u00e0 di girare il mondo. Dopo la laurea conseguita al Barnard College di New York si trasferisce a Roma, dove lei ha trascorso diciassette anni lavorando nel cinema come assistente al doppiaggio di registi del calibro di Federico Fellini, Luchino Visconti, Lina Wertm\u00fcller e molti altri. Nel 1980, si trasferisce di nuovo a Manhattan, dove inizia a scrivere e pubblica nove romanzi, l'ultimo dei quali, \"The Price of Silence\", \u00e8 stato tradotto e pubblicato in Italia nel 2008 con il titolo \"Il prezzo del silenzio\". Dal 1997 Camilla Trinchieri \u00e8 cittadina statunitense."}
{"id": "2378865", "revid": "7", "url": "https://it.wikipedia.org/wiki?curid=2378865", "title": "Cradle Will Rock", "text": ""}
{"id": "2378868", "revid": "1833487", "url": "https://it.wikipedia.org/wiki?curid=2378868", "title": "Ada Dondini", "text": "Biografia.\nTra le pi\u00f9 capaci e significative caratteriste del cinema e del teatro della prima met\u00e0 del Novecento, la Dondini \u00e8 storicamente la prima grande attrice \"farsesca\" del cinema popolare italiano sonoro, abile interprete sia di ruoli comici da avanspettacolo cos\u00ec come di quelli seri.\nFiglia degli attori Achille Dondini e Rosa Ingargiola, nonch\u00e9 nipote di Cesare Dondini, esord\u00ec in teatro nel ruolo di \"amorosa\" accanto al cognato Ferruccio Benini per poi passare nel corso degli anni venti a prestigiose compagnie teatrali come quelle di Armando Falconi e Ruggero Ruggeri. Il suo aspetto divenuto matronale nel corso degli anni, la port\u00f2 ad abbandonare i ruoli di eroina romantica per diventare la corpulenta caratterista di svariati lavori. Entrata a far parte di altre compagnie come la Palmer-Stival e, nel 1938, la Falconi-Besozzi-Ferrati, ottenne con quest'ultima un buon successo personale in \"La signorina mia madre\" di Louis Verneuil.\nNegli anni trenta apparve con frequenza crescente anche nel cinema, dove divenne via via una presenza costante. Nei panni di arcigne e ciniche nobildonne, tenere governanti devote, antiquate zitelle o madri bonarie, la Dondini spicc\u00f2 come caratterista in decine e decine di film. I personaggi che interpret\u00f2 diverranno il prototipo di quelli che negli anni cinquanta saranno ad appannaggio di Ave Ninchi (non a caso interpretarono il medesimo ruolo della signorina Mattei in \"\" e nel remake \"Le diciottenni\") ma che l'attrice calabrese tratteggi\u00f2 con minor veracit\u00e0 rispetto alla marchigiana, fornendo quel tocco di innata eleganza, stile misurato e pudico che la contraddistinsero fino al termine della carriera.\nLa Dondini raggiunse il suo miglior risultato cinematografico nel ruolo della spietata marchesa Maironi nella pellicola \"Piccolo mondo antico\" (1941) di Mario Soldati. Nel dopoguerra lavor\u00f2 ancora moltissimo nel cinema ma in film di scarso rilievo artistico. Significative restano comunque le sue apparizioni in diversi film accanto a Tot\u00f2, dove venne principalmente diretta da Mario Mattoli.\nAttiva anche nella rivista, venne diretta da Garinei e Giovannini, Marcello Marchesi e Michele Galdieri, recitando accanto, fra gli altri, a Enrico Viarisio ed Anna Magnani."}
{"id": "2378876", "revid": "729019", "url": "https://it.wikipedia.org/wiki?curid=2378876", "title": "Mirti (metropolitana di Roma)", "text": "Mirti \u00e8 una fermata della linea C della metropolitana di Roma, ultimata e affidata alla societ\u00e0 di trasporto pubblico ATAC. L'apertura \u00e8 avvenuta il 29 giugno 2015. Si trova in Piazza dei Mirti \u2013 situata all'incrocio tra via dei Platani e Via dei Castani \u2013 nel quartiere Prenestino-Centocelle ed \u00e8 accessibile da quattro ingressi.\nLavori.\nI cantieri sono aperti da luglio 2007, comportando la parziale chiusura della piazza e lo spostamento dei capolinea degli autobus.\n, i collaudi sono iniziati il 30 aprile 2015 e la sua apertura \u00e8 avvenuta il 29 giugno 2015.\nServizi.\nLa stazione dispone di:\nInterscambi.\nPiazza dei Mirti \u00e8 servita da numerose linee di autobus urbani che vi transitano e, a circa 200 metri di distanza, \u00e8 situato il capolinea tramviario delle linee 5 e 19."}
{"id": "2378877", "revid": "182396", "url": "https://it.wikipedia.org/wiki?curid=2378877", "title": "Storia della Sardegna romana", "text": ""}
{"id": "2378884", "revid": "1442080", "url": "https://it.wikipedia.org/wiki?curid=2378884", "title": "Interwetten Austrian Open Kitzb\u00fchel 2009 - Doppio", "text": "Il doppio dell'Interwetten Austrian Open Kitzb\u00fchel 2009 \u00e8 stato un torneo di tennis facente parte dell'ATP World Tour 2009.\nMarcelo Melo e Andr\u00e9 S\u00e1 hanno battuto in finale Andrei Pavel e Horia Tec\u0103u 6\u20137(9\u201311), 6\u20132, [10\u20137]."}
{"id": "2378887", "revid": "547034", "url": "https://it.wikipedia.org/wiki?curid=2378887", "title": "Regno del Madagascar", "text": "Il regno del Madagascar (pi\u00f9 spesso chiamato regno Merina dal nome del popolo che lo costituiva o Imerina per il territorio che occupava, quando ci si riferisce al periodo precedente al 1834) fu uno Stato africano a regime monarchico esistito fra il 1787 ed il 1897, anno in cui l'isola divent\u00f2 una colonia dell'Impero francese a seguito dell'ultima guerra franco - hova.\nStoria.\nGli abitanti del regno Merina (situato negli altopiani centrali del Madagascar), erano soprattutto coltivatori di riso, che avevano vissuto in modo relativamente isolato per diversi secoli, e che dal 1824 conquistarono quasi tutti gli altri territori, grazie alla guida di due scaltri sovrani, Andrianampoinimerina (1787 - 1810) e suo figlio Radama I (1792 - 1828). I contatti con i francesi e i britannici contribuirono in seguito a modernizzare il potere economico dello Stato, rendendolo in grado di costruire scuole e un solido esercito moderno. Ma la pace e la stabilit\u00e0 del regno dei Merina sarebbero finite con la prima guerra franco-Hova.\nRadama I avvi\u00f2 una forma di Stato pi\u00f9 efficiente, ma la moglie Ranavalona I, usurpatrice del trono alla sua morte (1828), caratterizz\u00f2 il proprio regno con episodi di violenze e soprusi. Il figlio naturale Radama II cerc\u00f2 di ribellarsi all'autoritaria madre e al sistema di corte che l'appoggiava: venne assassinato dopo avere cercato l'intervento della Francia.\nIl primo ministro Rainilaiarivony (1828-1896) riusc\u00ec a mantenere il potere sposando rispettivamente le ultime tre sovrane che si avvicendarono nella dignit\u00e0 regia. Era lui che effettivamente governava, promosse lo sviluppo dell'arte e dell'architettura nella capitale, favor\u00ec l'espansione del cristianesimo, ma non pot\u00e9 fermare l'ingerenza della Francia che ambiva a impossessarsi dell'isola.\nIn Europa, infatti, i diplomatici responsabili della spartizione del continente africano lavoravano ad un accordo in base al quale la Gran Bretagna, al fine di ottenere il sultanato di Zanzibar, cedeva i suoi diritti sull'arcipelago delle Helgoland alla Germania e tutte le pretese sul Madagascar alla Francia. Il compromesso segn\u00f2 la fine dell'indipendenza del Madagascar.\nNel 1895, una colonna di volo francese atterr\u00f2 a Mahajanga (Majunga) e marci\u00f2 attraverso il fiume Betsiboka fino alla capitale, Antananarivo, prendendo i difensori della citt\u00e0 di sorpresa, che attendevano un attacco molto pi\u00f9 vicino alla costa orientale. La battaglia fu sanguinosa e decisiva.\nNel 1896 il Parlamento francese vot\u00f2 per l'annessione del Madagascar che acquis\u00ec lo \"status\" di colonia. Nel suo 103\u00ba anniversario, la monarchia dei Merina venne abolita e la regina regnante Ranavalona III mandata in esilio in Algeria. Il maestoso palazzo reale, situato sul Rova, venne adibito a museo."}
{"id": "2378898", "revid": "74801", "url": "https://it.wikipedia.org/wiki?curid=2378898", "title": "Clemens Krauss", "text": "Biografia.\nKrauss nacque da una relazione extraconiugale di Clementine Krauss, all'epoca quindicenne ballerina della Wiener Staatsoper e successivamente cantante di operette e attrice, a sua volta nipote del famoso soprano Gabrielle Krauss (1842-1904). Suo padre naturale, il cavaliere Hector Baltazzi (1851-1916), apparteneva ad una facoltosa famiglia di banchieri residenti a Vienna. La sorella maggiore di Baltazzi, Helen, era sposata al barone Albin Vetsera ed era la madre di Maria Vetsera, cugina di Clemens Krauss.\nDa ragazzo, Krauss fece il corista nella \"Hofkapelle\" (coro imperiale). Studi\u00f2 al Conservatorio di Vienna, diplomandosi nel 1912. Studi\u00f2 poi composizione con Hermann Graedener e teoria musicale con Richard Heuberger. Inizi\u00f2 quindi la carriera come maestro del coro al Teatro di Brno (1912-1913). Li fece il suo debutto come direttore d'orchestra nel 1913. Spos\u00f2 poi, in seconde nozze, il famoso soprano rumeno Viorica Ursuleac, con la quale aveva collaborato in varie occasioni.\nKrauss lavor\u00f2 molto nei teatri lirici di secondaria importanza e diresse a Riga (1913-1914), Norimberga (1915) e Stettino (1916-1921). L'ultimo incarico gli consent\u00ec facilit\u00e0 di viaggio per Berlino dove si rec\u00f2 spesso per ascoltare Arthur Nikisch dirigere i Berliner Philharmoniker. Krauss torn\u00f2 quindi in Austria, dove divenne direttore dell'Opera e dell'Orchestra sinfonica di Graz. Nel 1922 fece parte della direzione della Wiener Staatsoper e divenne insegnante di direzione d'orchestra all'Accademia di Stato tedesca. Nel 1923 divenne direttore della \"Vienna Tonk\u00fcnstler Concerts\" dove rimase fino al 1927, e Intendente dell'Opera di Francoforte sul Meno fino al 1929, dove lanci\u00f2 il giovane soprano tedesca Adele Kern.\nKrauss visit\u00f2 gli Stati Uniti nel 1929, dirigendo l'Orchestra di Filadelfia e la New York Philharmonic. Nello stesso anno divenne direttore della Wiener Staatsoper. La sua orchestra, nei concerti indipendenti fu la Wiener Philharmoniker, che lo nomin\u00f2 direttore nel 1930. Diresse regolarmente al Festival di Salisburgo dal 1926 al 1934. Nel 1930 diresse il \"Wozzeck\" di Alban Berg.\nNel 1933 e 1934 Krauss lasci\u00f2 gli incarichi a Vienna e divenne direttore dell'Opera di Stato di Berlino nel 1935 dopo che Erich Kleiber si dimise per protesta contro il nazismo. Nel 1933 abbandon\u00f2 le prove per la prima di \"Arabella\" di Strauss, quando il direttore Fritz Busch (altro non ebreo antinazista) lasci\u00f2 l'incarico. Nel 1937 venne nominato \"Intendant\" al \"Nationaltheater M\u00fcnchen\" (Opera di Stato della Baviera) e della Bayerisches Staatsorchester, dopo le dimissioni di Hans Knappertsbusch. Divenne amico intimo di Richard Strauss, per il quale scrisse il libretto per l'opera \"Capriccio\" che venne data in prima a Monaco di Baviera nel 1942. Diresse anche le prime esecuzioni delle opere \"Friedenstag\" e \"Die Liebe der Danae\" di Strauss.\nDopo il bombardamento dell'Opera di Stato di Monaco di Baviera, Krauss torn\u00f2 a dirigere la Wiener Philharmoniker fino alla fine della seconda guerra mondiale (1944-1945). Dopo la guerra, alcuni ufficiali alleati investigarono sul suo comportamento filo-nazista e gli vietarono di apparire in pubblico fino al 1947. Emerse anche che egli aiut\u00f2 diversi ebrei a mettersi in salvo dalle persecuzione degli uomini della Gestapo. Quando fin\u00ec di scontare la pena inflittagli, torn\u00f2 a dirigere frequentemente la Wiener Philharmoniker, compreso il famoso Concerto di Capodanno.\nDopo la riabilitazione diresse il Covent Garden a Londra dal 1951 ed il Festival di Bayreuth nel 1953 . Mor\u00ec nel corso di una visita a Citt\u00e0 del Messico, ed \u00e8 tumulato assieme alla moglie, che mor\u00ec nel 1985, a Ehrwald in Austria.\nEgli non realizz\u00f2 molte incisioni; ma la sua registrazione del 1950 del \"Die Fledermaus\" di Johann Strauss II, realizzata a Vienna, viene ancora oggi ritenuta fra le migliori. La sua incisione dal vivo del 1953 de \"L'Anello del Nibelungo\" di Richard Wagner al Festival di Bayreuth \u00e8 molto apprezzata ancora oggi. Una registrazione con i Wiener Symphoniker della \"Fantasia corale\" di Beethoven, ripubblicata da pi\u00f9 di un'etichetta economica, venne registrata originariamente per la Vox Records."}
{"id": "2378901", "revid": "118136", "url": "https://it.wikipedia.org/wiki?curid=2378901", "title": "Non ti curar di lor, ma guarda e passa", "text": ""}
{"id": "2378902", "revid": "124326016", "url": "https://it.wikipedia.org/wiki?curid=2378902", "title": "World Team Cup 2009", "text": "La World Team Cup 2009 \u00e8 stata la trentatreesima edizione della World Team Cup, torneo di tennis a squadre nazionali."}
{"id": "2378910", "revid": "125861621", "url": "https://it.wikipedia.org/wiki?curid=2378910", "title": "Belle \u00c9poque", "text": "Col nome di Belle \u00c9poque si indica il periodo storico, socio-culturale e artistico europeo che va dal 1871 al 1914.\nPur facendo riferimento specifico alla Francia, e in special modo a Parigi, esso vide manifestazioni parallele con tratti molto simili non solo in altri paesi dell'Europa occidentale, ma anche in ambiti extra-europei, come gli Stati Uniti (la cosiddetta \"Gilded Age\") e il Messico (il \"\"Porfiriato\"), mentre in Italia coincise di fatto con l'et\u00e0 umbertina (1878-1900) e l'et\u00e0 giolittiana (1903-1914).\nOrigine del termine.\nL'espressione \"Belle \u00c9poque\"\" (\"Epoca Bella\") nacque in [[Terza Repubblica francese|Francia]] alla fine dell'[[Ottocento]], scaturendo in parte dalla realt\u00e0 storica e in parte da un sentimento di [[nostalgia]]. In quel periodo le invenzioni e i progressi della tecnica e della scienza furono senza paragoni con le epoche passate. Benefici di queste scoperte portarono a standard di vita notevoli e a miglioramenti sociali. L'[[Illuminazione#L'illuminazione elettrica|illuminazione elettrica]], la [[radio (mass media)|radio]], l'[[automobile]], il [[cinema]], la [[pastorizzazione]], e altre comodit\u00e0, tutte contribuirono ad un miglioramento delle condizioni di vita e al diffondersi di un senso di ottimismo.\nRilevanza storica.\nSuccessivamente alla fine della [[guerra franco-prussiana]] e della [[grande depressione (1873-1895)|grande depressione del 1873-1895]], e prima della tragedia della [[prima guerra mondiale]], la Belle \u00c9poque si colloca come un periodo di pace e relativa prosperit\u00e0. Le continue scoperte e le innovazioni tecnologiche lasciavano sperare che in poco tempo si sarebbe trovata una soluzione a tutti i problemi dell'umanit\u00e0. Debellata la maggior parte delle [[epidemia|epidemie]] e ridotta notevolmente la [[mortalit\u00e0 infantile]], alla [[crescita demografica]] fece riscontro anche un impressionante aumento della produzione [[industria]]le e del [[commercio]] mondiale, che tra il [[1896]] e il [[1913]] raddoppiarono. La [[sterlina britannica]] era il solidissimo riferimento economico.\nNel [[1913]] l'estensione della [[ferrovia|rete ferroviaria]] mondiale aveva raggiunto il milione di chilometri e le automobili cominciavano a percorrere le strade delle citt\u00e0 americane ed europee. Il trasporto marittimo fu caratterizzato dalla corsa alla costruzione di [[Transatlantico|transatlantici]] sempre pi\u00f9 grandi e lussuosi (non a caso, l'affondamento del \"[[RMS Titanic|Titanic]]\", avvenuto nel 1912, fu poi considerato come il sogno infranto della Belle \u00c9poque).\nDurante questo periodo nacquero nuove forme di intrattenimento, come il [[cabaret]], il [[can-can]] e il [[cinema]], mentre nuove invenzioni resero la vita pi\u00f9 facile a tutti i ceti e livelli sociali, la scena culturale prosperava e l'[[arte]] prendeva nuove forme con l'[[Impressionismo]], il [[Preraffaelliti|Preraffaellismo]], il [[Simbolismo]] e l'[[Art Nouveau]].\nL'alta [[borghesia]] celebrava i risultati raggiunti in pochi decenni di egemonia con [[esposizione universale|esposizioni universali]], in cui si esibivano le ultime meraviglie della tecnica, con conferenze di esploratori, missionari e ufficiali, che raccontavano le grandezze e le miserie di mondi lontani, il cui contrasto con l'Occidente inorgogliva gli ascoltatori e confermava la loro certezza di appartenere a un mondo superiore, che nulla mai avrebbe potuto incrinare. I politici confermavano. Le guerre, se c'erano, erano lontane: in [[Dinastia Qing|Cina]], in [[Africa]], sulle pendici dell'[[Himalaya]].\nAffrontare la vita con questo spirito significava caratterizzarlo in modo spensierato e positivo. Gli abitanti delle citt\u00e0 avevano scoperto il piacere di uscire, anche e soprattutto dopo cena, di recarsi a chiacchierare nei [[Caff\u00e8 (pubblico esercizio)|caff\u00e8]] e assistere a spettacoli teatrali. La vita cittadina e all'interno delle citt\u00e0 erano piene di colori: manifesti pubblicitari, vetrine con merci di ogni tipo, eleganti magazzini.\nQuesta mentalit\u00e0 e questo modo di affrontare la vita aveva condizionato anche i settori produttivi. In tutta [[Europa]] si erano sviluppate una serie di correnti artistiche giunte a teorizzare che ogni produzione umana poteva divenire un'espressione artistica. Ogni oggetto e ogni luogo diveniva un'elegante decorazione, un motivo floreale, una linea curva e arabesca.\nQuando inizi\u00f2 il nuovo secolo, [[Parigi]] volle celebrarlo con un'incredibile mostra nella quale venivano esposte le innovazioni pi\u00f9 recenti: l'esposizione universale (o \"[[Expo 1900|Exposition Universelle]]\"). Nel 1900 persone da tutto il mondo sbarcarono in Francia per assistere alla gigantesca fiera. La gente ne visitava ogni parte e ne ammirava tutti gli aspetti, dalle scale mobili (dette \"tapis roulant\") ai tram elettrici, assaggiando le cento variet\u00e0 di t\u00e8 importato dall'India.\nL'Europa era in pace da trent'anni (circa dal 1870), cio\u00e8 da quando la Germania aveva inaugurato un'industrializzazione e sviluppo che venivano garantite dalla nuova politica di equilibrio. Nessuno pensava pi\u00f9, quindi, che la guerra potesse devastare ancora il mondo; nel 1894 ebbe perci\u00f2 luogo anche il [[Congresso olimpico del 1894|primo congresso sui giochi olimpici]], che stabil\u00ec che le [[Giochi olimpici|Olimpiadi]] si sarebbero svolte ogni 4 anni.\nFu cos\u00ec che il periodo che va dal 1890 al 1914 fu caratterizzato da euforia e frivolezza e denominato \"Belle \u00c9poque\". Inoltre un importantissimo movimento formato essenzialmente da donne \"si fece sentire\": venivano chiamate [[suffragette]] e con a capo [[Emmeline Pankhurst]] rivendicarono il diritto di voto delle donne.\nInvenzioni e scoperte principali.\nTra gli avvenimenti tecnico-scientifici pi\u00f9 importanti dell'epoca, come ad esempio la diffusione della [[pastorizzazione]], l'apertura del [[traforo ferroviario del Frejus]] e l'introduzione delle prime [[automobile|automobili]], si ricordano inoltre le seguenti scoperte e invenzioni:\nLa nascita del tempo libero.\nLa parte pi\u00f9 agiata della popolazione sviluppa il costume di andare in vacanza per benessere: nascono cos\u00ec le prime localit\u00e0 turistiche in senso moderno, spesso termali o balneari, come la [[Costa Azzurra]], il [[Lido di Venezia]], [[Sanremo]], [[Recoaro Terme]]. L'abbronzarsi diventa una vera e propria moda per le donne. Anche lo sport ha la sua importanza in questo settore: il 6 aprile 1896 ad Atene, si svolgono le prime [[Giochi della I Olimpiade|Olimpiadi moderne]]. Le persone iniziano anche a fare sport, andare al cinema.\nUna societ\u00e0 di consumatori.\nIl progresso aveva un prezzo: il benessere di alcuni si basava sulle fatiche e sul disagio di molti altri, segnatamente del [[proletariato]] operaio e contadino. Tuttavia il proletariato, soprattutto quello operaio, durante la Belle \u00c9poque cominci\u00f2 a godere di qualche vantaggio, non solo grazie alle proprie durissime lotte, ma grazie anche alla logica stessa dell'[[economia di mercato]], in base alla quale se si vuole guadagnare di pi\u00f9 bisogna produrre e vendere di pi\u00f9. Per aumentare le vendite era necessario che masse sempre pi\u00f9 estese avessero il denaro sufficiente a comprare. Gli imprenditori, quindi, man mano che la produzione scendeva, accettarono di concedere aumenti salariali, facendo salire il reddito pro capite nei paesi sviluppati.\nDopo aver creato nuovi mercati nelle colonie, costringendole ad acquistare dall'Occidente i prodotti lavorati, i paesi sviluppati misero in moto una crescita esponenziale dei loro mercati interni, ponendo le basi per una vera e propria [[Consumismo|societ\u00e0 di consumatori]]. Per realizzare compiutamente questo allargamento del mercato si provvide rapidamente alla crescita della distribuzione; beni di consumo come abiti, calzature, mobili, utensili domestici, che prima erano prodotti artigianalmente e venduti da piccoli commercianti al dettaglio, cominciarono a essere offerti da una rete commerciale sempre pi\u00f9 ampia. Si moltiplicarono i grandi magazzini, furono incrementate la [[Consegna a domicilio|vendita a domicilio]] e la vendita per corrispondenza, furono trovate nuove forme per il [[mutuo|pagamento rateale]], che indebitava le famiglie, ma nel contempo rendeva accessibili ai meno abbienti una quantit\u00e0 prima impensabile di prodotti costosi. In appoggio a questa massiccia strategia di vendita nasceva la pubblicit\u00e0, che cominciava ormai a riempire i muri delle citt\u00e0 e le pagine dei giornali.\nCollegamenti esterni.\n[[Categoria:XIX secolo]]\n[[Categoria:XX secolo]]\n[[Categoria:Terza Repubblica francese]]\n[[Categoria:Storia dell'arte]]\n[[Categoria:Storia di Parigi]]"}
{"id": "2378912", "revid": "486946", "url": "https://it.wikipedia.org/wiki?curid=2378912", "title": "Leon Nagant", "text": ""}
{"id": "2378914", "revid": "729019", "url": "https://it.wikipedia.org/wiki?curid=2378914", "title": "Franco Castellazzi", "text": " Nei primi anni della sua storia \u00e8 stato il \"numero due\" del partito, nonch\u00e9 presidente della Lega Lombarda dal 1989 al 1991. Dopo aver abbandonato la Lega ha avuto ruoli in vari partiti minori.\nBiografia.\nSposato con Antonella Ferrari, ha studiato giurisprudenza ed \u00e8 stato pubblicitario ed imprenditore. \u00c8 stato proprietario del ristorante, bar, discoteca, piscina \"Il Fontanile\" a Redavalle, in provincia di Pavia, dove ha inventato lo spogliarello maschile, trovata ironica per festeggiare l'8 marzo 1986. Nel 1986 conosce Umberto Bossi, assieme al quale fonda la Lega Lombarda.\nAlle elezioni amministrative del 1988 viene eletto al consiglio comunale di Pavia. Si ricorda, nell'ambito di una strategia che mirava a costruire l'idea che i lombardi onesti fossero minacciati dall'esterno, un discorso molto duro del novembre 1988 sul rapimento a scopo di estorsione di un pavese: Castellazzi accus\u00f2 lo Stato di essere responsabile non combattendo la criminalit\u00e0 organizzata. \u00c8 stato eletto consigliere regionale in Lombardia alle elezioni del 1990, diventando capogruppo.\nNei suoi discorsi punt\u00f2 l'indice, fra le altre cose, contro il tricolore (accusato di essere massonico), l'Inno di Mameli e i campi nomadi. Chiese che in Lombardia venissero inviati solo prefetti di quella regione. Si \u00e8 occupato della strategia fiscale della Lega. Nel febbraio 1989 si tiene il primo congresso federale della Lega Lombarda per eleggere il presidente. Castellazzi, primo presidente eletto nel congresso succede a Augusto Arizzi (presidente dal 1986 al 1987) e a Silvana Bazzan (presidente dal 1987 al 1989) con Bossi alla segreteria. Mantiene tale incarico fino al 1991 quando \u00e8 sostituito da Francesco Speroni.\nNel settembre 1991 Bossi fece un discorso molto duro contro il gruppo di Castellazzi, accusato di essere diventato parte della partitocrazia e di essersi avvicinato al Partito Socialista e alla Democrazia Cristiana.\nCastellazzi sosteneva, contrariamente a Bossi, che la Lega dovesse entrare gradualmente nelle Istituzioni, era contrario alla secessione, contestava la deriva verso destra del movimento, si opponeva alle tendenze xenofobe e razziste, riteneva che la Lega dovesse preparare un'adeguata classe dirigente. Nell'ottobre 1991 Castellazzi e altri cinque consiglieri regionali lasciarono la Lega Nord per fondare prima la Lega autonomista federalista e poi la Lega Nuova, che si \u00e8 sciolta per\u00f2 dopo meno di un anno anche a causa dell'abbandono di vari aderenti. Il 18 gennaio 1992 lui e Massimo Colombo (che lo aveva seguito nella Lega Nuova) sono stati vittima a Varese di un'aggressione per la quale hanno accusato quelli che hanno definito come \"gli squadristi di Bossi\". Roberto Maroni, allora segretario provinciale della Lega lombarda, respinse le accuse.\nNel 1993 Gianfranco Miglio, di cui Castellazzi confutava la teoria delle macroregioni, in un'intervista disse che Castellazzi in passato si era incontrato in segreto con Bettino Craxi per avvicinare la Lega al Partito Socialista, riprendendo le accuse fattegli in passato da Bossi. Castellazzi lo querel\u00f2 per diffamazione sostenendo la falsit\u00e0 di quanto affermato. Nel novembre 1993 aderisce a Alleanza Democratica, lanciando la \"campagna antifisco\" e provocando qualche polemica sul suo ruolo all'interno del partito.\nSi ricandida in consiglio regionale alle elezioni del 1995 con la lista Fronte Autonomista ottenendo per\u00f2 pochissimi voti.\nIn seguito promuove la lista Autonomia padana e il movimento politico autonomista Mela, presentandosi alle elezioni amministrative in alcune circoscrizioni.\nNel 2001 \u00e8 stato per un breve periodo leader provinciale del partito Democrazia Europea, guidato da Sergio D'Antoni.\n\u00c8 morto nell'agosto 2001 all'et\u00e0 di 60 anni nel suo paese natale. Bossi in seguito lo ha successivamente ricordato \"con accenni accorati\"."}
{"id": "2378916", "revid": "2056951", "url": "https://it.wikipedia.org/wiki?curid=2378916", "title": "Tortora", "text": ""}
{"id": "2378917", "revid": "824274", "url": "https://it.wikipedia.org/wiki?curid=2378917", "title": "Warsaw Open 2009", "text": "Il Warsaw Open 2009 \u00e8 stato un torneo di tennis che si \u00e8 giocato sulla terra rossa. \nIl torneo faceva parte del circuito Premier del WTA Tour 2009. \nSi \u00e8 giocato nell'impianto di Legia Tennis Centre a Varsavia in Polonia, dal 18 al 23 maggio 2009.\nPartecipanti.\nAltre partecipanti.\nGiocatrici che hanno ricevuto una wildcard:\nGiocatrici passate dalle qualificazioni:\nCampioni.\nSingolare.\n Alexandra Dulgheru ha battuto in finale Al'ona Bondarenko, 7\u20136(3), 3\u20136, 6\u20130\nDoppio.\n Raquel Kops-Jones / Bethanie Mattek-Sands hanno battuto in finale Yan Zi / Zheng Jie, 6\u20131, 6\u20131"}
{"id": "2378919", "revid": "281294", "url": "https://it.wikipedia.org/wiki?curid=2378919", "title": "Asociaci\u00f3n Deportiva Grecia", "text": ""}
{"id": "2378921", "revid": "367445", "url": "https://it.wikipedia.org/wiki?curid=2378921", "title": "Russia", "text": "La Russia (, ), ufficialmente Federazione Russa (, ), \u00e8 uno Stato transcontinentale che si estende per un quarto in Europa e per tutto il resto in Asia ed \u00e8 il pi\u00f9 vasto Stato del mondo, con una superficie di .\nConfina con Norvegia, Finlandia, Estonia, Lettonia, Lituania, Polonia, Bielorussia, Ucraina, Georgia, Azerbaigian, Kazakistan, Cina, Corea del Nord, Mongolia e infine i territori contesi di Doneck, Lugansk, Ossezia del Sud e Abcasia; assieme alla Cina, \u00e8 lo Stato al mondo con il maggior numero di Stati limitrofi (14), mentre, considerando anche gli Stati con ridotto riconoscimento internazionale di Doneck, Lugansk, Abcasia e Ossezia del Sud (tutti e quattro riconosciuti dalla Russia), gli Stati confinanti con la Russia diventano 18. Essa possiede, inoltre, confini marittimi con il Giappone (attraverso il mare di Ochotsk) e gli Stati Uniti (attraverso lo stretto di Bering). \u00c8 bagnata a Nord-Ovest dal mar Baltico nel golfo di Finlandia, a Nord dal mar Glaciale Artico, a Est dall'oceano Pacifico e a Sud dal mar Nero e dal mar Caspio. Comprende anche l'exclave dell'Oblast' di Kaliningrad, compresa tra mar Baltico, Polonia e Lituania. Nel 2016 contava circa 144 milioni di abitanti, ha come capitale Mosca ed \u00e8 tradizionalmente suddivisa tra Russia europea e asiatica dalla catena montuosa degli Urali.\nCome principale successore dell'Unione Sovietica, la Russia ha mantenuto il seggio di membro permanente nel Consiglio di sicurezza delle Nazioni Unite. Resta ancora secondo alcuni accademici una grande potenza, tra i protagonisti della storia del XX secolo, sia nel secondo conflitto mondiale, sia nel secondo dopoguerra, con la guerra fredda e l'opposizione attraverso il blocco orientale al cosiddetto blocco occidentale, che annoverava anche l'altra superpotenza, gli Stati Uniti. \u00c8 uno Stato con una forte influenza politica all'interno della Comunit\u00e0 degli Stati Indipendenti, che comprende tutte le ex-Repubbliche dell'Unione Sovietica tranne le tre repubbliche baltiche, il Turkmenistan, la Georgia (uscita nel 2008) e l'Ucraina (uscita come membro osservatore nel 2014). \u00c8 inoltre uno degli Stati fondatori dell'Unione eurasiatica, che comprende, oltre la Russia, la Bielorussia, l'Armenia e il Kazakistan e vede il Tagikistan e l'Uzbekistan come Stati osservatori.\nNei primi anni del XXI secolo l'economia ha presentato tassi di crescita tra i pi\u00f9 elevati a livello globale, tanto che la Russia \u00e8 considerata uno dei cinque Paesi cui ci si riferisce con l'acronimo BRICS. La crisi finanziaria internazionale si \u00e8 fatta per\u00f2 sentire duramente a partire dall'autunno 2008, mettendo in dubbio molte delle certezze acquisite in un decennio di espansione.\nIl 18 marzo 2014, in seguito all'esito di un referendum che vide la schiacciante vittoria dei favorevoli all'annessione alla Russia ed era stato indetto dalle forze politiche della Repubblica autonoma di Crimea che si era proclamata unilateralmente indipendente dall'Ucraina in data 11 marzo 2014, \u00e8 cominciato l'iter amministrativo di annessione della penisola di Crimea (compresa quindi anche la citt\u00e0 autonoma di Sebastopoli) come nuovo soggetto federale della Federazione Russa, sebbene l'occupazione non sia riconosciuta come legale dalla maggioranza della comunit\u00e0 internazionale.\nStoria.\nPrima della Rus' di Kiev.\nNei secoli precedenti l'era volgare le vaste terre della Russia meridionale erano abitate da popoli indoeuropei (dei quali era probabilmente la terra d'origine) come gli sciti, cui si avvicendarono i sarmati e, nell'Alto Medioevo, gli slavi; nell'area che poi divenne il centro del futuro Stato russo, vale a dire il bacino di Mosca, per lungo tempo prima del X secolo dimorarono genti di ceppo finnico o lituano.\nTra il III e il VI secolo le steppe subirono, a ondate successive, l'ascesa di popoli nomadi guidati da trib\u00f9 bellicose che si dirigevano verso l'Europa occidentale. Fu il caso, ad esempio, degli unni e degli avari. Un popolo turco, i cazari, govern\u00f2 la Russia meridionale durante l'VIII secolo; essi furono preziosi alleati dell'Impero Romano d'Oriente (Impero bizantino) e condussero diverse guerre contro i califfati arabi.\nLa Rus' di Kiev.\nDal VII secolo gli slavi costituirono la maggioranza della popolazione nella Russia occidentale, e pian piano assimilarono le preesistenti trib\u00f9 finniche, come i merja, i muromi e i mesceri. A met\u00e0 del IX secolo un gruppo originario della Scandinavia, i variaghi, assunse il ruolo di \u00e9lite dominante nella capitale slava di Novgorod. Anche se l'elemento etnico dei variaghi (vichinghi orientali) si confuse abbastanza presto nella maggioritaria popolazione slava, la dinastia da loro espressa (Rjurikidi) rimase al potere diversi secoli, durante i quali si affili\u00f2 alla Chiesa ortodossa di Costantinopoli (Bisanzio). La capitale venne trasferita a Kiev nell'882.\nIn questo periodo il termine \"Rhos\" o \"Rus\" cominci\u00f2 a essere riferito ai variaghi e in seguito anche agli slavi che popolavano la regione. Tra il X e l'XI secolo la Rus' di Kiev divenne lo Stato pi\u00f9 grande d'Europa e uno dei pi\u00f9 prosperi, grazie alla sua posizione commerciale tra Europa e Asia. L'apertura di nuove vie commerciali con l'Oriente al tempo delle crociate contribu\u00ec al declino e alla frammentazione dello Stato di Kiev nel corso del XII secolo, aggravatasi dopo la morte, nel 1132, del figlio di Vladimiro II Monomaco.\nLe invasioni dei popoli asiatici.\nNei secoli XI e XII le sempre pi\u00f9 frequenti incursioni di popolazioni turche, come i kipciak e i peceneghi, portarono le popolazioni slave del sud a spostarsi verso le regioni del nord, note come Zales'. Gli Stati di Novgorod e Vladimir-Suzdal emersero come eredi della Rus' di Kiev nei territori settentrionali, mentre il medio corso del Volga fin\u00ec sotto il controllo dello stato islamico della Bulgaria del Volga.\nCome molte altre regioni dell'Europa orientale, questi territori vennero invasi dai mongoli, i quali nel 1240 piegarono la Rus' di Kiev. Conosciuti pi\u00f9 tardi anche con il nome indeterminato e generico di tartari, i mongoli avrebbero governato le zone meridionali e centrali dell'odierna Russia per circa tre secoli, tempo durante il quale i vari potentati locali sarebbero Stati dipendenti del loro Khanato dell'Orda d'Oro. I territori delle odierne Ucraina e Bielorussia furono inclusi nel Granducato di Lituania e poi nella confederazione polacco lituana o, per rapidit\u00e0, Polonia, fattore che differenzi\u00f2 ucraini e bielorussi dalle altre popolazioni russe.\nCome nei Balcani e in Asia Minore, il lungo governo dei nomadi avrebbe ritardato lo sviluppo economico e sociale del Paese. Novgorod e Pskov riuscirono peraltro a ritagliarsi un certo grado di autonomia, che li preserv\u00f2 da molti problemi e molte atrocit\u00e0 del periodo. Nel XIII secolo il signore di Novgorod Aleksandr Nevskij respinse gli svedesi e i cavalieri teutonici che cercavano di colonizzare la regione.\nLa Moscovia.\nCon Ivan I (1332-1341), il Granducato di Mosca si avvi\u00f2 a divenire il pi\u00f9 importante principato russo. Lo Stato russo incentrato su Mosca, contrariamente all'Impero bizantino, sua fonte d'ispirazione politica e religiosa, fu in grado di sopravvivere e di organizzare una propria riscossa, riuscendo infine a sottomettere i suoi nemici e a occupare i loro territori.\nIl Ducato di Mosca ancora sotto il dominio indiretto dei mongoli cui pagava un tributo annuale (avendo l'obbligo di riscuotere detto tributo da tutti gli altri stati-citt\u00e0 feudali russi) all'inizio del XIV secolo cominci\u00f2 ad affermare la sua influenza sulla Russia occidentale. Una parte di questo tributo veniva trattenuta e questo permise la crescita economica, sociale e militare del Ducato moscovita e la sua capacit\u00e0 di guidare la liberazione dalla supremazia del Kanato tartaro. Assistita dalla Chiesa ortodossa russa e dalla rinascita spirituale portata da San Sergio di Radone\u017e, nel 1380 la Moscovia sconfisse i tartari nella battaglia di Kulikovo.\nDopo la Caduta di Costantinopoli nel 1453, la Russia moscovita rimase l'unico Stato cristiano sulla frontiera orientale dell'Europa, tanto che rivendic\u00f2, in qualit\u00e0 di Terza Roma, l'eredit\u00e0 dell'Impero Romano d'Oriente.\nAll'inizio del XVI secolo, lo Stato moscovita era riuscito a riprendere tutti i territori russi persi a seguito delle invasioni dei tartari. Nel contempo, riusc\u00ec a proteggere le regioni ai confini meridionali dagli attacchi portati dai tartari della Crimea e dalle altre popolazioni turche. I nobili, a cui era concessa una tenuta dai sovrani, furono obbligati a servire nell'esercito. Il sistema delle concessioni divent\u00f2 una delle basi dell'esercito nobiliare a cavallo.\nLa Russia degli zar.\nIl matrimonio di Sophia Paleologa (anche conosciuta con l'originale nome greco e ortodosso di Zoe), figlia di Tommaso Paleologo, despota di Morea, il quale rivendicava il trono di Costantinopoli in quanto fratello di Costantino XI, ultimo imperatore bizantino, con Ivan III \"il Grande\" condusse a Mosca quanto restava della Corte di Costantinopoli con il suo cerimoniale e tutto il suo apparato (cos\u00ec come l'aquila bicipite). Ivan III fu il primo a fregiarsi del titolo di Zar (la parola \"zar\" deriva dal latino \"Caesar\", \"cognomen\" di Gaio Giulio Cesare), cio\u00e8 Imperatore Romano d'Oriente (mantenne una regolare corrispondenza con l'Imperatore del Sacro Romano Impero Massimiliano I d'Asburgo che era solito chiamarlo \"fratello\") ed assieme alla moglie decise che la sua capitale doveva succedere a Costantinopoli e diventare la Terza Roma, per questo invit\u00f2 a Mosca un gran numero di artisti e inizi\u00f2 la costruzione del Cremlino con la direzione di Ridolfo (Aristotele) Fioravanti da Bologna.\nFu sotto il regno di Ivan III che il nuovo Sudebnik russo, o codice di leggi, fu redatto da Vladimir Gusev. Fu sotto il regno di Ivan III che la Russia si liber\u00f2 definitivamente dal giogo tartaro e cess\u00f2 di pagare l'ordinario tributo richiesto dal Khan. Durante il regno di Ivan III la tipologia di governo nella Moscovia cambi\u00f2 radicalmente mutando in autocrazia. Suo nipote Ivan IV (detto dai russi \"Grosnj\" cio\u00e8 il \"temibile o il tonante\" e dagli occidentali il \"Terribile\", 1533-1584) prosegu\u00ec con determinazione la politica dell'avo di rafforzare la monarchia assoluta a detrimento dell'alta nobilit\u00e0 dei boiardi (analogamente a quanto faceva con gli stessi mezzi e metodi Elisabetta I Tudor in Gran Bretagna o Enrico IV in Francia). Venne incoronato ufficialmente come primo Zar di Russia nel 1547. Lo zar promulg\u00f2 un nuovo codice di leggi (Sudebnik del 1550) istituendo il primo organo di rappresentanza russo su base feudale (\"zemskij sobor\") e introducendo un'autogestione locale nelle zone rurali.\nDurante il proprio lungo regno Ivan IV raddoppi\u00f2 il gi\u00e0 vasto territorio russo annettendo i tre khanati tatari (parti della dissolta Orda d'Oro): Kazan' e Astrachan' lungo il Volga, e il Khanato di Sibir nel sud-ovest della Siberia. Entro la fine del XVI secolo la Russia aveva consolidato e cementato la natura dello stato coerentemente \"romano\" in quanto Stato multiconfessionale, multietnico e transcontinentale.\nTuttavia lo zarato fu indebolito dalla lunga e infruttuosa guerra di Livonia contro la coalizione di Polonia, Lituania e Svezia per l'accesso alla costa del mar Baltico e al commercio marittimo. Allo stesso tempo i tatari del Khanato di Crimea, il solo successore rimasto dell'Orda d'Oro, continuarono a razziare la Russia meridionale. Nel tentativo di ripristinare i khanati del Volga, i crimeani e i loro alleati ottomani invasero la Russia centrale e furono anche in grado di dare alle fiamme parti di Mosca nel 1571. Tuttavia l'anno successivo il grande esercito degli invasori venne completamente sconfitto dai russi nella battaglia di Molodi, ponendo per sempre fine alla minaccia dell'espansione ottomana-crimeana in Russia. Le razzie di schiavi da parte dei crimeani tuttavia non cessarono fino alla fine del XVII secolo, anche se la costruzione di nuove linee fortificate in tutta la Russia meridionale, come la Zase\u010dnaja \u010certa, ridussero costantemente la zona soggetta alle incursioni.\nI primi anni del XVII secolo in Russia furono molto tumultuosi e per questo vengono chiamati Periodo dei torbidi. La morte dei figli di Ivan, che segn\u00f2 la fine dell'antica dinastia dei Rurik nel 1598, in congiuntura con la carestia del 1601-1603, port\u00f2 il paese alla guerra civile, dovuta ai tentativi dei boiardi di recuperare il potere perduto, e anche all'ingerenza straniera. La Confederazione polacco-lituana occup\u00f2 varie zone della Russia, tra cui Mosca. Nel 1612 i polacchi furono per\u00f2 costretti alla ritirata da milizie di volontari russi capeggiate da due eroi nazionali, il mercante Kuz'ma Minin e il principe Dmitrij Po\u017earskij.\nNel 1613 lo Zemskij Sobor elesse Zar il diciassettenne Michele Romanov primo membro della dinastia Romanov a salire al trono (era figlio del patriarca della Chiesa ortodossa russa, Filarete Romanov, che dal 1619, appena rientrato in patria dopo essere stato per nove anni ostaggio del re di Polonia, divenne di fatto il vero governante della Russia, dirigendo la politica del figlio e occupandosi personalmente dell'amministrazione dello Stato fino al 1633, anno in cui Filarete muore) e il Paese cominci\u00f2 cos\u00ec la sua graduale ripresa dalla crisi.\nLa Russia prosegu\u00ec la sua espansione territoriale per tutto il XVII secolo, l'epoca d'oro dei cosacchi. I cosacchi erano dei guerrieri organizzati in comunit\u00e0 militari, simili ai pirati e ai pionieri del Nuovo Mondo. Nel 1648 i contadini dell'Ucraina si unirono ai cosacchi zaporoghi contro la Polonia-Lituania durante la rivolta di Chmel'nyc'kij, a causa dell'oppressione sociale e religiosa sofferta sotto il dominio polacco. Nel 1654 il \"leader\" ucraino Bohdan Chmel'nyc'kij offr\u00ec allo zar di Russia Alessio I la protezione dell'Ucraina. L'accettazione di questa offerta da parte di Alessio port\u00f2 a un'altra guerra russo-polacca (1654-1667). Alla fine l'Ucraina venne divisa lungo il Dnepr, lasciando la parte occidentale (la riva destra ucraina) sotto il dominio polacco e la parte orientale (la riva sinistra ucraina e Kiev) alla Russia. Pi\u00f9 tardi nel 1670-1671 i cosacchi del Don guidati da Sten'ka Razin diedero il via a una grande rivolta nella regione del Volga, ma le truppe dello zar riuscirono a sconfiggere i ribelli.\nA est la rapida esplorazione e colonizzazione russa dei grandi territori della Siberia fu condotta per lo pi\u00f9 dai cosacchi, a caccia di pelli di animale pregiate e avorio. Gli esploratori russi si spinsero a est soprattutto lungo le strade dei fiumi siberiani e dalla met\u00e0 del XVII secolo vi furono insediamenti russi nella Siberia orientale, nella penisola dei Ciukci, lungo l'Amur e sulla costa del Pacifico. Nel 1648 lo stretto di Bering tra America settentrionale e Asia fu forse attraversato per la prima volta da Fedot Popov e Sem\u00ebn De\u017en\u00ebv, ma la notizia non giunse in Europa. Ufficialmente fu Vitus Bering, un esploratore danese al servizio degli zar, a scoprirlo e a dargli il proprio nome nel 1728.\nLa Russia imperiale.\nSotto Pietro il Grande la Russia venne proclamata impero nel 1721 e riconosciuta come una potenza mondiale. Governando dal 1682 al 1725 Pietro sconfisse la Svezia nella grande guerra del Nord, costringendola a cedere la Carelia occidentale e l'Ingria (due regioni perse dalla Russia nel Periodo dei torbidi), nonch\u00e9 l'Estonia e la Livonia, assicurando alla Russia l'accesso al mare e al commercio marittimo. Sul mar Baltico Pietro fond\u00f2 una nuova capitale chiamata San Pietroburgo, pi\u00f9 tardi conosciuta come la \"finestra sull'Europa\". Pietro riusc\u00ec a importare cultura e nuove idee dall'Europa occidentale, modernizzando un Paese seriamente arretrato, in cui l'istituto feudale della servit\u00f9 della gleba era ancora vivo e vitale.\nIl regno di Elisabetta, figlia di Pietro I, dal 1741 al 1762 vide la partecipazione della Russia nella guerra dei sette anni (1756-1763). Durante questo conflitto la Russia annesse la Prussia Orientale per un breve periodo e prese anche Berlino. Tuttavia, dopo la morte di Elisabetta tutte queste conquiste furono restituite al Regno di Prussia dal filo-prussiano Pietro III di Russia.\nCaterina II (\"la Grande\"), che regn\u00f2 dal 1762 al 1796, presiedette l'et\u00e0 dell'illuminismo russo. Estese il controllo politico russo sulla confederazione polacco-lituana e incorpor\u00f2 la maggior parte dei suoi territori nella Russia durante le spartizioni della Polonia, spingendo la frontiera russa in direzione ovest verso l'Europa centrale. Nel sud, dopo i successi delle guerre russo-turche contro l'Impero ottomano, Caterina fece avanzare il confine della Russia fino al mar Nero, sconfiggendo il Khanato di Crimea. Come risultato delle vittorie contro gli ottomani dall'inizio del XIX secolo la Russia fece anche importanti conquiste territoriali nella Transcaucasia. Tutto ci\u00f2 venne proseguito da Alessandro I (1801-1825) il quale strapp\u00f2 la Finlandia all'indebolito regno di Svezia nel 1809 e la Bessarabia agli ottomani nel 1812. Allo stesso tempo i russi colonizzarono l'Alaska e si insediarono in California, come a Fort Ross.\nFra il 1803 e il 1806 venne compiuta la prima circumnavigazione russa della Terra, seguita poi da altri importanti viaggi russi d'esplorazione marittima. Nel 1820 una spedizione russa scopr\u00ec il continente dell'Antartide.\nIn alleanza con altri Paesi europei, la Russia combatt\u00e9 contro la Francia di Napoleone. La campagna di Russia, all'apice del potere di Napoleone, nel 1812 fall\u00ec completamente contro un'ostinata resistenza combinata con le difficolt\u00e0 climatiche ed ambientali, portando gli invasori ad una disastrosa sconfitta in cui per\u00ec pi\u00f9 del 95% della Grande Armata napoleonica. Guidato da Michail Kutuzov e da Barclay de Tolly, l'esercito russo cacci\u00f2 Napoleone dal Paese ed avanz\u00f2 attraverso l'Europa nella guerra della sesta coalizione, entrando infine a Parigi. Alessandro I guid\u00f2 la delegazione della Russia al congresso di Vienna, che stabil\u00ec la carta politica dell'Europa post-napoleonica.\nGli ufficiali delle guerre napoleoniche portarono indietro con loro le idee del liberalismo in Russia e tentarono di limitare il potere dello zar durante l'abortito moto decabrista del 1825. Alla fine del regno conservatore di Nicola I (1825-1855), il periodo culmine di potere e influenza della Russia sull'Europa venne interrotto dalla sconfitta nella guerra di Crimea. Tra il 1847 e il 1851 una massiccia epidemia di colera proveniente dall'Asia travolse la Russia, causando circa un milione di vittime.\nIl successore di Nicola, Alessandro II (1855-1881), apport\u00f2 notevoli cambiamenti nel Paese, tra cui l'abolizione della servit\u00f9 della gleba nel 1861. Queste grandi riforme spronarono l'industrializzazione e modernizzarono l'esercito russo, che aveva liberato con successo la Bulgaria dal dominio ottomano nella guerra russo-turca (1877-1878).\nLa fine del XIX secolo vide la nascita di vari movimenti socialisti in Russia: Alessandro II fu ucciso nel 1881 da terroristi rivoluzionari e il regno di suo figlio Alessandro III (1881-1894) fu meno liberale, ma pi\u00f9 stabile. L'ultimo imperatore russo, Nicola II (1894-1917), non fu in grado di prevenire gli eventi della rivoluzione russa del 1905, innescata dall'infruttuosa guerra russo-giapponese e dalla violenta repressione dei manifestanti nella cosiddetta domenica di sangue. La rivolta venne soppressa, ma il governo fu costretto a concedere importanti riforme, tra cui la concessione della libert\u00e0 di stampa e di associazione, la legalizzazione dei partiti politici e la creazione di un organo legislativo di natura elettiva, la Duma di Stato. La migrazione verso la Siberia aument\u00f2 rapidamente nel XX secolo, in particolare durante la riforma agraria di Stolypin. Tra il 1906 e il 1914 pi\u00f9 di quattro milioni di coloni giunsero in quella regione.\nNel 1914 la Russia prese parte alla prima guerra mondiale in risposta alla dichiarazione di guerra dell'Impero austro-ungarico al Regno di Serbia, alleata della Russia, e combatt\u00e9 su pi\u00f9 fronti mentre si trovava isolata dai suoi alleati della Triplice intesa. Nel 1916 l'offensiva Brusilov dell'esercito russo distrusse quasi completamente la forza militare dell'Austria-Ungheria. Tuttavia, la sfiducia gi\u00e0 esistente nell'opinione pubblica nei confronti del regime si accrebbe a causa dei crescenti costi della guerra, dell'alto numero di vittime e delle voci circolanti di tradimento e corruzione. Tutto ci\u00f2 cre\u00f2 il clima per la rivoluzione del 1917, compiutasi in due principali tappe.\nLa rivoluzione e la Repubblica russa.\nLa rivoluzione di febbraio, di ispirazione borghese, costrinse lo zar Nicola II ad abdicare; insieme con la sua famiglia fu imprigionato a Casa Ipat'ev e poi giustiziato durante la guerra civile russa. La monarchia venne sostituita da una traballante coalizione di partiti politici, i quali si erano auto-dichiarati Governo provvisorio. Parallelamente ad esso esisteva un \"establishment\" socialista, il \"soviet\" di Pietrogrado, che esercitava il potere attraverso consigli democraticamente eletti di operai e di contadini, chiamati appunto soviet. Il governo delle nuove autorit\u00e0 aggrav\u00f2 soltanto la crisi nel Paese, invece di risolverla. Infine, la rivoluzione d'ottobre, guidata dal \"leader\" del partito bolscevico Vladimir Il'i\u010d Ul'janov, detto Lenin, rovesci\u00f2 il Governo provvisorio e diede pieni poteri al governo dei soviet, facendo cos\u00ec nascere il primo Stato socialista del mondo.\nLa Russia dei \"soviet\" e la guerra civile.\nSubito dopo la rivoluzione d'ottobre scoppi\u00f2 una guerra civile tra l'esercito sovietico, la cosiddetta Armata Rossa, organizzato e comandato da Lev Trockij, e i vari eserciti che si rifacevano al potere zarista, le Armate Bianche. La Russia dei bolscevichi perse i suoi territori ucraini, polacchi, baltici e finnici con la firma del trattato di Brest-Litovsk, con il quale usciva dalla prima guerra mondiale e poneva fine alle ostilit\u00e0 con gli Imperi centrali. Le potenze alleate dell'Intesa lanciarono quindi, senza successo, un intervento militare a sostegno delle forze anticomuniste. Nel frattempo, sia i bolscevichi che l'Armata Bianca effettuarono campagne di deportazioni, arresti di massa ed esecuzioni contro i propri avversari, denominate rispettivamente Terrore rosso e Terrore bianco. Entro la fine della guerra civile l'economia russa e le sue infrastrutture furono pesantemente danneggiate. Milioni di persone divennero rifugiati bianchi e si stima che la carestia russa del 1921-1923 caus\u00f2 fino ad un massimo di cinque milioni di vittime.\nL'Unione Sovietica.\nIl 30 dicembre 1922 la Repubblica Socialista Federativa Sovietica Russa, insieme con le repubbliche socialiste sovietiche di Ucraina, Bielorussia e Transcaucasia, fond\u00f2 l'Unione delle Repubbliche Socialiste Sovietiche, comunemente conosciuta come Unione Sovietica. Delle quindici repubbliche che componevano l'Unione Sovietica, la pi\u00f9 grande per dimensioni e con pi\u00f9 della met\u00e0 della popolazione totale dell'Unione Sovietica, era quella della Russia, che si trov\u00f2 a dominare l'unione per tutti i sessantanove anni della sua storia.\nDopo la morte di Lenin nel 1924, che aveva sofferto per una serie di infarti, venne designata una \"troika\" per governare l'Unione Sovietica. Tuttavia Iosif D\u017euga\u0161vili, detto Stalin, che era stato eletto segretario generale del Partito Comunista, riusc\u00ec a sopprimere tutti i gruppi d'opposizione all'interno del partito e a concentrare il potere nelle sue mani. Lev Trockij, il principale sostenitore della rivoluzione mondiale, fu esiliato dall'Unione Sovietica nel 1929 e l'idea di Stalin del \"socialismo in un solo Paese\" divenne la linea di pensiero dominante. La continua lotta interna al partito bolscevico culmin\u00f2 con le grandi purghe, una brutale repressione di massa avvenuta tra il 1937 e il 1938, in cui centinaia di migliaia di persone furono giustiziate, compresi membri originari del partito e capi militari accusati di tramare un colpo di Stato.\nSotto il controllo di Stalin il governo lanci\u00f2 un'economia pianificata, l'industrializzazione di un paese in gran parte rurale e la collettivizzazione dell'agricoltura. Durante questo periodo di rapido cambiamento economico e sociale, milioni di persone furono mandate nei campi di lavoro forzato (\"gulag\"), tra cui molti detenuti politici per la loro opposizione alla dittatura di Stalin; milioni furono deportati ed esiliati in zone remote dell'Unione Sovietica. La disorganizzazione nella transizione del settore agricolo, combinata alle dure politiche statali e a un periodo di siccit\u00e0, port\u00f2 alla carestia del 1932-1933. In un breve lasso di tempo l'Unione Sovietica, anche se a carissimo prezzo, venne trasformata da un'economia basata quasi soltanto sull'agricoltura in una grande potenza industrializzata.\nLa politica dell\"Appeasement\", adottata da Gran Bretagna e Francia nei confronti dell'annessione di Austria e Cecoslovacchia da parte di Adolf Hitler, non argin\u00f2 l'aumento di potenza della Germania nazista, la quale poneva una seria minaccia per l'Unione Sovietica. Nello stesso periodo, la Germania nazista si alle\u00f2 con l'Impero giapponese, rivale dell'Unione Sovietica in Estremo Oriente e suo nemico nelle guerre di confine sovietico-giapponesi del 1938-1939.\nNel mese di agosto del 1939, dopo un altro fallito tentativo di stabilire un'alleanza anti-nazista con la Gran Bretagna e la Francia, il governo sovietico decise di migliorare le relazioni con la Germania, concludendo il patto Molotov-Ribbentrop, una promessa di non aggressione tra i due Paesi e una spartizione delle reciproche sfere d'influenza nell'Europa orientale. Con lo scoppio della seconda guerra mondiale, mentre Hitler conquistava la Polonia e la Francia e altri Paesi agivano su un solo fronte, l'Unione Sovietica fu in grado di radunare il suo esercito e rivendicare alcuni ex territori dell'Impero russo a seguito dell'invasione sovietica della Polonia, della guerra d'inverno e dell'occupazione degli Stati Baltici.\nIl 22 giugno 1941 la Germania nazista ruppe il patto di non aggressione e invase l'Unione Sovietica con la pi\u00f9 grande e potente operazione militare terrestre della storia umana e l'apertura del pi\u00f9 grande teatro di guerra della seconda guerra mondiale. Anche se l'esercito tedesco ebbe all'inizio un notevole successo, il suo attacco fu arrestato nella battaglia di Mosca e successivamente i tedeschi subirono dure sconfitte, prima nella battaglia di Stalingrado nell'inverno del 1942-1943 e poi nella battaglia di Kursk nell'estate del 1943. Un altro fallimento tedesco fu l'assedio di Leningrado, in cui la citt\u00e0 rimase completamente accerchiata da terra tra il 1941 e il 1944 dalle forze tedesche e finlandesi, sofferse la fame e la morte di un milione di civili, ma non si arrese mai. Sotto l'amministrazione di Stalin e la guida di comandanti come Georgij \u017dukov e Konstantin Rokossovskij, le forze sovietiche conquistarono l'Europa orientale nel 1944-1945 e presero Berlino nel maggio 1945. Nel mese di agosto del 1945 l'esercito sovietico cacci\u00f2 i giapponesi dalla Manciuria cinese e della Corea del Nord, contribuendo alla vittoria degli Alleati sul Giappone.\nIl periodo dal 1941 al 1945 della seconda guerra mondiale \u00e8 conosciuto in Russia come la \"grande guerra patriottica\". Durante questo conflitto, in cui avvennero le pi\u00f9 letali operazioni di guerra della storia umana, le morti tra soldati e civili sovietici furono rispettivamente di undici milioni e sedici milioni, che rappresentano circa un terzo di tutte le vittime della seconda guerra mondiale. La complessiva perdita demografica per la popolazione sovietica fu ancora maggiore: l'economia e le infrastrutture sovietiche subirono massicce devastazioni, ma l'Unione Sovietica emerse lo stesso alla fine del conflitto come una superpotenza, riconosciuta a livello mondiale.\nL'Armata Rossa occup\u00f2 l'Europa dell'est dopo la guerra, compresa la Germania orientale, e governi non indipendenti di stampo socialista furono insediati negli Stati satellite del blocco orientale. Divenendo la seconda potenza nucleare del mondo, l'Unione Sovietica istitu\u00ec l'alleanza del patto di Varsavia ed entr\u00f2 in conflitto per il dominio globale, conosciuto come guerra fredda, contro gli Stati Uniti e la NATO. Le due nazioni ingaggiarono una lunga lotta geopolitica per il controllo dei cuori e delle menti del Terzo Mondo a partire dalla crisi di Suez del 1956. L'Unione Sovietica sostenne i movimenti rivoluzionari di tutto il mondo, tra cui le neonate Repubblica Popolare Cinese, Repubblica Popolare Democratica di Corea e in seguito la Repubblica di Cuba. Quantit\u00e0 significative di risorse sovietiche furono assegnate in aiuto agli altri Paesi socialisti.\nDopo la morte di Stalin e un breve periodo di governo comune, il nuovo \"leader\" Nikita Khru\u0161\u010d\u0451v denunci\u00f2 il culto della personalit\u00e0 di Stalin e lanci\u00f2 la politica di \"destalinizzazione\". Il sistema penale dei campi di lavoro forzato fu riformato e molti prigionieri furono liberati e riabilitati (molti dei quali nel frattempo erano gi\u00e0 morti). Il generale allentamento delle politiche repressive divenne noto in seguito come il \"disgelo di Khru\u0161\u010d\u0451v\". Allo stesso tempo le tensioni con gli Stati Uniti si intensificarono quando i due rivali si scontrarono sul dispiegamento da parte degli statunitensi dei missili Jupiter in Turchia e da parte dei sovietici dei missili a Cuba. Le due parti si erano appunto imbarcate in una lunga e costosa corsa per accumulare il maggior numero possibile di armi nucleari. Nel 1962 con la crisi dei missili di Cuba il \"leader\" sovietico Nikita Khru\u0161\u010d\u0451v e il presidente statunitense John Fitzgerald Kennedy raggiunsero l'acme della crisi fra i blocchi sovietico e statunitense, con il posizionamento di basi missilistiche a Cuba in seguito all'embargo inferto alla stessa da parte degli Stati Uniti e in un pi\u00f9 ampio ambito di conflitto ideologico ed economico fra i due schieramenti.\nNel 1957 l'Unione Sovietica lanci\u00f2 il primo satellite artificiale del mondo, lo Sputnik 1, dando cos\u00ec il via alla corsa allo spazio. Il cosmonauta russo Jurij Gagarin fu il primo umano a orbitare nello spazio attorno alla Terra a bordo della navicella Vostok 1 il 12 aprile 1961.\nDopo l'estromissione di Khru\u0161\u010d\u0451v nel 1964, segu\u00ec un altro periodo di governo comune fino a quando Leonid Bre\u017enev non divenne il \"leader\" incontrastato dell'Unione Sovietica. Gli anni settanta e i primi anni ottanta furono in seguito denominati la \"stagnazione brezneviana\", un periodo in cui la crescita economica si arrest\u00f2 e le politiche sociali furono paralizzate. La riforma Kosygin del 1965 punt\u00f2 a una parziale decentralizzazione nel controllo dell'economia sovietica e a spostare l'enfasi dall'industria pesante e della produzione militare all'industria leggera e dei beni di consumo, ma tutto ci\u00f2 venne soffocato dalla \"leadership\" comunista, su posizioni fortemente conservatrici.\nNel 1979, dopo una rivoluzione guidata dai comunisti in Afghanistan, le forze armate sovietiche entrarono nel Paese su richiesta del nuovo regime. L'occupazione militare prosciug\u00f2 le risorse economiche e si trascin\u00f2 senza raggiungere risultati politici significativi. Alla fine l'esercito sovietico si dovette ritirare dall'Afghanistan nel 1989, a causa dell'opposizione internazionale, della persistente guerriglia anti-sovietica e della mancanza di sostegno da parte dei cittadini sovietici al conflitto.\nDal 1985 in poi l'ultimo leader sovietico, Michail Gorba\u010d\u00ebv, cerc\u00f2 di introdurre alcune riforme nel sistema sovietico, tra cui la \"glasnost\"' (\"trasparenza\") e la \"perestrojka\" (\"ricostruzione\"), nel tentativo di porre fine al periodo di stagnazione economica e di democratizzare il governo. Tuttavia ci\u00f2 condusse alla nascita di forti movimenti nazionalisti e separatisti. Prima del 1991 l'economia sovietica era la seconda pi\u00f9 grande del mondo, ma durante i suoi ultimi anni venne afflitta dalla carenza di merci nei negozi di alimentari, da enormi deficit di bilancio e dall'inflazione causata dalla crescita eccessiva dell'offerta di moneta.\nNel 1991 la crisi economica e il subbuglio politico cominciarono a straripare e le repubbliche baltiche scelsero di separarsi dall'Unione. Il 17 marzo si tenne un referendum, in cui la stragrande maggioranza dei cittadini partecipanti vot\u00f2 a favore del mantenimento dell'Unione Sovietica in una federazione riformata. Nell'agosto del 1991 il tentato colpo di Stato militare per deporre Gorba\u010d\u00ebv e preservare l'Unione Sovietica port\u00f2 invece alla fine del Partito Comunista dell'Unione Sovietica. Nonostante la contraria volont\u00e0 espressa dal popolo, il 26 dicembre 1991 l'Unione Sovietica si dissolse in quindici Stati post-sovietici.\nFederazione Russa.\nBoris El'cin fu eletto presidente della Russia nel giugno 1991 nelle prime elezioni presidenziali dirette della storia russa. Durante e dopo la dissoluzione sovietica furono intraprese riforme tra cui la privatizzazione del settore pubblico e l'apertura al libero mercato, comprese trasformazioni radicali sulla falsariga della \"terapia shock\", raccomandata dagli Stati Uniti e dal Fondo Monetario Internazionale. Tutto ci\u00f2 determin\u00f2 una grave crisi economica, caratterizzata dal calo del 50% del PIL e della produzione industriale tra il 1990 e il 1995.\nLe privatizzazioni spostarono per lo pi\u00f9 il controllo delle imprese dagli enti statali a individui con legami governativi. Molti dei nuovi ricchi trasferirono poi miliardi di dollari in contanti e in beni fuori dal Paese, generando un'enorme fuga di capitali. La recessione economica port\u00f2 al collasso dei servizi sociali; il tasso di natalit\u00e0 croll\u00f2, mentre quello di mortalit\u00e0 sal\u00ec alle stelle. Milioni di persone furono ridotte in miseria, da un tasso di povert\u00e0 dell'1,5% in epoca tardo sovietica, si pass\u00f2 al 39-49% entro la met\u00e0 del 1993. Gli anni novanta videro una corruzione estrema e il dilagare di un'illegalit\u00e0 senza freni, l'aumento di bande criminali e dei crimini violenti.\nGli anni novanta furono anche segnati da conflitti armati nel Caucaso del nord, sia scontri etnici locali sia insurrezioni di islamisti separatisti. Da quando i separatisti ceceni avevano dichiarato l'indipendenza nei primi anni novanta, un'intermittente guerriglia fu combattuta tra gruppi di ribelli ed esercito russo. Gli attacchi terroristici contro i civili, compiuti dai separatisti, in particolare la crisi del teatro Dubrovka e la strage di Beslan, causarono centinaia di morti e suscitarono l'attenzione mondiale.\nLa Russia fu costretta ad assumersi la responsabilit\u00e0 della liquidazione dei debiti esteri dell'Unione Sovietica, anche se la sua popolazione attuale comprendeva soltanto la met\u00e0 degli abitanti dello Stato sovietico al momento del suo scioglimento, non riuscendo comunque a pagare tali debiti sino alla riforma indetta da Putin nel 2017. Elevati disavanzi di bilancio impedirono il pagamento della liquidazione dei debiti contratti dall'Unione Sovietica e causarono la crisi finanziaria russa del 1998, che sfoci\u00f2 in un ulteriore calo del PIL.\nIl 31 dicembre 1999 il presidente El'cin si dimise a sorpresa in favore del Primo ministro, nominato da poco, Vladimir Putin, il quale vinse poi le elezioni presidenziali del 2000. Putin soffoc\u00f2 l'insurrezione cecena, anche se sporadici atti di violenza si verificano ancora in ogni parte del Caucaso del nord. Agli alti prezzi del petrolio e a una moneta inizialmente debole seguirono aumenti della domanda interna e dei consumi e gli investimenti aiutarono l'economia russa a crescere per nove anni consecutivi, migliorando il tenore di vita e aumentando l'influenza della Russia nel panorama mondiale. Nonostante molte riforme compiute sotto la presidenza di Putin vengano generalmente criticate e definite antidemocratiche dalle nazioni occidentali, si \u00e8 lo stesso guadagnato un diffusissimo consenso in Russia per aver fatto ritornare l'ordine, la stabilit\u00e0 e il progresso nel Paese.\nIl 24 febbraio 2022, dopo un discorso pronunciato in diretta televisiva internazionale, il presidente Vladimir Putin ordina l'invasione dell'Ucraina, secondo i media russi per garantire la pace alle repubbliche secessioniste di Luhansk e Donetsk.\nGeografia.\nLa Federazione Russa si estende su gran parte dell'Europa orientale e sull'intera area settentrionale del continente asiatico, per questo motivo conosce una grande variet\u00e0 di paesaggi e climi. Il territorio, diviso solitamente in Russia europea e Russia asiatica, appartiene alla regione biogeografica boreale.\nTerritorio.\nIl territorio russo \u00e8 costituito per la quasi totalit\u00e0 da vastissime pianure e da rilievi molto deboli; zone montuose accidentate si estendono solo ai confini dello spazio russo, presso i confini meridionali (catena del Caucaso, monti dell'Altaj) e nell'estremo oriente, che \u00e8 anzi una zona molto accidentata dal punto di vista geologico. Ovunque, escluse le estreme zone meridionali, sono ben visibili i segni del glacialismo, che \u00e8 stato uno dei pi\u00f9 potenti fattori di costruzione del territorio russo attuale. La massima elevazione \u00e8 raggiunta nella catena del Caucaso dal monte Elbrus ().\nLa quasi totalit\u00e0 della parte europea, cos\u00ec come la Siberia occidentale, \u00e8 costituita da pianure; sono separate, a mo' di asse di simmetria, dalla catena montuosa degli Urali. Mentre la parte europea (chiamata Bassopiano Sarmatico) \u00e8 spesso interrotta da modestissimi rilievi (Rialto Centrale Russo, Alture di Mosca, Alture del Volga fra i maggiori), la pianura della Siberia occidentale \u00e8 una zona estremamente piatta, fatto questo che origina enormi problemi di drenaggio delle acque (che pure, per le caratteristiche climatiche, non sono abbondanti).\nLa Siberia centrale coincide praticamente con lo sterminato altopiano omonimo, che, pur con quote modeste (culmina a al suo estremo nord) si estende su quasi quattro milioni di chilometri quadrati. La Siberia orientale \u00e8 una zona invece prevalentemente montuosa, generalmente molto accidentata, che pu\u00f2 raggiungere quote notevoli (si sfiorano i nelle massime cime della Kam\u010datka). L'Estremo Oriente russo, si trova sul confine fra la placca eurasiatica e quella nordamericana (nella zona dei monti \u010cerskij e dei monti di Verchojansk) e fra quella eurasiatica e quella pacifica, che va in subduzione al di sotto della prima originando catene montuose (Catena Centrale e Orientale della Kam\u010datka, monti dei Coriacchi) e archi insulari (isole Curili).\nLe coste si estendono per varie decine di migliaia di chilometri e sono prevalentemente basse tranne in alcune zone rivolte all'oceano Pacifico. Numerosi sono i bacini marini che bagnano le coste: a ovest la Russia si affaccia per un breve tratto sul mar Baltico, mentre a est il Pacifico forma i vasti bacini del mare di Ochotsk e del mare di Bering; la lunga fascia costiera artica si articola in grosse penisole piuttosto tozze (fra le maggiori quella del Tajmyr, di Gyda e di Jamal) che formano i bacini del mar Bianco, mare di Kara, mare di Laptev, mare della Siberia Orientale.\nLe principali isole sono la Novaja Zemlja, la Terra di Francesco Giuseppe, le Isole della Nuova Siberia, l'Isola di Wrangel e, sul lato pacifico, le isole Curili e Sachalin.\nIdrografia.\nLe rilevanti dimensioni territoriali russe e la ridotta frammentazione degli spazi si riflettono nella presenza di fiumi fra i maggiori del mondo, come lunghezza, portata d'acqua e vastit\u00e0 del bacino idrografico.\nI maggiori fiumi russi sono il Volga (), che drena una grossa fetta della parte europea del territorio, e i tre grandi fiumi siberiani: l'Ob' (), lo Enisej o Jenisej () e la Lena, ai quali si aggiungono, seppure con dimensioni lievemente minori, l'Amur e la Kolyma. Al di fuori di questi fiumi, di rilevanza mondiale, esistono altre decine di fiumi di lunghezza superiori ai : in Europa si estendono i bacini del Dnepr, del Don, della Pe\u010dora, della Dvina Settentrionale e Occidentale e, fra gli affluenti del Volga, la Oka e la Kama; nella parte asiatica fra i maggiori sono la Tunguska Pietrosa e Inferiore, l'Angara, il Vitim, la Indigirka, l'Olen\u00ebk, il Taz.\nRiguardo ai laghi, eccetto i due maggiori, situati ai confini meridionali (mar Caspio e Bajkal), i maggiori sono situati nella parte europea; sono mediamente poco profondi, vista la debole ondulazione del territorio (Ladoga, Onega, Il'men', lago dei Ciudi). Nelle vaste pianure siberiane sono invece molto estese le zone paludose. Molto importanti, nel panorama russo, sono i bacini artificiali, alcuni dei quali di rilevanza mondiale, originati dallo sbarramento dei maggiori fiumi a scopi energetici.\nClima.\nLa Russia \u00e8 essenzialmente divisa da nord a sud tra i seguenti climi:\nFauna.\nLa fauna della Russia \u00e8 molto variegata e basata sui vari ambienti presenti nel paese. I carnivori principali sono linci, orsi bruni europei, lupi, volpi, ghiottoni, volpi artiche, orsi polari e zibellini. Come grandi erbivori in Russia si trovano renne, alci, buoi muschiati, wapiti, caprioli e saiga. Sulle coste sono presenti vari tipi di mammiferi marini come la foca della Groenlandia, il tricheco e vari tipi di balene. Molti animali vivono in zone uniche come il leopardo dell'Amur lungo il fiume Amur, la gru della Manciuria in Manciuria e la rara tigre siberiana, presente esclusivamente sulle montagne della Siberia sud-orientale.\nSociet\u00e0.\nPopolazione.\nIn base al censimento russo del 2010 la Russia aveva 142,8 milioni di abitanti, saliti a 146,2 milioni nel 2021 in seguito all'annessione russa della Crimea del 2014. \u00c8, pertanto, il nono Paese pi\u00f9 popoloso del mondo prima del Giappone e del Messico.Nel 1815 la popolazione russa era composta da 45 milioni di abitanti e gran parte di essa (80%) era composta da servi della gleba o contadini di terre direttamente di propriet\u00e0 dello Zar. Sebbene la Russia sia stata segnata da vere e proprie catastrofi demografiche (circa 3,5 milioni di morti nella prima guerra mondiale, circa 8-10 milioni nel 1917-1922 nella guerra civile russa, tra i 7 e i 14 milioni nel 1928-1940 per la carestia provocata dalla collettivizzazione forzata delle terre, 25 milioni di morti nel 1941-1945 a causa della seconda guerra mondiale), la crescita della popolazione nel periodo sovietico \u00e8 proceduta a ritmo sostenuto, soprattutto per l'immigrazione forzata dalle altre repubbliche sovietiche. Gli abitanti passarono dai 91 milioni del 1914 ai 102 milioni del 1950, fino a raggiungere il massimo storico di 148,538 milioni nel 1992.\nTuttavia, dall'inizio degli anni novanta, la popolazione \u00e8 fortemente diminuita, fino a sfiorare i 142 milioni (stima 2008). La causa della diminuzione della popolazione \u00e8 da ricercarsi nel crollo delle nascite e nel contemporaneo aumento della mortalit\u00e0 che si sono verificate dopo la caduta dell'URSS. Ancora oggi, sebbene in via di diminuzione, il tasso di mortalit\u00e0 (13,5\u2030) \u00e8 ancora molto alto rispetto alla media dei paesi sviluppati, mentre la speranza di vita degli uomini (64 anni) \u00e8 assai bassa e risulta di ben 13 anni inferiore a quella femminile.Tali fattori hanno determinato un tasso di crescita naturale fortemente negativo (passato dal +6,9\u2030 del 1986, ad un picco negativo di -6,5\u2030 nel 2000). I consistenti flussi migratori in uscita (tedeschi di Russia verso la Germania, ebrei verso Israele, russi in cerca di lavoro verso l'Europa occidentale) sono stati invece pi\u00f9 che compensati negli ultimi anni dal ritorno di russi o russofoni dalle repubbliche ex-sovietiche: si calcola che in Russia vivano circa 10 milioni di immigrati clandestini (stima 2007).\nPer arrestare il declino demografico l'amministrazione Putin ha avviato un ambizioso programma di politica demografica, teso ad aumentare le nascite. Si tratta di una serie di provvedimenti che vanno da un taglio di alcune imposte per le coppie che abbiano pi\u00f9 di due figli, a un aiuto statale, comprendente sia una somma di denaro sia una serie di bonus per i primi tre anni di vita del figlio, diretto alle giovani coppie per invogliarle a procreare pi\u00f9 figli. Dal 2012 si \u00e8 assistito a un parziale successo della politica perseguita dal governo, che secondo le fonti ufficiali, sarebbe riuscita a invertire il saldo negativo della popolazione per due anni di fila, tanto che nel 2013 si sarebbe registrato un incremento naturale pari a circa unit\u00e0. Nel 2017 il Paese ha registrato un decremento naturale pari a circa unit\u00e0. Tuttavia l'attendibilit\u00e0 delle statistiche ufficiali \u00e8 oggetto di dibattito tra gli studiosi.\nLa Russia \u00e8 scarsamente popolata in rapporto alla sua enorme estensione; la densit\u00e0 della popolazione \u00e8 di , maggiore nella parte europea della Russia, nella zona delle montagne degli Urali, e nella parte sud-orientale della Siberia. La Federazione Russa ospita molti differenti gruppi etnici e popolazioni indigene. L'80% della popolazione \u00e8 composta da Russi etnici, il resto comprende Baschiri, Ceceni, Ciuvasci, Cosacchi, Evenchi, Tedeschi, Ingusci, Yupik, Calmucchi, Careliani, Coreani, Mordvini, Osseti, Taimyri, Tatari, Tuvani, Jakuti, Ucraini e molti altri.\nReligioni.\nIl governo non conduce censimenti ufficiali delle religioni professate in Russia e pertanto le stime si basano solo su sondaggi. Nel mese di agosto 2012, l'istituto Sreda ha pubblicato i rilevamenti statistici di un sondaggio ad ampio campione condotto su tutto il territorio nazionale come complemento del censimento del 2010. Da questi risulta che il 46,8% dei russi (circa 58 milioni) siano cristiani (tra cui 41% ortodossi, meno dell'1% cattolici, protestanti, e il resto cristiani non confessionali). Il 6,5% della popolazione (9.4 milioni) segue l'Islam (ma il sondaggio non raccolse dati in due regioni a maggioranza islamica, Cecenia e Inguscezia, la cui popolazione complessiva raggiungeva i 2 milioni), mentre l'1,5% (1.7 milioni) varie forme di paganesimo e lo 0,5% (circa 800.000) il buddismo. Il cristianesimo ortodosso, l'Islam, il buddismo e l'ebraismo sono religioni tradizionali della Russia e legalmente fanno parte del \"patrimonio storico\" del Paese.\nLa cristianizzazione della Russia risale al X secolo e la Chiesa ortodossa russa \u00e8 il pi\u00f9 grande corpo religioso nel paese; sono attive anche piccole confessioni cristiane: cattolici, armeni gregoriani e varie chiese protestanti. La Chiesa ortodossa russa era la religione di Stato del Paese prima della Rivoluzione e si stima che circa il 95% delle parrocchie appartengano a questa confessione. Tuttavia la stragrande maggioranza dei credenti ortodossi non frequentano la chiesa regolarmente. Pasqua \u00e8 la festa religiosa pi\u00f9 popolare nel Paese, celebrata da circa i tre quarti della popolazione russa, inclusi coloro che non appartengono ad alcun credo. In occasione di questa festa la tradizione vuole che si producano dolci caratteristici, uova colorate e pascha.\nL'Islam \u00e8 la seconda religione della Russia e a Mosca si trova la pi\u00f9 grande moschea d'Europa, inaugurata nel 2015. \u00c8 la religione predominante o tradizionale tra alcune etnie caucasiche (in particolare tra i Ceceni, tra gli Ingusci e i Circassi) e tra i popoli turchi (in particolare i Tartari e i Baschiri). Complessivamente, come detto sopra, vi sarebbero 9,4 milioni di musulmani nel Paese. Tuttavia questo dato \u00e8 probabilmente pi\u00f9 alto perch\u00e9 l'indagine non comprende i dati dettagliati per due stati tradizionalmente islamici: la Cecenia e l'Inguscezia. Secondo questa indagine la maggior parte dei musulmani sono \"non affiliati\" a eventuali scuole islamiche o a organizzazioni islamiche; ci\u00f2 \u00e8 tipico dell'Islam, in cui non \u00e8 indispensabile per un credente far parte di un'organizzazione o gruppo. Tra coloro che sono affiliati, perlopi\u00f9 sono sunniti, mentre gli sciiti e gli ahmadiyya sono in netta minoranza.\nIl buddismo \u00e8 una religione tradizionale in tre regioni della Federazione Russa: Buriazia, Tuva e Calmucchia. Alcune popolazioni turco-mongoliche e altaiche della Siberia e delle regioni dell'Estremo Oriente, Jakuzia e \u010cukotka, praticano il Tengrismo e altre religioni incentrate sullo sciamanesimo locale. Tra i russi etnici (slavi) vi \u00e8 una forte ripresa della religione slava pre-cristiana (chiamata rodnoveria = \"religione nativa\").\nLa confessione religiosa segue principalmente l'etnia d'origine, dove gli slavi sono tendenzialmente cristiani ortodossi, i turchi musulmani e in generale le popolazioni mongoliche professano il buddismo.\nDiverse stime ritengono che tra il 16% e il 48% della popolazione russa non segua alcuna religione. Il numero di atei \u00e8 comunque sceso notevolmente: recenti statistiche affermano infatti che solo il 7% si dichiara ateo, un calo del 5% in tre anni.\nRiguardo alla libert\u00e0 di professare la propria religione, bisogna sottolineare che recentemente la Corte Suprema Russa (su richiesta del Ministero della Giustizia), dopo diverse udienze, ha deliberato contro la Congregazione dei Testimoni di Geova, ordinando di chiudere il centro amministrativo nazionale, sito a San Pietroburgo, e di liquidare le 395 associazioni religiose locali dei Testimoni in Russia. Questa sentenza, che di fatto mette al bando l'associazione dei Testimoni di Geova in Russia, \u00e8 stata presa accogliendo l'argomentazione esposta dal Ministero della Giustizia il 15 marzo 2017, che identificava come \"estremista\" l'associazione dei Testimoni, decisione presa nonostante il fatto che gli avvocati del Ministero non siano stati in grado di fornire alla Corte alcuna prova concreta riguardo alle accuse in oggetto. Di conseguenza, dal 20 aprile, i Testimoni di Geova che decidono di proseguire le loro attivit\u00e0 di pacifiche riunioni e preghiera, rischiano seriamente di essere pesantemente perseguitati dallo Stato come veri e propri \"terroristi\".\nLingue.\nI 160 gruppi etnici russi parlano circa 100 lingue. Secondo il censimento del 2002, 142,6 milioni di persone parlano russo, seguite da 5,3 milioni di lingua tartara e 1,8 milioni di lingua ucraina. La lingua russa \u00e8 l'unica lingua ufficiale di Stato, ma la Costituzione conferisce alle singole repubbliche il diritto di stabilire le proprie lingue ufficiali, oltre al russo.\nIl russo appartiene alla famiglia delle lingue indo-europee e delle lingue slave orientali. I primi esempi di scritti in russo antico sono attestati a partire dal X secolo.\nIl russo \u00e8 la seconda lingua pi\u00f9 usata su internet dopo l'inglese e una delle due lingue ufficiali a bordo della Stazione Spaziale Internazionale ed \u00e8 una delle sei lingue ufficiali delle Nazioni Unite.\nMedia e libert\u00e0 d'espressione.\nLa libert\u00e0 dei media in Russia riguarda sia la capacit\u00e0 dei direttori dei mezzi di comunicazione di massa di attuare politiche indipendenti sia la capacit\u00e0 dei giornalisti di accedere a fonti di informazione e di lavorare senza pressioni esterne. I media russi includono canali televisivi e radiofonici, periodici e media su Internet, che secondo le leggi della Federazione Russa possono essere propriet\u00e0 statale o privata.\nNel 2013 la Russia si \u00e8 classificata al 148\u00ba posto su 179 paesi nell'indice della libert\u00e0 di stampa di Reporters Without Borders. Nel 2015 Freedom House riporta che la Russia ha ottenuto un punteggio di 8,93 (su 100), soprattutto a causa delle nuove leggi introdotte nel 2014 che hanno ulteriormente esteso il controllo statale sui mass media. La situazione \u00e8 ancora peggiore in Crimea dove, dopo l'annessione della Russia, sia la giurisdizione russa che i mezzi extra-giudiziali sono applicati di routine per limitare la libert\u00e0 di espressione.\nVari aspetti della libert\u00e0 di stampa sono criticati da molteplici organizzazioni internazionali. Mentre molta attenzione viene prestata alle influenze politiche, l'esperto di media William Dunkerley della American University di Mosca, sostiene che la genesi della libert\u00e0 di stampa della Russia risiede nella disfunzione economica che caratterizza il settore.\nOrdinamento dello Stato.\nSuddivisioni amministrative.\nSecondo la Costituzione il Paese \u00e8 composto da ottantatr\u00e9 soggetti federali, Nel 1993, quando la Costituzione \u00e8 entrata in vigore, vi erano ottantanove soggetti federali, ma in seguito alcuni di loro sono stati accorpati.\nI soggetti federali sono, dal 2000 (legge del 13 maggio-n. 849), raggruppati in otto circondari federali, ognuno amministrato da un inviato nominato dal Presidente della Russia. A differenza dei soggetti federali, i distretti federali non sono un livello subnazionale di governo, ma sono un livello di amministrazione del governo federale. Gli inviati ai distretti federali fungono da collegamento tra i soggetti federali e il governo federale e sono i primi responsabili della supervisione della conformit\u00e0 dei soggetti federali con le leggi federali.\nCostituzione.\nL'attuale Costituzione della Federazione Russa venne adottata tramite referendum nazionale il 12 dicembre 1993.\nOrdinamento scolastico.\nLa Russia vanta la percentuale pi\u00f9 alta di diplomati di livello superiore, rispetto a qualsiasi altro Stato del mondo. Il Paese offre un sistema gratuito di istruzione garantito, costituzionalmente, a tutti i cittadini, tuttavia per accedere all'istruzione superiore sovvenzionata vi \u00e8 una forte competizione. In seguito alla grande enfasi posta sulla scienza e sulla tecnologia, l'istruzione nel campo medico, matematico, scientifico e aerospaziale \u00e8 in generale di qualit\u00e0 elevata.\nDal 1990 il ciclo di studi obbligatori \u00e8 di undici anni. L'istruzione nelle scuole secondarie statali \u00e8 gratuita, come anche nelle universit\u00e0, anche se con eccezioni. Infatti, anche se una parte consistente degli studenti frequenta gratuitamente, molti istituti stanno cominciando a proporre posti a pagamento.\nLa scuola dell'obbligo dura 9 anni, al termine dei quali \u00e8 necessario passare l\"OGE\" (Esame Principale di Stato). Gli studenti scelgono le materie nelle quali vogliono essere esaminati, tranne la lingua russa e la matematica, che sono materie che prevedono esaminazione obbligatoria. Se si vuole continuare il percorso di studi dopo l\"OGE\", si deve scegliere un percorso di studio scolastico individuale della durata di due anni, un liceo della durata di tre anni o un college della durata di quattro anni. Al termine dell'istruzione secondaria di secondo grado bisogna passare l\"EGE (\"Esame di Stato Unificato\")\", il quale prevede due materie obbligatorie, ovvero la lingua russa e la matematica, e delle materie a scelta\". \"\nNel 2004 la spesa statale per l'istruzione \u00e8 stata pari al 3,6% del PIL, corrispondenti al 13% del bilancio statale consolidato. Il governo stanzia fondi per pagare le tasse universitarie entro un bilancio di previsione stabilito o secondo il numero di studenti per ogni istituto statale. Gli studenti che frequentano gli istituti di istruzione superiore ricevono un piccolo stipendio e alloggiano gratuitamente se provengono da fuori citt\u00e0.\nUniversit\u00e0.\nLe pi\u00f9 antiche e grandi universit\u00e0 russe sono l'Universit\u00e0 statale di Mosca e l'Universit\u00e0 statale di San Pietroburgo. L'Universit\u00e0 statale di Mosca, la pi\u00f9 antica di Russia, venne fondata, nel 1755, dall'imperatrice Elisabetta di Russia, che con decreto del 25 gennaio 1755 accolse le istanze di Ivan \u0160uvalov e Michail Lomonosov, a cui \u00e8 intitolata. Negli anni duemila, al fine di creare istituti di istruzione superiore e di ricerca di scala paragonabile alle regioni russe, il governo ha lanciato un programma per istituire le \"universit\u00e0 federali\", per lo pi\u00f9 grazie alla fusione di grandi universit\u00e0 regionali gi\u00e0 esistenti e gli istituti di ricerca, fornendo loro un finanziamento speciale. Queste nuove istituzioni sono l'Universit\u00e0 Federale Meridionale, l'Universit\u00e0 Federale Siberiana, l'Universit\u00e0 Federale di Kazan', l'Universit\u00e0 Federale nord-orientale e l'Universit\u00e0 Federale dell'Estremo Oriente.\nSistema sanitario.\nLa Costituzione russa garantisce il libero accesso all'assistenza sanitaria per tutti i cittadini. Tuttavia tale gratuit\u00e0 appare parzialmente limitata a causa della registrazione obbligatoria. Mentre il Paese gode di un numero di medici, ospedali e operatori sanitari tra i pi\u00f9 alti rispetto a quasi qualsiasi altro paese al mondo su base pro capite, a seguito della dissoluzione dell'Unione Sovietica la salute della popolazione russa ha subito un peggioramento per via dei cambiamenti sociali, economici e degli stili di vita. Tuttavia questa tendenza \u00e8 stata invertita a partire dal 2006, con un'aspettativa di vita media che ha visto un incremento di 5,2 anni per i maschi e di 3,1 anni per le femmine, nel periodo tra il 2006 e il 2014.\nAl 2014 l'aspettativa di vita media in Russia era di 65,29 anni per i maschi e di 76,49 anni per le femmine. Il pi\u00f9 grande fattore che contribuisce alla relativamente bassa aspettativa di vita maschile \u00e8 l'alto tasso di mortalit\u00e0 che si registra in et\u00e0 lavorativa. I decessi per lo pi\u00f9 si verificano a causa di cause prevenibili (ad esempio, alcolismo, tabagismo, incidenti stradali, crimini violenti). A seguito della grande differenza di genere nella speranza di vita e anche per l'effetto duraturo successivo alle alte perdite umane avvenute durante la seconda guerra mondiale, vi \u00e8 uno squilibrio tra i sessi, con un rapporto di 0,859 maschi per ogni femmina.\nForze armate.\nL'esercito russo \u00e8 composto da Esercito, Marina e Aeronautica. Vi sono inoltre tre ulteriori bracci indipendenti che sono le forze missilistiche strategiche, le truppe aviotrasportate e le Forze spaziali. Nel 2006, l'esercito contava persone in servizio attivo. Il servizio militare, della durata di un anno, \u00e8 obbligatorio per tutti i cittadini di sesso maschile di et\u00e0 compresa tra 18 e i 27 anni.\nLa Russia possiede la pi\u00f9 grande riserva di armi nucleari nel mondo e la seconda pi\u00f9 grande flotta di sottomarini lanciamissili balistici ed \u00e8 l'unico Paese, insieme agli Stati Uniti, con una moderna forza di bombardieri strategici. La sua componente di carri armati \u00e8 la pi\u00f9 grande del mondo.\nIl Paese vanta un'industria di grandi dimensioni ed \u00e8 in grado di produrre autonomamente la maggior parte del suo equipaggiamento militare e solo pochi tipi di armi devono essere importate. Ci\u00f2 rende la Russia uno dei pi\u00f9 importanti fornitori al mondo di armi e da sola copre circa il 30% del mercato mondiale con esportazioni in circa 80 Paesi. Lo \"Stockholm International Peace Research Institute\", SIPRI, ha rilevato che la Russia \u00e8 stato il secondo pi\u00f9 grande esportatore di armi nel 2010-2014, aumentando le sue esportazioni del 37% rispetto al periodo 2005-2009. Nel 2010-2014 la Russia ha consegnato armamenti a 56 Stati e alle forze ribelli dell'Ucraina orientale.\nIl bilancio 2014 delle spese militari del governo russo \u00e8 stato di circa miliardi di rubli (circa 69,3 miliardi di dollari statunitensi), il terzo pi\u00f9 grande al mondo dopo gli Stati Uniti e la Cina. Il bilancio \u00e8 destinato a salire a miliardi di rubli (circa 83,7 miliardi di dollari) nel 2015 e a miliardi di rubli (circa 93,9 miliardi di dollari) nel 2016. Tuttavia stime non ufficiali considerano in realt\u00e0 un bilancio significativamente pi\u00f9 alto, ad esempio il SIPRI stima che la spesa militare del 2013 sia stata di 18 miliardi di dollari superiore ai dati ufficiali. Al 2014 il bilancio militare della Russia era superiore a qualsiasi altra nazione europea.\nSecondo il \"Global Peace Index\" del 2012 la Russia \u00e8 il sesto Paese meno pacifico su 162 Paesi considerati, principalmente a causa della sua industria bellica. La Russia \u00e8 storicamente classificata in bassa posizione fin dalla nascita dell'indice nel 2007.\nSicurezza dello Stato.\nLa sicurezza dei cittadini \u00e8 garantita da diverse strutture governative quali l'MVD (il Ministero dell'Interno - \"\u041c\u0412\u0414 \u0420\u0424\"), l'MCHS (il Ministero per le Situazioni anomale. - \"\u041c\u0427\u0421 \u0420\u0424\"), l'FSB (il Servizio Federale di Sicurezza - \"\u0424\u0421\u0411 \u0420\u0424\"), il FSO (il Servizio Federale di Protezione - \"\u0424\u0421\u041e \u0420\u0424\"), l'SVR (il Servizio di Controspionaggio - \"\u0421\u0412\u0420 \u0420\u0424\"), il GFS (il Servizio delle Comunicazioni Speciali - \"\u0413\u0424\u0421 \u0420\u0424\"),lo FSTEK (il Servizio Federale per il controllo tecnico e per il controllo dell'export - \"\u0424\u0421\u0422\u042d\u041a \u0420\u0424\"), il FSVNG (la Guardia Nazionale - \"\u0424\u0421\u0412\u041d\u0413 \u0420\u0424\"), lo FSIN (il Servizio Federale per i detenuti - \"\u0424\u0421\u0418\u041d \u0420\u0424\"), il GRU (il Comando Generale per lo Spionaggio \"- \u0413\u0420\u0423 \u0420\u0424\"), dal FSSP (il Servizio Federale degli Ufficiali Giudiziari - \"\u0424\u0421\u0421\u041f \u0420\u0424\") e dal SKR (il Comitato Investigativo - \"\u0421\u041a \u0420\u0424\").\nPolitica.\nIn accordo con la Costituzione della Federazione Russa la\u00a0forma di governo \u00e8 semipresidenziale;\u00a0il Presidente della Federazione Russa \u00e8 il capo di Stato ed \u00e8 eletto a suffragio universale diretto con un sistema a doppio turno (con secondo turno di ballottaggio tra i due candidati con pi\u00f9 voti, nel caso nessuno ottenga al primo turno la maggioranza assoluta dei voti validi). Il mandato presidenziale, originariamente previsto in\u00a0quattro anni, \u00e8 stato elevato nel dicembre 2008 a\u00a0sei anni a decorrere dalla successiva elezione, per non pi\u00f9 di due mandati consecutivi.\u00a0Il presidente nomina il primo ministro e, su sua proposta, nomina e revoca i ministri, cos\u00ec come pu\u00f2 far dimettere l'intero governo.\u00a0\nLa Federazione Russa \u00e8 fondamentalmente strutturata come una democrazia rappresentativa, con il governo federale composto da tre rami:\nLa Russia possiede un parlamento bicamerale. L'Assemblea Federale (\"Federalnoe Sobranie\") consiste in una camera alta conosciuta come Consiglio Federale (\"Sovet Federacii\"), composta da 170 delegati che prestano un servizio quadriennale (ognuna delle 85 suddivisioni amministrative ne nomina due), e in una camera bassa conosciuta, appunto, come Duma di Stato (\"Gosudarstvennaja Duma\"), che comprende 450 deputati, in carica per cinque (dal 2011) anni.\nLa nuova legge elettorale prevede la distribuzione dei seggi tra le liste che hanno superato su scala nazionale lo sbarramento del 7%. I principali partiti politici, disciplinati da un'apposita legge, sono Russia Unita, il Partito Comunista della Federazione Russa, il Partito Liberal-Democratico di Russia, Russia Giusta e Russia del Futuro (non registrata). Nel 2012 la Russia si \u00e8 classificata 122\u00aa su 167 nazioni esaminate dal \"Democracy Index\", mentre il \"World Justice Project\" la classifica all'80\u00b0 su 99 Paesi in termini di stato di diritto.\nEconomia.\nLa Russia possiede un'economia di mercato molto sviluppata e che vanta enormi risorse naturali, in particolare petrolio e gas naturale. In termini di PIL nominale si classifica al 12\u00ba posto mondiale e al 6\u00ba posto come potere d'acquisto. A partire dall'inizio del XXI secolo l'alto consumo interno e una maggiore stabilit\u00e0 politica hanno sostenuto la crescita economica e nel 2008 il Paese ha chiuso il suo nono anno consecutivo di crescita, sperimentando per\u00f2 subito dopo un rallentamento dovuto al calo del prezzo del petrolio e del gas. Il PIL pro capite reale registrato nel 2010 era di 19.840 dollari statunitensi. La crescita \u00e8 stata trainata principalmente dai servizi non commerciabili e dal mercato interno, a differenza delle esportazioni di petrolio o dall'estrazione di minerali. La media nominale dello stipendio per i russi \u00e8 stata di 967 dollari al mese nei primi del 2013, rispetto agli 80 dollari che si potevano guadagnare nel 2000. Nel marzo 2014 il salario mensile nominale medio aveva raggiunto i rubli (980 dollari), mentre l'imposta sul reddito delle persone fisiche era fissata al tasso del 13% sulla maggior parte dei redditi. Nel 2011 circa il 12,8% dei russi viveva sotto la soglia di povert\u00e0 nazionale con un significativo calo dal 40% rispetto al 1998, il momento peggiore dopo il crollo dell'Unione Sovietica. Nel 2014 la disoccupazione in Russia era al 5,4%, in netto calo dal 12,4% dal 1999. La classe media \u00e8 cresciuta dai soli 8 milioni di persone del 2000 ai 104 milioni di individui nel 2013. Le importazioni di zucchero sono scese dell'82% tra il 2012 e il 2013 a seguito dell'aumento della produzione interna. A fine 2014, visto il calo del rublo, il reddito medio netto era pari a secondo l'istituto nazionale di statistica ROSSTAT.\nPetrolio, gas naturale, metalli e legname rappresentano oltre l'80% delle esportazioni russe all'estero. A partire dal 2003 le esportazioni di risorse naturali hanno cominciato a diminuire con il mercato interno che si \u00e8 rafforzato considerevolmente. Nonostante i prezzi alti dell'energia, il petrolio e il gas contribuiscono solo al 5,7% del PIL del Paese. I proventi delle esportazioni hanno permesso alla Russia di aumentare le sue riserve di valuta estera dai 12 miliardi di dollari del 1999 ai 597,3 miliardi di dollari posseduti al 1\u00ba agosto 2008, andando a costituire la terza pi\u00f9 grande riserva di valuta estera del mondo. Nel 2006 la Russia aveva rimborsato la maggior parte dei suoi enormi debiti garantendosi uno dei pi\u00f9 bassi debiti esteri tra le principali economie. Il fondo di stabilizzazione ha aiutato la Russia a uscire dalla crisi finanziaria globale in un modo migliore rispetto a come molti esperti si aspettavano.\nUn semplice e snello sistema di tassazione, adottato a partire dal 2001, ha ridotto la pressione fiscale sulle persone e aumentato enormemente le entrate dello Stato. La Russia ha una \"flat tax\" del 13% che la classifica come il paese con il secondo sistema fiscale personale pi\u00f9 attraente per singoli manager del mondo dopo gli Emirati Arabi Uniti. Secondo Bloomberg la Russia gode di maggior considerazione rispetto alla maggior parte dei paesi ricchi di risorse nel suo sviluppo economico, grazie alla sua lunga tradizione nell'istruzione, nella scienza e nell'industria. In Eurasia \u00e8 il paese che ha la maggiore percentuale di laureati.\nLo sviluppo economico in Russia non \u00e8 stato tuttavia geograficamente uniforme, con la regione di Mosca che ha contribuito a una quota molto ampia del PIL complessivo. La disuguaglianza del reddito familiare e della ricchezza \u00e8 stata ampiamente sottolineata e Credit Suisse ha rilevato che la non uniforme distribuzione della ricchezza russa \u00e8 molto pi\u00f9 accentuata rispetto a molti altri Paesi considerati e che \"merita di essere posta in una categoria a parte\". Un altro problema riguarda la modernizzazione delle infrastrutture; a tal proposito il governo ha garantito che circa miliardi di dollari sarebbero stati investiti nello sviluppo infrastrutturale entro il 2020. Nel dicembre 2011 la Russia ha aderito all'Organizzazione mondiale del commercio, garantendosi cos\u00ec un maggiore accesso ai mercati esteri. Alcuni analisti stimano che l'adesione all'OMC potrebbe portare all'economia russa un rimbalzo fino al 3% annuo. La Russia si classifica come il secondo Paese pi\u00f9 corrotto in Europa (dopo l'Ucraina), secondo l'indice di percezione della corruzione. La Camera di Commercio russo-norvegese afferma anche che \u00abla corruzione \u00e8 uno dei pi\u00f9 grandi problemi con cui le aziende russe e internazionali hanno a che fare\u00bb. Si stima che la corruzione costi all'economia russa circa 2 miliardi di dollari (80 miliardi di rubli) per anno.\nSecondo uno stress test condotto dalla banca centrale russa sul sistema finanziario l'economia del Paese sarebbe in grado di gestire una svalutazione del 25% -30% senza grosse interferenze da parte della stessa banca centrale. Tuttavia l'economia russa alla fine del 2013 ha cominciato un periodo di stagnazione in concomitanza con la guerra dell'Ucraina orientale ed \u00e8 in pericolo di entrare in stagflazione, cio\u00e8 una crescita lenta e alta inflazione. Da ottobre 2013 a ottobre 2014 il rublo russo \u00e8 crollato del 24% entrando nel livello in cui la banca centrale potrebbe valutare un intervento per rafforzare la moneta. Inoltre, dopo aver portato l'inflazione al 3,6% nel 2012, il tasso pi\u00f9 basso dall'indipendenza dall'Unione Sovietica, l'inflazione in Russia \u00e8 salita a quasi il 7,5% nel 2014, portando la banca centrale ad aumentare il tasso di interesse dal 5,5% all'8%. In un articolo dell'ottobre 2014 apparso su \"Bloomberg Business Week\" si riferiva che il Paese aveva cominciato a spostare significativamente la sua economia verso la Cina, in risposta alla crescente tensione finanziaria a seguito della sua annessione della Crimea e le successive sanzioni economiche occidentali.\nSettore primario.\nIn Russia la superficie totale della terra coltivata \u00e8 stata stimata nel 2005 in , la quarta pi\u00f9 ampia al mondo. Dal 1999 al 2009 l'agricoltura ha mostrato una crescita costante e il Paese si \u00e8 trasformato da grande importatore di grano al primo esportatore. La produzione di carne \u00e8 cresciuta dalle tonnellate del 1999 alle tonnellate del 2008 e continua a crescere. Questa crescita del settore agricolo \u00e8 stata sostenuta dalla politica di credito del governo che ha aiutato sia i singoli agricoltori, sia le grandi aziende agricole private che derivano dai kolchoz sovietici e che ancora possiedono una quota significativa dei terreni agricoli. Mentre le grandi aziende si concentrano principalmente sulla produzione di grano e sull'allevamento, nei piccoli appezzamenti delle famiglie si concentrano soprattutto la coltivazioni di patate, verdure e frutta.\nGrazie all'accesso a un oceano e a diversi mari la pesca \u00e8 uno dei settori di produzione pi\u00f9 importanti e contribuisce all'approvvigionamento di pesce a livello mondiale. Nel 2016 la sola Russia aveva realizzato tonnellate di pescato. Sia le esportazioni sia le importazioni di pesce e prodotti del mare sono cresciute significativamente negli ultimi anni.\nLa Russia possiede pi\u00f9 di un quinto delle foreste di tutto il mondo. Tuttavia, secondo uno studio del 2012 dalla \"Food and Agriculture Organization\" delle Nazioni Unite, questo notevole potenziale \u00e8 sottoutilizzato e la quota russa nel commercio mondiale dei prodotti forestali \u00e8 inferiore al quattro per cento.\nEnergia.\nNegli ultimi anni la Russia \u00e8 stata spesso descritta dai media come una superpotenza energetica. Il Paese possiede le maggiori riserve mondiali di gas naturale dopo il Qatar, le ottave pi\u00f9 grandi riserve di petrolio, e la seconda pi\u00f9 grande di carbone. La Russia \u00e8 il principale esportatore mondiale di gas naturale e il secondo pi\u00f9 grande produttore.\nLa Russia \u00e8 il terzo pi\u00f9 grande produttore di energia elettrica di tutto il mondo e il quinto pi\u00f9 grande da fonti rinnovabili, il secondo per la produzione idroelettrica. I pi\u00f9 grandi impianti idroelettrici si trovano nella Russia europea, lungo grandi fiumi come il Volga. La parte asiatica della Russia dispone anche di una serie di importanti centrali idroelettriche, ma il gigantesco potenziale idroelettrico della Siberia e dell'estremo oriente russo rimane in gran parte non sfruttato.\nLa Russia \u00e8 stata il primo Paese a sviluppare energia nucleare per scopi civili e a costruire la prima centrale nucleare del mondo. Il paese \u00e8 tuttora il quarto pi\u00f9 grande produttore di energia dalla fissione. Questo settore \u00e8 in rapido sviluppo con l'obiettivo di aumentare la quota complessiva dal 16,9% al 23% entro il 2020. Il governo russo prevede di stanziare 127 miliardi di rubli (5,42 miliardi di dollari) per un programma federale dedicato alla nuova generazione di tecnologie nucleari. Circa 1 miliardo di rubli (17,6 milioni di dollari) era stato assegnato al bilancio federale per l'energia nucleare e lo sviluppo del settore prima del 2015.\nNel maggio 2014, durante un viaggio di due giorni a Shanghai, il presidente Putin ha firmato un accordo per conto della Gazprom per fornire la Cina di 38 miliardi di metri cubi di gas naturale all'anno. \u00c8 stata inoltre concordata la costruzione di un gasdotto per facilitare l'operazione in cui la Russia contribuir\u00e0 per 55 miliardi di dollari e la Cina per 22 miliardi; Putin ha descritto ci\u00f2 come \"il pi\u00f9 grande progetto di costruzione del mondo per i prossimi quattro anni\". Il gas naturale dovrebbe cominciare ad arrivare tra il 2018 e il 2020 e continuer\u00e0 per trent'anni, a un costo finale per la Cina di 400 miliardi di dollari.\nIndustria.\nNel febbraio 2013 la produzione industriale in Russia \u00e8 diminuita del 2,1% rispetto all'anno precedente. Storicamente, dal 2006 al 2013, l'industria manifatturiera russa \u00e8 cresciuta in media del 2,82%, con un picco del 12,60% nel maggio 2010 e un calo massimo del 16,90% nel gennaio 2009. In Russia la produzione industriale dipende strettamente dall'andamento del settore minerario e dei trasporti.\nDifesa.\nIn Russia l'industria della difesa impiega 2 milioni e mezzo di persone, che rappresentano un quinto dei dipendenti del settore manifatturiero. Il Paese \u00e8 il secondo esportatore mondiale di armi convenzionali, dopo gli Stati Uniti d'America, e i prodotti pi\u00f9 popolari del settore sono aerei militari, sistemi di difesa aerea, elicotteri, carri armati e veicoli terrestri militari.\nAerospazio.\nUn settore caratteristico dell'industria manifatturiera russa \u00e8 la produzione di aeromobili e mezzi spaziali, che impiega circa persone. L'industria aerospaziale russa produce soprattutto aerei ed elicotteri militari, che da soli rappresentano met\u00e0 delle esportazioni del settore della difesa.\nAutoveicoli.\nIn Russia \u00e8 molto presente l'industria dell'automobile, che impiega circa persone, lo 0,7% della forza lavoro nazionale. L'indotto relativo \u00e8 importante, con oltre 2 milioni di occupati. Nel 2010 la Russia ha prodotto il 7% delle automobili vendute al mondo, ponendosi al quindicesimo posto nella graduatoria mondiale. Nei due anni precedenti il settore ha per\u00f2 dimezzato la produzione a causa della crisi economica mondiale. Notevole anche il settore dei veicoli industriali: i camion Kamaz hanno vinto per 16 volte, fino ad oggi (2019), il rally Dakar.\nElettronica.\nIn Russia \u00e8 in forte espansione anche la microelettronica, gi\u00e0 presente negli anni ottanta e novanta.\nCommercio.\nNel 2013 i russi hanno speso il 60% del loro reddito nell'acquisto di beni e servizi, la media pi\u00f9 alta d'Europa. Ci\u00f2 \u00e8 dovuto forse al fatto che molti russi non pagano affitti e possiedono case di propriet\u00e0, ereditate dalle privatizzazioni del settore edile negli anni novanta. I centri commerciali sono molto diffusi grazie a crescenti investimenti stranieri e all'ascesa della nuova classe media. In prossimit\u00e0 delle citt\u00e0 maggiori sono stati costruiti 82 centri commerciali, di cui solo alcuni molto estesi.\nAssicurazioni.\nSecondo la banca centrale russa, nel 2013 erano presenti nel paese 422 compagnie di assicurazioni. Il settore \u00e8 presente in tutti gli ambiti, ad eccezione dei componenti di base per auto.\nTrasporti.\nLa gran parte del trasporto ferroviario in Russia \u00e8 sotto il controllo della \"Rossijskie \u017eeleznye dorogi\", le ferrovie di Stato, che le gestisce in monopolio. L'azienda produce oltre il 3,6% del PIL del paese e gestisce il 39% del traffico totale di merci (compresi i gasdotti) e pi\u00f9 del 42% del traffico passeggeri. La lunghezza totale delle linee ferroviarie pi\u00f9 comuni supera gli chilometri, arrivando a essere seconde solo alla rete statunitense. Oltre di ferrovia \u00e8 elettrificata, la maggior lunghezza per un singolo Stato al mondo. Le ferrovie russe, a differenza di quanto avviene nella maggior parte del mondo, utilizzano un scartamento di millimetri, con l'eccezione di sull'isola di Sakhalin con scartamento ridotto di millimetri. La pi\u00f9 famosa tratta ferroviaria russa \u00e8 la Transiberiana che copre il record di sette fusi orari e permette i pi\u00f9 lunghi servizi continuativi singoli nel mondo: Mosca-Vladivostok (), Mosca-Pyongyang () e Kiev-Vladivostok ().\nAl 2006 la Russia possedeva di strade, di cui erano asfaltate. Alcune di queste fanno parte del sistema autostradale federale russo. Considerando la sua vasta superficie, la densit\u00e0 stradale del Paese \u00e8 la pi\u00f9 bassa di tutti i Paesi del G8 e dei Paesi del BRICS.\nGran parte delle vie navigabili interne della Russia, che ammontano a , sono costituite da fiumi o laghi naturali. Nella parte europea del Paese la rete di canali collega i bacini dei grandi fiumi. La capitale della Russia, Mosca, \u00e8 stata talvolta chiamata \"il porto dei cinque mari\", per via dei suoi collegamenti navigabile al mar Baltico, al mar Bianco, al mar Caspio, al mar d'Azov e al mar Nero.\nI principali porti della Russia includono Rostov sul Don, sul mar d'Azov, Novorossijsk sul mar Nero, Astrachan' e Macha\u010dkala sul mar Caspio, Kaliningrad e San Pietroburgo sul mar Baltico, Arcangelo sul mar Bianco, Murmansk sul mare di Barents, Petropavlovsk-Kam\u010datskij e Vladivostok sull'oceano Pacifico. Nel 2008 il Paese possedeva navi per la marina mercantile. La Russia possiede l'unica flotta al mondo di rompighiaccio a propulsione nucleare per lo sfruttamento economico della piattaforma continentale artica del Paese, per lo sviluppo del commercio marittimo attraverso la rotta del mare del Nord tra l'Europa e l'Asia orientale.\nPer la lunghezza totale dei gasdotti la Russia \u00e8 seconda solo agli Stati Uniti e molti progetti di nuove linee sono tuttora in corso di realizzazione.\nLa Russia ha aeroporti, di cui i pi\u00f9 trafficati sono \u0160eremet'evo, Domodedovo e Vnukovo di Mosca e Pulkovo di San Pietroburgo. La lunghezza complessiva delle piste in Russia supera i .\nIn genere le principali citt\u00e0 russe hanno sistemi di trasporto pubblico ben sviluppati, con diverse tipologie di mezzi utilizzati, come autobus, bus elettrici, filobus e tram. Sette citt\u00e0 russe, in particolare Mosca, San Pietroburgo, Ni\u017enij Novgorod, Novosibirsk, Samara, Ekaterinburg e Kazan', hanno metropolitane sotterranee. La lunghezza complessiva della rete di metropolitane russe \u00e8 di . Le metro di Mosca e San Pietroburgo sono le pi\u00f9 antiche del Paese, inaugurate rispettivamente nel 1935 e nel 1955; entrambe sono annoverate tra i sistemi pi\u00f9 veloci e pi\u00f9 trafficati del mondo e sono famosi per le pregiate decorazioni e per gli unici \"design\" delle stazioni, una tradizione comune delle metropolitane e ferrovie russe.\nComunicazioni e mass-media.\nLe poste federali sono gestite dall'azienda statale \"Po\u010dta Rossii\".\nSecondo un'inchiesta sul tema dei mass media in Russia, la maggior parte degli intervistati recepisce le notizie attraverso la televisione. I canali pi\u00f9 frequentemente guardati sono \"\u0420\u043e\u0441\u0441\u0438\u044f 1\" (Rossija 1), \"\u041f\u0435\u0440\u0432\u044b\u0439 \u041a\u0430\u043d\u0430\u043b\" (Pervyj Kanal), \"\u041d\u0422\u0412\" (NTV).\nAl secondo posto nella classifica delle fonti d'informazione appare la rete Internet con i siti Rbc.ru, Russia Today, Gazeta.ru.\nLe emittenti radiofoniche pi\u00f9 ascoltate sono \u0415\u0432\u0440\u043e\u043f\u0430 \u041f\u043b\u044e\u0441 (Europa Plus), \u0410\u0432\u0442\u043e\u0440\u0430\u0434\u0438\u043e (Avtoradio), \u0414\u043e\u0440\u043e\u0436\u043d\u043e\u0435 \u0420\u0430\u0434\u0438\u043e (Doro\u017enoe Radio).\nI quotidiani pi\u00f9 letti sono \u0418\u0437\u0432\u0435\u0442\u0438\u044f (\"Izvestija\"), \u041a\u043e\u043c\u043c\u0435\u0440\u0441\u0430\u043d\u0442\u042a (\"Kommersant\"), \u0420\u043e\u0441\u0441\u0438\u0439\u0441\u043a\u0430\u044f \u0413\u0430\u0437\u0435\u0442\u0430 (\"Rossijskaja Gazeta\").\nLe agenzie d'informazione pi\u00f9 importanti sono la \u0418\u0422\u0410\u0420-\u0422\u0410\u0421\u0421 (ITAR-TASS), \u0420\u0418\u0410 \u041d\u043e\u0432\u043e\u0441\u0442\u0438 (RIA Novosti), \u0418\u043d\u0442\u0435\u0440\u0444\u0430\u043a\u0441 (Interfax).\nTurismo.\nFin dal periodo tardo sovietico la Russia ha visto una rapida crescita del turismo, prima quello domestico e quindi il turismo internazionale, alimentato dal ricco patrimonio culturale e dalla grande variet\u00e0 naturale del Paese. I principali itinerari turistici in Russia includono un viaggio intorno all'Anello d'Oro delle citt\u00e0 antiche, le crociere sui grandi fiumi come il Volga e lunghi viaggi sulla famosa ferrovia Transiberiana. Nel 2013 la Russia \u00e8 stata visitata da 28,4 milioni di turisti, diventando il nono Paese pi\u00f9 visitato al mondo e il settimo pi\u00f9 visitato in Europa.\nLe destinazioni pi\u00f9 visitate della Russia sono Mosca e San Pietroburgo, rispettivamente l'attuale e l'antica capitale del Paese. Riconosciute come \"citt\u00e0 del mondo\", vantano musei di fama mondiale, come la galleria Tret'jakov e l'Ermitage, teatri famosi come Bol'\u0161oj e Mariinskij, chiese come la cattedrale di San Basilio, la cattedrale di Cristo Salvatore, la cattedrale di Sant'Isacco e la chiesa del Salvatore sul Sangue Versato, impressionanti fortificazioni come il Cremlino di Mosca e la fortezza di Pietro e Paolo, belle piazze e strade come la piazza Rossa, piazza del Palazzo e la Prospettiva Nevskij. Ricchi palazzi e parchi si trovano nelle antiche residenze imperiali in periferia di Mosca (Kolomenskoe, Parco Caricyno) e a San Pietroburgo (Peterhof, Strel'na, Oranienbaum, Gat\u010dina, Pavlovsk e Carskoe Selo). Mosca mostra il meglio dell'architettura sovietica con moderni grattacieli, mentre San Pietroburgo, soprannominata la Venezia del nord, vanta la sua architettura classica con molti fiumi, canali e ponti.\nNi\u017enij Novgorod \u00e8 considerata la terza citt\u00e0 pi\u00f9 significativa della Russia. All'epoca dell'Impero russo c'era un detto: \"San Pietroburgo \u00e8 il capo della Russia, Mosca il cuore, e Ni\u017enij Novgorod la tasca\". \u00c8 una citt\u00e0 divisa in 2 parti: storica e sovietica. In una parte di essa (la citt\u00e0 alta) si trovano il Cremlino, i templi, le antiche strade e le case di legno. In un'altra parte della citt\u00e0 (la citt\u00e0 bassa) c'\u00e8 una famosa fiera, un gran numero di fabbriche (tra cui GAZ) e un centro sovietico con architettura stalinista.\nLa calda costa subtropicale del mar Nero della Russia \u00e8 un sito di localit\u00e0 balneari famose, come So\u010di che ha ospitato le Olimpiadi invernali del 2014. Le montagne del Caucaso settentrionale vantano localit\u00e0 sciistiche famose, come Dombaj. La destinazione pi\u00f9 famosa per il turismo naturalistico in Russia \u00e8 il lago Bajkal, il cosiddetto \"occhio blu\" della Siberia. Questo lago unico, il pi\u00f9 antico e profondo del mondo, gode di acque pulite e cristalline ed \u00e8 circondato da montagne coperte di taiga. Altre destinazioni naturali includono la penisola di Kam\u010datka con i suoi vulcani e geyser, la Carelia con i suoi laghi e le rocce di granito, le montagne dell'Altai e le steppe di Tuva.\nCultura.\nArte.\nQuando verso la fine del V secolo gli antichi popoli nomadi degli Sciti e dei Sarmati, che originariamente popolavano le zone lungo il Volga e il Dnepr, cominciano a insediarsi stabilmente sul territorio, comincia un certo sviluppo dell'artigianato, legato alla produzione di armi, pellicce e oggetti di metallo lavorati a sbalzo. I rapporti commerciali con le terre vicine si fanno sempre pi\u00f9 intensi e soprattutto con l'Impero bizantino. Affascinati dalla cultura e dallo splendore della loro capitale Costantinopoli, cominciarono gradualmente ad assumerne le caratteristiche. Se fino ad allora gli oggetti presentavano una decorazione a motivi esclusivamente geometrici e dai forti colori, man mano si va assottigliando con l'introduzione di figure zoomorfe che poi si fonderanno con motivi vegetali.\nTuttavia l'arte russa propriamente detta, sviluppatasi direttamente dall'arte bizantina, si fa partire dalla conversione del principe di Kiev, Vladimir I al cristianesimo bizantino-ortodosso nel 988. Infatti le arti applicate si sviluppano in funzione dell'adozione del cristianesimo: dalle necessit\u00e0 di costruire nuovi luoghi di culto (architettura russa), secondo gli stilemi importati da Costantinopoli; dall'introduzione di testi scritti, per le liturgie e l'insegnamento della nuova religione (letteratura russa), tradotti dal greco e dal bulgaro antico, di cui l'adozione dell'alfabeto cirillico; dalla figurazione dei Santi cristiani, riportando le effigi dei mosaici bizantini poi gradualmente sostituiti con affreschi e preziose immagini votive (icone).\nDa questo momento in poi l'arte, fusa con il gusto e le tradizioni popolari, svilupparono quello stile tradizionale russo che caratterizz\u00f2 il Paese fino alla fine del XVII secolo, quando con lo zar Pietro il Grande l'Impero russo si apr\u00ec verso l'occidente adottandone gli stilemi europei dell'architettura barocca, rococ\u00f2 e neoclassica.\nPittura.\nCelebre pittore di icone fu Andrej Rubl\u00ebv, vissuto tra il XIV e il XV secolo. Nel peridodo di transizione tra il neoclassicismo e il romanticismo russo nella pittura spicca la figura di Karl Pavlovi\u010d Brjullov (1799-1852), che in Italia dipinse l'opera \"Gli ultimi giorni di Pompei\", oltre che quella dell'incisore Stepan Filippovi\u010d Galaktionov. Nel XIX secolo spicca la figura di Pavel Andreevich Fedotov, fondatore del realismo critico e si distinse, inoltre, Ivan Konstantinovi\u010d Ajvazovskij, i cui dipinti riguardano in particolare paesaggi marini. Un altro importante pittore e scultore vissuto tra il XIX e il XX secolo fu Il'ja Efimovi\u010d Repin, esponente del gruppo dei Peredvi\u017eniki (Ambulanti), e ancora Viktor Michajlovi\u010d Vasnecov, noto per i soggetti di carattere storico e mitologico. Nel XX secolo si distinse la figura di Vasilij Kandinskij (1866-1944), fondatore dell'Astrattismo e, tra gli altri, Marc Chagall, esponente della Scuola di Parigi, oltre a Ivan Nikolaevi\u010d Pavlov innovatore nell'arte dell'incisione e di Arkadij Aleksandrovi\u010d Plastov pitture anticonformista verista. Nel 1913, inoltre, venne fondata l'avanguardia artistica chiamata suprematismo da Kazimir Severinovi\u010d Malevi\u010d. Tra le pittrici che si sono distinte nel corso del XX secolo ricordiamo Zinaida Serebrjakova, naturalizzata francese.\nArchitettura.\nFin dalla conversione al cristianesimo della Rus' di Kiev per diversi secoli l'architettura russa \u00e8 stata influenzata prevalentemente dall'architettura bizantina. Oltre alle fortificazioni (Cremlino), i principali e pi\u00f9 antichi edifici in pietra che permangono ai nostri giorni, sono le chiese ortodosse con le loro numerose cupole, spesso dorate o dipinte a colori vivaci.\nA partire dalla fine del XV secolo Aristotele Fioravanti e altri architetti italiani esportarono le tendenze del Rinascimento in Russia, mentre il secolo successivo vide sviluppare chiese caratterizzate da tipiche cuspidi che ricordano delle tende, che culminano nella realizzazione della cattedrale di San Basilio. A quel punto l'idea della cupola a cipolla era pienamente sviluppato. Nel XVII secolo l'ornamentale \"stile di fuoco\" fior\u00ec a Mosca e a Jaroslavl', aprendo gradualmente la strada per il barocco moscovita. Dopo le riforme di Pietro il Grande lo stile architettonico del Paese segu\u00ec tendenzialmente i dettami dell'Europa occidentale.\nNel XVIII secolo il gusto per l'architettura rococ\u00f2 ha introdotto nel Paese le opere di Bartolomeo Rastrelli e dei suoi successori. I regni di Caterina la Grande e di suo nipote Alessandro I, videro il fiorire dell'architettura neoclassica e in particolare nella capitale di San Pietroburgo. La seconda met\u00e0 del XIX secolo ha visto il dominio degli stili neobizantino e neorusso. Nel XX secolo sono invece prevalsi l\"'Art Nouveau\", il costruttivismo e lo stile impero di Stalin.\nNel 1955 il nuovo \"leader\" sovietico Nikita Chru\u0161\u010d\u00ebv ha condannato gli \"eccessi\" dell'architettura accademica, e il tardo periodo sovietico \u00e8 stato caratterizzato dall'architettura funzionale. Ci\u00f2 ha contribuito molto nel risolvere il problema abitativo per la popolazione, ma ha fatto nascere una grande quantit\u00e0 di edifici di bassa qualit\u00e0 architettonica, in forte contrasto con i precedenti stili luminosi. La situazione \u00e8 tuttavia migliorata nei due decenni a cavallo dell'anno 2000. Molti edifici religiosi demoliti durante l'epoca sovietica sono stati ricostruiti e questo processo \u00e8 continuato con il restauro di vari edifici storici distrutti durante la seconda guerra mondiale. Un totale di 23.000 chiese ortodosse sono stati ricostruite tra il 1991 e il 2010, che di fatto ha quadruplicato il numero degli edifici di culto aperti nel Paese.\nNelle citt\u00e0 russe pi\u00f9 popolate si pu\u00f2 oggi assistere allo sviluppo di costruzioni moderne e innovative, prime fra tutte le citt\u00e0 c'\u00e8 la capitale Mosca con il suo Centro Internazionale di Affari,complesso di grattacieli in continua espansione che va a definire il moderno \"skyline\" della citt\u00e0 pi\u00f9 importante del Paese. Il grattacielo Lachta-centr di San Pietroburgo \u00e8 il pi\u00f9 alto d'Europa (462 m). Altri complessi superanti i 140 metri, ovvero l'altezza necessaria di un edificio per essere classificato come grattacielo, si trovano a Groznyj, a Ekaterinburg e a San Pietroburgo. Ad oggi nella classifica dei grattacieli pi\u00f9 alti d'Europa compaiono 26 edifici situati nelle varie citt\u00e0 russe.\nPatrimoni dell'umanit\u00e0.\nTrenta siti russi sono inscritti nella Lista dei patrimoni dell'umanit\u00e0 dell'UNESCO.\nMusei.\nLa Russia possiede importanti musei, alcuni tra i pi\u00f9 noti nel mondo, tra i quali l'Ermitage, a San Pietroburgo, fondato da Caterina II di Russia e aperto nel 1764 e, tra gli altri, il Museo Pu\u0161kin delle belle arti, a Mosca, aperto nel 1912.\nLetteratura.\nNel XVIII secolo, durante l'Illuminismo russo, la letteratura del Paese and\u00f2 incontro a un forte sviluppo grazie all'influenza delle opere di Michail Lomonosov e Denis Fonvizin. All'inizio del secolo successivo un florido e moderno filone di produzione letteraria emerse con l'affermarsi di alcuni dei pi\u00f9 grandi scrittori della storia del Paese. Questo periodo, conosciuto anche come l'epoca d'oro della poesia russa, inizi\u00f2 con Aleksandr Pu\u0161kin, considerato il fondatore della lingua letteraria russa moderna e spesso descritto come lo \"Shakespeare russo\". Il prosieguo del secolo ha poi visto la poesia di Michail Lermontov, rilevante figura del Romanticismo, e di Nikolaj Nekrasov; pioniere del realismo e linguista fu Vladimir Ivanovi\u010d Dal': si affermano i drammi di Aleksandr Ostrovskij e Anton \u010cechov, le favole di Ivan Krylov e la prosa di Nikolaj Gogol', esponente del Realismo;Ivan Aleksandrovi\u010d Gon\u010darov, autore del romanzo Oblomov(1859), da cui deriva il termine oblomovismo, Ivan Sergeevi\u010d Turgenev, interprete del realismo russo e aurore del romanzo Padri e figli (1862), Lev Tolstoj e F\u00ebdor Dostoevskij sono ritenuti da molti critici letterari come i pi\u00f9 grandi romanzieri di tutti i tempi.\nCon l'anno 1880 l'et\u00e0 dei grandi romanzieri era finita e la narrativa breve e la poesia divennero generi dominanti, con i decenni successivi che presero il nome di et\u00e0 d'argento della poesia russa, e il realismo letterario dovette lasciare il posto al simbolismo. I principali autori di questa epoca sono poeti come Valerij Brjusov, Vja\u010deslav Ivanov, Aleksandr Aleksandrovi\u010d Blok, noto esponente della cosiddetta epoca d'argento della poesia russa, Nikolaj Gumil\u00ebv, Anna Achmatova e i romanzieri Leonid Andreev, Ivan Alekseevi\u010d Bunin, il primo russo a vincere, nel 1933, il Premio Nobel per la letteratura e Maksim Gor'kij, importante esponente del realismo socialista. E ancora \u00e8 da ricordare Michail Bulgakov, (Il maestro e Margherita, (1966-1967)). Nel XX secolo importante la figura di Boris Pasternak, celebre autore de Il dottor \u017divago (1957), di Michail Aleksandrovi\u010d \u0160olochov, autore del romanzo Il placido Don, di Aleksandr Isaevi\u010d Sol\u017eenicyn, che con i suoi scritti ha fatto conoscere i Gulag, di Vladimir Nabokov, autore del celebre romanzo Lolita (1955) e del poeta Evgenij Aleksandrovi\u010d Evtu\u0161enko; si afferma, inoltre, il romanzo e il racconto di fantascienza con Isaac Asimov, naturalizzato statunitense, autore, tra l'altro di Io, robot (1950). sulle tre leggi della robotica e il Ciclo delle Fondazioni.\nMusica e danza.\nLa musica russa del XIX secolo \u00e8 stata definita come la tensione tra la composizione classica di Michail Ivanovi\u010d Glinka e la produzione del Gruppo dei Cinque, che abbracciarono l'identit\u00e0 nazionale russa aggiungendo elementi religiosi e folcloristici alle loro composizioni, e la Societ\u00e0 musicale russa guidata dai compositori Anton e Nikolaj Rubin\u0161tejn, musicalmente conservatori. La tradizione successiva di P\u00ebtr \u010cajkovskij, uno dei pi\u00f9 grandi compositori della musica tardo-romantica e, tra l'altro, celebre compositore del balletto Lo schiaccianoci (1892), continu\u00f2 nel secolo successivo con Sergej Rachmaninov. Altri compositori di fama mondiale del XX secolo comprendono Aleksandr Skrjabin, Igor' Stravinskij, i cui lavori riguardano anche il neoclassicismo musicale, Sergej Sergeevi\u010d Prokof'ev, Dmitrij \u0160ostakovi\u010d e Al'fred \u0160nitke.\nInoltre nel XX secolo si afferma l'attore e teorico del teatro Konstantin Sergeevi\u010d Stanislavskij, ricordato in particolare per lo stile di insegmaneto di recitazione noto come Metodo Stanislavskij e per aver fondato, nel 1898, assieme a Vladimir Ivanovi\u010d Nemirovi\u010d-Dan\u010denko il Teatro d'arte di Mosca.\nDai conservatori sono usciti generazioni di solisti famosi in tutto il mondo. Tra i pi\u00f9 noti sono i violinisti Jascha Heifetz, David Ojstrach, Leonid Kogan, Gidon Kremer e Maksim Vengerov, il violoncellista Mstislav Rostropovi\u010d, i pianisti Vladimir Horowitz, Svjatoslav Richter, \u0116mil' Gilel's, Vladimir Sofronickij e Evgenij Kisin e i cantanti F\u00ebdor \u0160aljapin, Elena Obrazcova, Galina Vi\u0161nevskaja, Anna Netrebko e Dmitrij Chvorostovskij.\nNel corso del XX secolo i ballerini Anna Pavlova e Vaclav Ni\u017einskij conquistarono una fama internazionale, cos\u00ec come Svetlana Jur'evna Zacharova, onorata del titolo di prima ballerina assoluta, e l'impresario teatrale Sergej Djagilev port\u00f2 la sua compagnia di balletto, i Balletti russi, a viaggiare all'estero influenzando lo sviluppo della danza in tutto il mondo. Il balletto durante l'era sovietica conserv\u00f2 e perfezion\u00f2 le tradizioni del secolo precedente, e le scuole coreografia del tempo formarono molte stelle di fama internazionale, come Galina Ulanova, Majja Pliseckaja, Rudol'f Nureev e Michail Bary\u0161nikov. Il balletto Bol'\u0161oj di Mosca e il balletto Mariinskij di San Pietroburgo godono tuttora di prestigio internazionale.\nTra le direttrici d'orchestra sovietiche e poi russe che si sono affermate nel corso del XX e XXI secolo possiamo citare Veronika Dudarova (1916-2009).\nNel corso del XX secolo tra i cantanti spicca quello del chitarrista Vladimir Vysockij, che fu anche poeta, e della sovietica Ljubov' Orlova.\nIl moderno rock russo prende le sue radici, sia nel rock and roll sia nell'heavy metal che nelle tradizioni dei bardi russi dell'epoca sovietica, da Vladimir Vysockij e Bulat Okud\u017eava. Popolari gruppi rock russi comprendono i DDT, gli Akvarium, Alisa, Kino, Nautilus Pompilio, Aria e i Gra\u017edanskaja oborona. La musica pop russa vanta alcuni artisti che hanno guadagnato un ampio riconoscimento internazionale, come le t.A.T.u., autrici di singoli di successo come All the Things She Said (2002) e All About Us (2005), le VIA Gra, Vitas e ancora Julija Savi\u010deva e Anastasija Karpova.\nCinema.\nIl cinema russo si \u00e8 affermato nel XX secolo in campo internazionale con importanti registi come il sovietico Sergej \u0116jzen\u0161tejn, autore di capolavori come La corazzata Pot\u00ebmkin (1925).\nVideo.\nL'arte del video \u00e8 molto popolare nella Russia moderna. La Russia \u00e8 uno dei mercati prioritari per YouTube. \nL'episodio pi\u00f9 popolare della serie televisiva animata russa Masha e Orso ha oltre 3 miliardi di visualizzazioni. Particolarmente popolare \u00e8 lo spettacolo +100500, che ospita recensioni video per video divertenti e BadComedian, che rende recensioni per film famosi. Molti trailer cinematografici russi sono stati nominati in \"Golden Trailer Awards\". Molti video di Nikolaj Kurbatov, fondatore della poetica del trailer e costruzione del dialogo del trailer sono stati caricati sui grandi canali YouTube, sono stati utilizzati come trailer principali e inseriti nel libro dei record.\nFilosofia.\nIl XIX secolo vide anche il fiorire della filosofia russa, inizialmente basata sull'opposizione all'occidentalismo e sullo slavofilismo, che promuoveva lo sviluppo del Paese come una civilt\u00e0 unica. Quest'ultimo gruppo comprese Nikolaj Danilevskij e Konstantin Leont'ev, i fondatori dell'eurasiatismo. Nel suo ulteriore sviluppo la filosofia russa \u00e8 sempre stata segnata da un profondo legame con la letteratura e l'interesse per la creativit\u00e0, la societ\u00e0, la politica e il nazionalismo; il cosmismo russo e la teologia erano anch'essi aree di studio importanti. Fra i notevoli filosofi del tardo XIX secolo e inizio del XX si annoverano Vladimir Solov'\u00ebv, Sergej Bulgakov e Vladimir Vernadskij.\nDopo la rivoluzione russa del 1917 lasciarono il Paese molti scrittori e filosofi di primo piano, tra cui Ivan Bunin, Vladimir Nabokov e Nikolaj Berdjaev, mentre una nuova generazione di autori di talento si un\u00ec nel tentativo di creare un distintivo culturale della classe operaia per il nuovo stato sovietico. Nel 1930 inizi\u00f2 un rafforzamento della censura sugli scritti, in linea con la politica del realismo socialista. Alla fine del 1950 sono state attenuate tali restrizioni e dagli anni 1970 e 1980, gli scrittori hanno sempre pi\u00f9 ignorando le linee guida ufficiali. I principali autori dell'epoca sovietica sono romanzieri come Evgenij Zamjatin, Michail Bulgakov e Michail \u0160olochov e poeti come Vladimir Majakovskij, Evgenij Evtu\u0161enko e Andrej Voznesenskij.\nL'Unione Sovietica \u00e8 stato anche un grande produttore di fantascienza, grazie ai lavori di autori come Arkadij e Boris Strugackij, Kir Buly\u010d\u00ebv, Aleksandr Beljaev e Ivan Efremov.\nGastronomia.\nLa gastronomia russa varia da regione a regione avendo subito le varie culture e tradizioni storiche che vanno dall'impero Russo, all'Unione Sovietica per arrivare alla Federazione Russa. Base preminente dell'alimentazione, per gran parte della gente, era rappresentata da cereali e ortaggi e oggi una certa rilevanza hanno le zuppe.\nScienze e tecnologia.\nIn Russia la scienza e la tecnologia sbocciarono nell'era illuministica quando Pietro il Grande fond\u00f2 l'Accademia russa delle scienze e l'Universit\u00e0 statale di San Pietroburgo, e il poliedrico Michail Vasil'evi\u010d Lomonosov cre\u00f2 l'Universit\u00e0 Statale di Mosca, aprendo la strada a una forte tradizione per l'apprendimento e l'innovazione. Nel corso del XIX e XX secolo il Paese ha formato un gran numero di scienziati e inventori di rilievo internazionale.\nFisica.\nLa scuola di fisica russa inizi\u00f2 con Lomonosov, che propose la legge di conservazione della materia e che precede la legge di conservazione dell'energia. Altre scoperte e invenzioni nel campo della fisica dei russi comprendono l'arco elettrico, la legge di Lenz, i gruppi spaziali dei cristalli, la fotocellula, l'effetto \u010cerenkov, la risonanza paramagnetica elettronica, l'eterogiunzione e l'olografia 3D. Aleksandr Stepanovi\u010d Popov nel campo della radiocomunicazione. Il laser e il maser sono stati co-inventati da Nikolaj Basov e Aleksandr Prochorov, mentre il ricorso al tokamak per la fusione nucleare controllata \u00e8 stata ideata da Igor' Tamm, Andrej Dmitrievi\u010d Sacharov, che contribu\u00ec, nel 1953, alla realizzazione della bomba all'idrogeno e a cui venne dedicato il Premio Sakharov per la libert\u00e0 di pensiero, e Lev Arcimovi\u010d.\nMatematica.\nDal tempo di Nikolaj Loba\u010devskij (pioniere della geometria non-euclidea) e un insegnante prominente Pafnutij \u010ceby\u0161\u00ebv la scuola matematica russa \u00e8 diventata una delle pi\u00f9 influenti al mondo. Tra gli studenti di \u010ceby\u0161\u00ebv vi furono Aleksandr Ljapunov, che formul\u00f2 la teoria moderna della stabilit\u00e0 e Andrej Markov che svilupp\u00f2 il processo che prende il suo nome. Tra le donne che hanno dato un fondamentale contributo alla matematica e alla fisica ricordiamo Sof'ja Vasil'evna Kovalevskaja, prima donna russa matematico e fisico. I matematici sovietici XX secolo, come Andrej Kolmogorov, Izrail' Gel'fand e Sergej Sobolev, diedero un grande contributo a diverse aree della matematica. Nove matematici sovietici/russi sono stati premiati con la medaglia Fields, il premio pi\u00f9 prestigioso in matematica. Nel 2010 a Grigorij Perel'man \u00e8 stato offerto il premio per i problemi per il millennio per la sua dimostrazione definitiva della congettura di Poincar\u00e9.. Molto noti, anche per le loro produzioni didattiche utilizzate nelle universit\u00e0 di tutto il mondo, il matematico Boris Demidovi\u010d e il fisico Lev Davidovi\u010d Landau.\nChimica.\nIl chimico russo Dmitrij Mendeleev formul\u00f2 la tavola periodica degli elementi (6 marzo 1869), il quadro principale della chimica moderna. Aleksandr Butlerov \u00e8 stato uno dei creatori della teoria della struttura chimica, giocando un ruolo centrale nella chimica organica. Biologi russi includono Dmitrij Ivanovskij che ha scoperto i virus, Ivan Pavlov che fu il primo a sperimentare il condizionamento classico e Il'ja Me\u010dnikov che era un ricercatore pioniere del sistema immunitario e degli organismi probiotici.\nMedicina.\nIn campo medico si \u00e8, tra gli altri, distinta la figura di Vera Gedrojc, prima chirurga nell'Impero russo, che ha dato un importante contributo alla medicina di guerra. Altra figura importante \u00e8 quella di Ivan Pavlov e la sua scoperta sui cani del riflesso condizionato; Pavlov fu Premio Nobel per la medicina, nel 1904.\nAltri contributi scientifici e tecnologici.\nMolti scienziati e inventori russi erano emigrati, come Igor' Sikorskij, che ha costruito i primi aerei di linea e moderno tipo di elicotteri; Vladimir Zvorykin, spesso chiamato il padre della televisione; il chimico Il'ja Prigo\u017ein, noto per il suo lavoro sulle strutture dissipative e sistemi complessi; gli economisti Simon Kuznec e Vasilij Leont'ev premio Nobel; il fisico George Gamow (autore della teoria del Big Bang) e lo scienziato sociale Pitirim Sorokin. Molti stranieri hanno lavorato in Russia per un lungo periodo di tempo, come Eulero e Alfred Nobel.\nInvenzioni russi comprendono saldatura ad arco da Nikolaj Benardos, ulteriormente sviluppata da Nikolaj Slavjanov, Konstantin Chrenov e altri ingegneri russi. Gleb Kotel'nikov invent\u00f2 il paracadute a sacca, mentre Evgenij \u010certovskij introdusse la tuta pressurizzata. Aleksandr Lodygin e Pavel Jablo\u010dkov sono stati pionieri di illuminazione elettrica e Michail Dolivo-Dobrovol'skij introdusse i primi sistemi elettrici trifase, oggi ampiamente utilizzati. Sergej Lebedev ha inventato e prodotto in serie il primo tipo commercialmente valido di gomma sintetica. Il primo calcolatore ternario, Setun, \u00e8 stato sviluppato da Nikolaj Brusencov.\nNel campo fotografico un posto preminente \u00e8 occupato da Sergej Michajlovi\u010d Prokudin-Gorskij, uno dei pionieri della fotografia del XX secolo.\nNel XX secolo una serie di importanti ingegneri aerospaziali sovietici, ispirati dalle opere fondamentali di Nikolaj \u017dukovskij e Sergej \u010caplygin, realizzarono centinaia di modelli di velivoli militari e civili e fondarono una serie di fabbriche che ora costituiscono la OAK, un raggruppamento di aziende aeronautiche e aerospaziali russe creato nel 2006 su iniziativa del governo. Famosi aeromobili russi includono i Tupolev civili, gli aerei da combattimento MiG e Sukhoi, e gli elicotteri Mil e Kamov.\nI T-34 sono stati dei famosi carri armati protagonisti della seconda guerra mondiale, mentre gli AK-47 e gli AK-74 di Michail Kala\u0161nikov costituiscono il tipo pi\u00f9 diffuso di fucile d'assalto in tutto il mondo.\nLa corsa agli armamenti durante la guerra fredda rappresent\u00f2 un grosso impulso all'innovazione tecnologica specie in ambito militare. Nonostante tutti questi successi, la Russia in era tardo-sovietica si trov\u00f2 per\u00f2 in ritardo rispetto al mondo occidentale in una serie di prodotti tecnologici, soprattutto in quelli correlati al risparmio energetico e alla produzione di beni di consumo. La crisi degli anni novanta ha portato alla drastica riduzione del sostegno statale per la scienza e una migrazione di scienziati all'estero. Negli anni duemila, sull'onda di un nuovo boom economico, si \u00e8 assistito a un miglioramento della situazione nella scienza e nella tecnologia russa e il governo ha lanciato una campagna volta alla modernizzazione e all'innovazione. Il presidente russo Dmitrij Medvedev ha formulato alcune priorit\u00e0 per lo sviluppo tecnologico del Paese, quali un uso efficiente dell'energia, la tecnologia dell'informazione, l'energia nucleare, la farmaceutica.\nLa Russia ha completato il sistema di navigazione satellitare GLONASS. Il Paese sta sviluppando un proprio jet da combattimento di quinta generazione e la costruzione del primo impianto nucleare mobile di serie al mondo.\nNel campo delle esplorazioni, tra il 1803 e il 1806, avviene la prima circumnavigazione russa della terra con Adam Johann von Krusenstern e Jurij F\u00ebdorovi\u010d Lisjanskij.\nL'esplorazione dello spazio.\nLe conquiste russe nel campo della tecnologia spaziale e l'esplorazione dello spazio sono riconducibili a Konstantin \u0116duardovi\u010d Ciolkovskij, il padre teorico dell'astronautica. Le sue opere hanno ispirato i principali ingegneri dei razzi sovietici, come Sergej Korol\u00ebv, Valentin Glu\u0161ko e molti altri che hanno contribuito al successo del programma spaziale sovietico dalle prime fasi della corsa allo spazio, nata sempre nell'ambito della guerra fredda.\nIl 4 ottobre 1957 \u00e8 stato lanciato il primo satellite artificiale in orbita intorno alla Terra, lo Sputnik 1, mentre nel 1961 il primo uomo a viaggiare nello spazio \u00e8 stato Jurij Gagarin. Successivamente seguirono molti altri record sovietici e russi nell'esplorazione spaziale, tra cui la prima passeggiata spaziale eseguita da Aleksej Leonov, Luna 9 \u00e8 stato il primo veicolo spaziale ad atterrare sulla Luna, Venera 7 il primo ad atterrare su un altro pianeta (Venere), Mars 3 il primo ad atterrare su Marte, il primo \"rover\" Lunokhod 1 e le prime stazioni spaziali Saljut 1 e Mir.\nDopo il crollo dell'Unione Sovietica alcuni programmi finanziati dal governo, tra cui il Programma Buran, sono stati cancellati o ritardati, mentre la partecipazione dell'industria spaziale russa nelle attivit\u00e0 commerciali e nella cooperazione internazionale risult\u00f2 intensificata.\nOggi la Russia \u00e8 il pi\u00f9 grande lanciatore di satelliti. Dopo che il programma Space Shuttle si \u00e8 concluso nel 2011 i razzi Sojuz sono diventati gli unici vettori in grado di trasportare gli uomini alla Stazione Spaziale Internazionale, fino al 30 Maggio 2020 col lancio della missione Demo 2 operata da SpaceX.\nSport.\nCalcio.\nIl Campionato russo di calcio nasce nel 1992 in seguito alla dissoluzione dell'Unione Sovietica.\nLa massima divisione del campionato di calcio russo \u00e8 chiamata Prem'er-Liga, con squadre blasonate come lo Spartak Mosca o il Lokomotiv Mosca.\nLa Nazionale di calcio della Russia, soprannominata \u041c\u0435\u0434\u0432\u0435\u0434\u0438 (Gli orsi) o \u041a\u0440\u0430\u0441\u043d\u0430\u044f \u0430\u0440\u043c\u0438\u044f (Armata Rossa), \u00e8 la rappresentativa di calcio della Russia, considerata sia dalla FIFA che dall'UEFA unica erede dell'Unione Sovietica. Attuale capocannoniere \u00e8 Aleksandr Ker\u017eakov, con 30 reti. Tra i portieri spicca Rinat Dasaev, inserito nella lista FIFA 100.\nIl paese ha ospitato i Mondiali del 2018.\nPallavolo.\nLa Nazionale di pallavolo femminile della Russia ha conseguito per due volte il titolo mondiale, nel 2006 e nel 2010.\nFormula 1.\nNel 1913 e nel 1914 il gran premio si \u00e8 disputato a San Pietroburgo. Dal 2014 il gran premio viene ospitato nell'Autodromo di So\u010di sempre dominato dalla Mercedes con Valtteri Bottas (nel 2017 e nel 2020), Nico Rosberg (nel 2016) e Lewis Hamilton (nel 2014, nel 2015, nel 2018 e nel 2019). Negli ultimi anni i piloti presenti nel circus sono Daniil Kvjat e Nikita Mazepin.\nHockey su ghiaccio.\nAltro sport molto seguito \u00e8 l'hockey su ghiaccio e le squadre russe partecipano al Kontinental Hockey League. La squadra con maggior numero di vittorie \u00e8 attualmente la Ak Bars Kazan'.\nGiochi olimpici.\nTra gli atleti russi pi\u00f9 titolati ai Giochi olimpici moderni ricordiamo Aleksej Nemov, nella ginnastica artistica, con 12 medaglie, Alina Kabaeva oro nel concorso generale di Atene 2004, Evgenija Kanaeva l'unica ginnasta ad aver vinto due ori alle olimpiadi di Pechino 2008 e Londra 2012 nella ginnastica ritmica, Aleksandr Popov, nel nuoto, con 9 medaglie, Ljubov' Egorova, nello sci di fondo, e Dmitrij Sautin, nei tuffi, con 8 medaglie conquistate. E ancora la plurimedagliata ginnasta sovietica Larisa Latynina, oggi cittadina russa.\nMa il primo campione olimpico russo \u00e8 Nikolaj Panin-Kolomenkin, nel pattinaggio di figura, a Londra 1908.\nLa Russia \u00e8 stata padrona di casa delle olimpiadi estive nel 1980, che si sono tenute a Mosca (allora nell'Unione Sovietica) e di quelle invernali del 2014, tenutesi a So\u010di."}
{"id": "2378922", "revid": "36426", "url": "https://it.wikipedia.org/wiki?curid=2378922", "title": "Giuditta di Donatello", "text": ""}
{"id": "2378924", "revid": "1442080", "url": "https://it.wikipedia.org/wiki?curid=2378924", "title": "Warsaw Open 2009 - Singolare", "text": "Il singolare del Warsaw Open 2009 \u00e8 stato un torneo di tennis facente parte del WTA Tour 2009.\nAlexandra Dulgheru ha battuto in finale Al'ona Bondarenko 7\u20136(3), 3\u20136, 6\u20130."}
{"id": "2378926", "revid": "36426", "url": "https://it.wikipedia.org/wiki?curid=2378926", "title": "Studio Romanelli", "text": ""}
{"id": "2378928", "revid": "300067", "url": "https://it.wikipedia.org/wiki?curid=2378928", "title": "Anastassia Skoultan", "text": ""}
{"id": "2378931", "revid": "1442080", "url": "https://it.wikipedia.org/wiki?curid=2378931", "title": "Warsaw Open 2009 - Doppio", "text": "Il doppio del Warsaw Open 2009 \u00e8 stato un torneo di tennis facente parte del WTA Tour 2009.\nRaquel Kops-Jones e Bethanie Mattek-Sands hanno battuto in finale Yan Zi e Zheng Jie 6\u20131, 6\u20131."}
{"id": "2378932", "revid": "599013", "url": "https://it.wikipedia.org/wiki?curid=2378932", "title": "Greg Bunch", "text": ""}
{"id": "2378933", "revid": "36426", "url": "https://it.wikipedia.org/wiki?curid=2378933", "title": "Crocifisso (Michelangelo)", "text": ""}
{"id": "2378934", "revid": "79968", "url": "https://it.wikipedia.org/wiki?curid=2378934", "title": "Frullato (bevanda)", "text": "I frullati sono una categoria di bevande ottenute frullando diversi alimenti (in genere frutta o alcuni tipi di verdure) da soli o insieme a una base di acqua, latte (anche vegetale), yogurt o simili; possono essere zuccherati o arricchiti con altri ingredienti (soprattutto cacao o vaniglia). Se nella preparazione si impiega anche del ghiaccio tritato si parla pi\u00f9 propriamente di frapp\u00e9. Data la loro composizione, i frullati sono tipicamente ricchi di vitamine e altri nutrienti; di conseguenza sono spesso commercializzati come prodotti alimentari salutistici, eventualmente con l'aggiunta di altri ingredienti con particolari qualit\u00e0 nutritive, come il siero di latte, bevanda di soia, complessi vitaminici, preparati di erboristeria e simili.\nComposizione.\nPoich\u00e9 vengono utilizzati frutta o verdura cruda, i frullati includono fibre alimentari (ad esempio polpa, pelle e semi) e quindi sono pi\u00f9 densi del succo di frutta, spesso con una consistenza simile ad un frapp\u00e9. Molti frullati includono porzioni abbondanti o multiple di frutta e verdura, che sono raccomandate in una dieta sana e intese come sostituti del pasto. Tuttavia, il succo di frutta contenente elevate quantit\u00e0 di zucchero pu\u00f2 aumentare l'apporto calorico e favorire l'aumento di peso. Allo stesso modo, ingredienti come polveri proteiche, dolcificanti o gelati sono spesso utilizzati nelle ricette di frullati, alcuni dei quali contribuiscono principalmente al sapore e ad un ulteriore apporto calorico.\nFrullati verdi.\nUn frullato verde \u00e8 composto da verdure, generalmente verdi, al 40-50% (circa la met\u00e0); di solito verdure a foglia verde crude, come spinaci, cavoli, bietole, sedano, prezzemolo o broccoli, e con gli ingredienti rimanenti che sono principalmente o interamente frutta. La maggior parte delle verdure a foglia verde ha un sapore amaro quando viene servita cruda, ma questo pu\u00f2 essere migliorato scegliendo alcune verdure meno amare (ad esempio spinaci baby) o combinando con determinati frutti (ad esempio la banana addolcisce il sapore).\nIntorno al mondo.\nMolti diversi frullati fanno parte della cucina indiana, mediterranea e mediorientale. Lo sharbat alla frutta (una popolare bevanda dell'Asia occidentale e meridionale) a volte include anche yogurt e miele. In India, il lassi \u00e8 un frullato o frapp\u00e9 che comprende ghiaccio tritato, yogurt, a volte zucchero e spesso mango; al sud, i frullati di ananas fatti con ghiaccio tritato, zucchero e niente yogurt sono pi\u00f9 popolari.\nI negozi di alimenti naturali sulla costa occidentale degli Stati Uniti iniziarono a vendere frullati negli anni '30 associati all'invenzione del frullatore elettrico. Il termine attuale \"smoothie\" (frullato) veniva utilizzato nelle ricette e nei marchi dalla met\u00e0 degli anni '80."}
{"id": "2378935", "revid": "219110", "url": "https://it.wikipedia.org/wiki?curid=2378935", "title": "ESSOR", "text": "L'ESSOR (acronimo per \"European Secure Software-defined Radio\") \u00e8 un'architettura europea del Software Defined Radio, sicura e a fini militari, facente parte di uno dei programmi attualmente gestiti dall'Organizzazione congiunta per la cooperazione in materia di armamenti e della Cooperazione strutturata permanente (PESCO) dell'Unione europea."}
{"id": "2378938", "revid": "767487", "url": "https://it.wikipedia.org/wiki?curid=2378938", "title": "Rudy Macklin", "text": ""}
{"id": "2378941", "revid": "112426330", "url": "https://it.wikipedia.org/wiki?curid=2378941", "title": "Galanziere", "text": "Il termine galanziere identifica il marinaio addetto al trasporto marittimo della \"galanza\" termine che indica la galena, minerale di piombo estratto dalle miniere del Sulcis-Iglesiente.\nI galanzieri operavano su barche in legno dette \"bilancelle\" su varie tratte fra la costa dell'Iglesiente, dove si trovavano le miniere (Buggerru, Cala Domestica), e l'isola di San Pietro. Il minerale caricato dall'isola madre e veniva trasportato a Carloforte dove era stoccato in magazzini in riva al mare e da qui poi caricato sulle navi che lo prelevavano per portarlo a destinazione. I galanzieri erano quindi nella totalit\u00e0 carlofortini.\nIl mestiere di galanziere era durissimo e pericoloso: le operazioni di carico e scarico avvenivano a braccia e la navigazione era a vela o a remi.\nLa memoria dell'epoca dei galanzieri \u00e8 tuttora vivissima fra i carlofortini ed essi vengono portati ad esempio della capacit\u00e0 di resistenza e fierezza non solo fisica della popolazione. L'epoca dei galanzieri fu contraddistinta anche dalle prime lotte sociali per avere condizioni di lavoro e di paga umane. Protagonista di queste lotte fu Giuseppe Cavallera, medico piemontese che, trasferitosi a Carloforte, vi port\u00f2 le idee socialiste."}
{"id": "2378944", "revid": "1458554", "url": "https://it.wikipedia.org/wiki?curid=2378944", "title": "Ormone di rilascio della somatotropina", "text": "L'ormone di rilascio della somatotropina o somatorelina o somatoliberina o GHRH (sigla in inglese di Growth hormone releasing hormone) \u00e8 l'ormone che controlla il rilascio dell'ormone della crescita. Esso \u00e8 conosciuto anche come \"growth-hormone-releasing factor\" (\"GRF\" o \"GHRF\") o somatocrinina.\nQuesto ormone viene secreto dall'ipotalamo e, insieme alla grelina e all'antagonista somatostatina, controlla il rilascio dell'ormone della crescita (GH): il GHRH e la grelina stimolano mentre la Somatostatina inibisce la sintesi del GH.\nL'ormone appartiene alla famiglia del glucagone (basandosi su somiglianze nella sequenza) e viene sintetizzato sotto forma di precursore di 108 Amminoacidi. Questa viene poi tagliata per originare il peptide attivo, della lunghezza di 44 AA che viene secreto dalla cellula. Sono presenti 2 isoforme del precursore derivanti da splicing alternativo; nella seconda variante l'aminoacido 103 (una serina \u00e8 mancante); sono poi state identificate varianti naturali dovute a polimorfismi. Diverse varianti sono state identificate in diversi tipi di tumori, tra cui neoplasie ai polmoni, al seno e al cervello, e l'utilizzo di antagonisti a tale ormone \u00e8 allo studio come terapia anti-cancro .\nL'azione di questo enzima stimola il sonno lento profondo sia nell'uomo che nelle cavie da laboratorio . Difetto nella produzione di questo ormone sono stati collegati a problemi di nanismo, mentre una sua sovraproduzione provoca gigantismo proprio in seguito alla sua funzione stimolante dell'ormone della crescita .\nAttualmente sono presenti dei farmaci contenenti il GHRH e vengono utilizzati come test in caso di sospetta deficienza di ormone della crescita ."}
{"id": "2378945", "revid": "121136159", "url": "https://it.wikipedia.org/wiki?curid=2378945", "title": "Pregiudizio dello status quo", "text": "Il pregiudizio dello status quo \u00e8 un termine usato nella finanza comportamentale per riferirsi a una marcata preferenza per lo status quo nell'effettuare le proprie decisioni. Samuelson e Zeckhauser furono i primi a coniare questo termine osservando il bias in una serie di esperimenti economici e dati statistici. Il bias consiste nel comportamento non \"razionale\" di un individuo.\nKahnemann, Thaler e Knetsch hanno condotto degli ulteriori studi che analizzano questo effetto. Spiegano questa tendenza con una combinazione tra Avversione alla perdita e Effetto dotazione, due idee fondamentali nella teoria del prospetto.\nIl pregiudizio dello status quo fu osservato nel contesto di assicurazioni e piani pensionistici.\nEsempio d'applicazione.\nMolto citato \u00e8 il caso dello stato della Pennsylvania e del New Jersey che introdussero una assicurazione RC auto a polizza ridotta, per\u00f2 con un minore diritto di querelare in caso di danneggiamento. La legislatura dei due stati \u00e8 differente. La differenza pi\u00f9 importante era l'assicurazione standard. In Pennsylvania l'assicurazione con la polizza pi\u00f9 alta (con pieno diritto di querela in caso di danneggiamento) era la polizza standard. In New Jersey i consumatori dovevano pagare una quota addizionale per assicurarsi il pieno diritto di querela.\nNel New Jersey solamente il 20 per cento degli assicurati scelse di pagare la quota addizionale mentre in Pennsylvania il 75 per cento degli assicurati scelse di non cambiare l'assicurazione mantenendo quella con la polizza pi\u00f9 alta."}
{"id": "2378950", "revid": "34928", "url": "https://it.wikipedia.org/wiki?curid=2378950", "title": "Yazid III ibn al-Walid ibn 'Abd al-Malik", "text": ""}
{"id": "2378954", "revid": "94255", "url": "https://it.wikipedia.org/wiki?curid=2378954", "title": "PalaTricalle Sandro Leombroni", "text": "Il PalaTricalle Sandro Leombroni \u00e8 un'arena coperta di Chieti con una capienza di circa posti.\nDescrizione e storia.\nPosizionato all'esterno del centro storico, nel quartiere Tricalle, l'impianto \u00e8 facilmente raggiungibile da tutte le autostrade e le strade statali senza dover necessariamente transitare nel centro urbano.\nInaugurato nel 1984, il palasport \u00e8 stato ristrutturato nel 2007 con significativa riduzione della capienza degli spalti al fine di aumentare la superficie di gioco ai mutati criteri di omologazione sportiva nazionale ed internazionale nonch\u00e9 di adeguamento alle esigenze della stampa e delle riprese televisive. \u00c8 dotato di soffitto particolarmente alto che poggia su tribune triangolari, quattro vani di entrata agli angoli della base a pianta quadrata e adiacente ampio parcheggio esterno, ad uso esclusivo e servito da due rampe di accesso carrabili.\nL'11 maggio 2011 l'impianto \u00e8 stato intitolato ad Alessandro Leombroni, cestista della Pallacanestro Chieti scomparso a 54 anni nel 2004. Fu il primo atleta teatino a giocare in serie A1 di pallacanestro.\nLa struttura ha ospitato la fase finale degli Europei Femminili di Pallacanestro 2007 e competizioni di pallavolo e di ginnastica artistica dei Giochi del Mediterraneo 2009."}
{"id": "2378958", "revid": "466539", "url": "https://it.wikipedia.org/wiki?curid=2378958", "title": "Esecuzione dei prigionieri politici iraniani del 1988", "text": "Per esecuzione dei prigionieri politici iraniani del 1988 (Persiano: \u06f1\u06f3\u06f6\u06f7 \u0627\u0639\u062f\u0627\u0645 \u0632\u0646\u062f\u0627\u0646\u06cc\u0627\u0646 \u0633\u06cc\u0627\u0633\u06cc \u062f\u0631 \u062a\u0627\u0628\u0633\u062a\u0627\u0646), ci si riferisce alle sistematiche esecuzioni di migliaia di prigionieri politici progressisti, da parte del regime iraniano, nel 1988.\nStoria.\nQueste esecuzioni iniziarono il 19 luglio 1988 e durarono circa 5 mesi. I principali obiettivi erano i membri dei Mujaheddin del popolo iraniano, noto anche come \"Esercito di Liberazione Nazionale dell'Iran\", e un minore numero di prigionieri politici di altre organizzazioni di sinistra come il Tudeh, il partito comunista iraniano. Queste uccisioni sono state definite \"un atto di violenza senza precedenti nella storia iraniana.\" Le stime del numero delle esecuzioni variano da un minimo di 8.000 a 30.000.\nGrande cura \u00e8 stata presa per tenere segrete queste uccisioni, ed il governo iraniano nega tuttora che abbiano avuto luogo, ma, data la vastit\u00e0 delle operazioni, le notizie sono comunque trapelate dai superstiti. Sono state formulate pi\u00f9 spiegazioni sul perch\u00e9 di queste esecuzioni: la pi\u00f9 comune \u00e8 che sarebbero state una ritorsione per l'attacco sulle frontiere occidentali iraniane da parte del PMOI, ma questo era accaduto quando gi\u00e0 le uccisioni erano incominciate e non spiega le esecuzioni di membri di altri gruppi di sinistra che si sono opposti alla invasione dei Mujaheddin.\n\u00c8 stato stimato che la maggior parte dei giustiziati erano studenti delle superiori, universitari o laureati da poco, e pi\u00f9 del 10% erano donne. L'avvio delle esecuzioni \u00e8 avvenuta tramite una fatw\u0101 (un decreto religioso) dell'allora guida suprema dell'Iran, l'ayatollah Ruhollah Khomeyni. L'allora primo ministro Mir-Hosein Musavi, nonch\u00e9 attuale principale oppositore del regime di Mahmud Ahmadinejad, \u00e8 considerato come uno dei responsabili dal Consiglio Nazionale della Resistenza Iraniana in esilio; nel maggio del 2009 un gruppo di studenti iraniani ha provato a chiedere spiegazioni direttamente all'ex primo ministro senza tuttavia ricevere risposta."}
{"id": "2378961", "revid": "256896", "url": "https://it.wikipedia.org/wiki?curid=2378961", "title": "Cattedrale (Duomo di S.Maria Assunta)", "text": ""}
{"id": "2378966", "revid": "287204", "url": "https://it.wikipedia.org/wiki?curid=2378966", "title": "Kenji", "text": ""}
{"id": "2378967", "revid": "115549", "url": "https://it.wikipedia.org/wiki?curid=2378967", "title": "FC Girondins de Bordeaux", "text": ""}
{"id": "2378971", "revid": "287204", "url": "https://it.wikipedia.org/wiki?curid=2378971", "title": "Neue Deutsche Welle (album)", "text": "Neue Deutsche Welle \u00e8 il primo album da solista del rapper tedesco Fler. \u00c8 stato pubblicato il 5 maggio del 2005, sulla etichetta Aggro Berlin e raggiunse il 5\u00ba Posto negli Album charts tedeschi."}
{"id": "2378972", "revid": "1543377", "url": "https://it.wikipedia.org/wiki?curid=2378972", "title": "Joseph Barthel", "text": "In carriera \u00e8 stato vincitore della medaglia d'oro nei 1500 metri piani ai Giochi olimpici di Helsinki 1952.\nBiografia.\nAtleta di buon livello, fu vincitore a sorpresa della gara dei 1500 metri piani ai Giochi di . Fu il primo atleta lussemburghese a vincere una medaglia d'oro ai Giochi olimpici (il connazionale Michel Th\u00e9ato, infatti, ne vinse una a , che per\u00f2 viene conteggiata per la Francia).\nIn quell'occasione, fu protagonista di un curioso episodio: la banda incaricata di eseguire gli inni nazionali delle nazioni di appartenenza dei vincitori non aveva nel proprio repertorio quello del Lussemburgo.\nDopo il ritiro, avvenuto dopo i Giochi di , ricopr\u00ec la carica di presidente della Federazione lussemburghese di atletica leggera e di presidente del Comitato Olimpico e Sportivo Lussemburghese.\nFra il 1977 e il 1984, fu ministro per l'energia, i trasporti e l'ambiente."}
{"id": "2378973", "revid": "486946", "url": "https://it.wikipedia.org/wiki?curid=2378973", "title": "FK \u0160akhtar", "text": ""}
{"id": "2378975", "revid": "35804", "url": "https://it.wikipedia.org/wiki?curid=2378975", "title": "Josy Barthel", "text": ""}
{"id": "2378976", "revid": "131358", "url": "https://it.wikipedia.org/wiki?curid=2378976", "title": "Vorskla Poltava", "text": ""}
{"id": "2378977", "revid": "287204", "url": "https://it.wikipedia.org/wiki?curid=2378977", "title": "Trendsetter", "text": "Trendsetter \u00e8 il secondo album da solista del rapper tedesco Fler. \u00c8 stato pubblicato il 23 giugno 2006, sulla etichetta Aggro Berlin."}
{"id": "2378978", "revid": "131358", "url": "https://it.wikipedia.org/wiki?curid=2378978", "title": "Futbolyi Klub Vorskla", "text": ""}
{"id": "2378979", "revid": "131358", "url": "https://it.wikipedia.org/wiki?curid=2378979", "title": "Metalist Charkiv", "text": ""}
{"id": "2378981", "revid": "256896", "url": "https://it.wikipedia.org/wiki?curid=2378981", "title": "Cattedrale di Santa Maria Assunta (Atri)", "text": ""}
{"id": "2378983", "revid": "767487", "url": "https://it.wikipedia.org/wiki?curid=2378983", "title": "Fremd im eigenen Land", "text": "Fremd im eigenen Land \u00e8 il terzo album da solista del rapper tedesco Fler. \u00c8 stato pubblicato il 25 gennaio 2008 dall'etichetta Aggro Berlin.\nTracce.\nCD 1\nCD 2"}
{"id": "2378984", "revid": "465169", "url": "https://it.wikipedia.org/wiki?curid=2378984", "title": "Riviste online", "text": ""}
{"id": "2378988", "revid": "762947", "url": "https://it.wikipedia.org/wiki?curid=2378988", "title": "Stella Adler", "text": "Biografia.\nNata in una famiglia di attori teatrali del teatro yiddish, il padre era il famoso attore Jacob Pavlovich Adler, inizi\u00f2 a recitare giovanissima nella compagnia dei genitori. Appena diciottenne si trasfer\u00ec con la famiglia a Londra dove conobbe il futuro marito Horace Eliashcheff, con il quale ebbe per\u00f2 un legame che dur\u00f2 brevemente.\nNei primi anni venti del Novecento debutt\u00f2 a Broadway ed ebbe la fortuna di assistere all'unica tourn\u00e9e statunitense del regista e teorico del teatro russo Konstantin Sergeevi\u010d Stanislavskij. Profondamente colpita e affascinata dal metodo del regista, ebbe modo di studiarlo divenendo nel 1925 allieva dei due importatori del metodo in Usa: Richard Boleslawski e Maria Ouspenskaya. Entrata nel Group Theatre di Lee Strasberg, spos\u00f2 uno dei fondatori, Harold Clurman, con il quale si rec\u00f2 a Parigi per incontrare il regista russo Stanislavskij per studiare approfonditamente le sue teorie e le sue tecniche.\nNel 1937 si trasfer\u00ec a Hollywood ed inizi\u00f2 la carriera cinematografica col nome di Stella Ardler, non trascurando i lavori teatrali con il Group Theatre e iniziando parallelamente l'attivit\u00e0 di insegnamento della recitazione. Tale attivit\u00e0 la port\u00f2 a fondare, nel 1949, lo Stella Adler Conservatory di New York nel quale accoglier\u00e0 come discenti future celebrit\u00e0 come Marlon Brando, Harvey Keitel e Melanie Griffith.\nSeparatasi da Clurman spos\u00f2 poi il fisico e scrittore Mitchell A. Wilson.\nRiconoscimenti.\nConsiderata tra le pi\u00f9 importanti e innovatrici insegnanti di recitazione statunitensi del XX secolo, le \u00e8 stata dedicata una stella nella Hollywood Walk of Fame."}
{"id": "2378989", "revid": "118834", "url": "https://it.wikipedia.org/wiki?curid=2378989", "title": "Stella Ardler", "text": ""}
{"id": "2378991", "revid": "72396", "url": "https://it.wikipedia.org/wiki?curid=2378991", "title": "Fler (album)", "text": "Fler \u00e8 il quarto album da solista del rapper tedesco Fler. \u00c8 stato pubblicato nel Marzo del 2009, sulla etichetta Aggro Berlin."}
{"id": "2378992", "revid": "775372", "url": "https://it.wikipedia.org/wiki?curid=2378992", "title": "Nazionale di hockey su ghiaccio femminile dell'Italia", "text": "La nazionale di hockey su ghiaccio femminile dell'Italia, detta anche \"Blue Team\", \u00e8 la squadra che rappresenta l'Italia nelle competizioni ufficiali e nelle amichevoli dell'hockey su ghiaccio femminile. Attiva dal 1992, \u00e8 al 17\u00ba posto del ranking IIHF (2018), ma \u00e8 arrivata fino all'11\u00ba posto, dopo la partecipazione ai Giochi olimpici di Torino 2006.\nI pi\u00f9 grande successi.\nNell'anno 2018 vince il mondiale Div. I B ad Asiago ed \u00e8 promossa nella Div. 1 A.\nNell'anno 2014 la squadra nazionale femminile di hockey su ghiaccio vince la medaglia d'oro ai campionati del mondo vincendo il campionato del mondo della Div. II A ad Asiago, Italia in una finale combattuta fino all'ultimo davanti a 1700 spettatori.\nNell'anno 2006 l'Italia di hockey su ghiaccio femminile partecipa per la prima volta ai giochi olimpici (TORINO 2006). \nNel 1999 vince la medaglia d'oro \nNumeri.\nVittoria pi\u00f9 alta: \nBulgaria: Italia - 0:41\n02.09.2008 Liepaja \nqualificazioni olimpiche per Vancouver 2010\nSconfitta pi\u00f9 alta:\nCanada - Italia: 16:0\n2006\nOlimpiadi Torino 2006\nMiglior piazzamento ad un mondiale.\nNazionale Senior: 16\u00b0 (2018, 2005 e 2000)\nNazionale U 18: 11\u00b0 (2018)\nMiglior Ranking IIHF.\nNazionale Senior: 11\u00b0 (2006)\nRecord.\nMaggior numero di punti: 48 Federica Zandegiacomo \nMaggior numero di goal:30 Federica Zandegiacomo \nMaggior numero di assists:20 Eleonora Dalpr\u00e0 \nMaggior numero di penalit\u00e0:147 Linda De Rocco \nMaggior numero di partite giocate:86 De Rocco, 84 De la Forest, 80 Zandegiacomo\nMaggior numero di punti per partita (media su tutte le partite giocate): 1,5 Maria Leitner\nMaggior numero di punti per mondiale:12 Nicol Bona (2004)\nMaggior numero di gol per mondiale:8 Federica Zandegiacomo (2001)\nMaggior numero di assist per mondiale: 9 Nicol Bona (2004)\nMaggior numero di penalit\u00e0 per mondiale:33 Linda De Rocco (2008)\nAllenatori.\nMarco Liberatore (fino alla stagione 2018-2019)\nMassimo Fedrizzi (dalla stagione 2019-2020)\nOlimpiadi.\nPYEONGCHANG 2018 \nTerza Pre-Qualificazione- gruppo E a Parigi, Francia\n2\u00ba posto. 15\u00ba posto complessivo\nSOCHI 2014\nPre-Qualificazione - gruppo F a Valmiera, Latvia\n3\u00ba posto\nVANCOUVER 2010\nPrimo girone - gruppo A a Liep\u0101ja, Lettonia\n3\u00ba posto"}
{"id": "2378993", "revid": "767487", "url": "https://it.wikipedia.org/wiki?curid=2378993", "title": "Urban Symphony", "text": "Urban Symphony \u00e8 un gruppo musicale estone.\nStoria.\nIl gruppo venne formato nel 2007 quando Sandra Nurmsalu, cantante e violinista, una partecipante del \"talent show\" estone \"Kaks Takti Ette\" si trov\u00f2 nella necessit\u00e0 di doversi esibire con un gruppo per poter partecipare a una delle fasi del concorso. Ella contatt\u00f2 quindi le violoncelliste Johanna M\u00e4ngel e Mari M\u00f6ldre, nonch\u00e9 la violista Mann Helstein, creando cos\u00ec il gruppo che si sarebbe successivamente chiamato \"\"Urban Symphony\" (che in lingua inglese significa \"sinfonia urbana\"), che si \u00e8 posto come obiettivo il perseguire con la musica la bellezza intesa nel suo significato pi\u00f9 puro, colpendo l'ascoltatore con atmosfere semplici e sognanti.\nLa partecipazione all'Eurofestival del 2009.\nLa band partecip\u00f2 nel marzo del 2009 all'Eurolaul (la competizione estone che decide quale sar\u00e0 la canzone che rappresenter\u00e0 l'Estonia all'Eurovision Song Contest) vincendolo e guadagnandosi quindi il diritto di partecipare all'Eurofestival del 2009 con la canzone \"R\u00e4ndajad\" (\"Nomadi\"\"), scritta da Sven L\u00f5hmus.\nCon 129 punti, la canzone si piazz\u00f2 al 6\u00ba posto nella finale. Per la partecipazione all'Eurofestival, il gruppo si avvalse della collaborazione delle coriste Marilin Kongo e Mirjam Mesak."}
{"id": "2378994", "revid": "289247", "url": "https://it.wikipedia.org/wiki?curid=2378994", "title": "Nazionale femminile di hockey su ghiaccio italiana", "text": ""}
{"id": "2378996", "revid": "767487", "url": "https://it.wikipedia.org/wiki?curid=2378996", "title": "L'amante adolescente", "text": "L'amante adolescente \u00e8 un film del 1973 del regista spagnolo Pedro Mas\u00f3, in cui recita Ornella Muti a 18 anni, al suo secondo film in Spagna.\nL'anno prima (1972) in \"Esperienze prematrimoniali\", dello stesso regista, ha interpretato la ragazzina precoce alla ricerca dell'amore libero con suoi coetanei (hippies).\nTrama.\nOrnella Muti \u00e8 \"Caridad\", una cantante madrilena\nappena maggiorenne che vuole essere indipendente, e sogna il successo come cantante. Si esibisce nei locali di Madrid con lo pseudonimo di Arianna, ha una bella voce ed \u00e8 corteggiata da giovanotti coetanei, con i quali passa le esperienze che si addicono alla sua et\u00e0.\nUn giorno qualcosa le stravolge la vita: l'incontro casuale con l'avvocato Mario (Sergio Fantoni), uomo molto pi\u00f9 maturo rispetto a lei, avendo oltre 40 anni; ma \u00e8 ricco, importante, bello \u00e8 gentile. Dall'alto della sua esperienza potrebbe darle anche la spinta che cerca nella carriera per diventare cantante di successo.\nLa ragazza si lascia coinvolgere con gli appuntamenti dell'astuto uomo, il quale le nasconde di essere sposato con figli, intrecciando una spinta relazione sessuale. Quando le verit\u00e0 vengono a galla, sconvolta fugge a Malaga, e da qui le si presenter\u00e0 il dilemma: tornare sotto quell'uomo che la cerca e la implora,\noppure tornare fra i coetanei e gareggiare nel festival di Palma de Maiorca contando sulle proprie forze?\nCollegamenti esterni.\nit.movies.yahoo.com"}
{"id": "2378997", "revid": "80598", "url": "https://it.wikipedia.org/wiki?curid=2378997", "title": "Diego Pepe", "text": ""}
{"id": "2378998", "revid": "80598", "url": "https://it.wikipedia.org/wiki?curid=2378998", "title": "Cavernicoli", "text": ""}
{"id": "2378999", "revid": "80598", "url": "https://it.wikipedia.org/wiki?curid=2378999", "title": "Pepe e Sale", "text": ""}
{"id": "2379001", "revid": "37401", "url": "https://it.wikipedia.org/wiki?curid=2379001", "title": "Kha\u010daturjan", "text": ""}
{"id": "2379004", "revid": "288070", "url": "https://it.wikipedia.org/wiki?curid=2379004", "title": "An-28", "text": ""}
{"id": "2379006", "revid": "767487", "url": "https://it.wikipedia.org/wiki?curid=2379006", "title": "Rosario Sferrazza", "text": "Nel corso della sua carriera ha utilizzato vari nomi d'arte, tra cui i pi\u00f9 usati sono Diego Pepe (come cantante), Theodoro re dei poeti, Theodorking Group e Rosferra Marsalis (usato nei suoi lavori jazz).\nBiografia.\nFiglio d'arte (il padre \u00e8 un violinista), inizia l'attivit\u00e0 musicale a 18 anni come batterista in un complesso di rock 'n' roll, i Topi di fogna; contemporaneamente studia batteria jazz con Enrico Lucchini e Tony Williams, studiando in seguito alla Berckley di Boston tecnica, linguaggio, letture e play jazzistiche della batteria per quartetto, quintetto, piccola orchestra e big band. Attualmente suona anche altri strumenti, come il flauto, il sax alto, il basso e le tastiere.\nSi trasferisce poi a Torino, suonando nellOrchestra Ritmica della Rai (vince nel 1961 il premio \"Bacchetta d'oro\"); entra poi nel complesso che accompagna Gastone Parigi, e forma un suo complesso, i Saraceni; si accosta poi al beat e forma il gruppo dei Cavernicoli, che si fanno notare per il fatto di presentarsi a suonare vestiti, appunto, come uomini delle caverne.\nNel 1965, durante una serata a Milano al \"The Wanted\", vengono notati da Miki Del Prete, che sta dando vita con ad una nuova etichetta, Italian Yank, e che li mette sotto contratto; la prima incisioneviene pubblicata con lo pseudonimo \"Diego Pepe\", che utilizzer\u00e0 anche in seguito.\nPassa poi con il gruppo alla Kansas e, dopo un altro disco inciso come solista, viene pubblicata un'incisione con il complesso.\nIl 45 giri, che viene pubblicato nel 1966, contiene due cover, \"Non hai piet\u00e0\" (\"Pretty Flamingo\" dei Manfred Mann) e \"Se vuoi restare sola\" (\"Pretty Flamingo\" dei The Lovin' Spoonful); il 45 giri viene ristampato dalla Bentler l'anno seguente, ma Sferrazza ha ormai deciso di ritornare alla carriera solista, con il nome d'arte Diego Pepe.\nCon \"Luned\u00ec\" partecipa al X Festival della canzone italiana di Zurigo, mentre con l'altra canzone del disco, \"Settembre ti dir\u00e0\", partecipa a Settevoci e all'Oscar della canzone.\nNel decennio successivo si accosta al rock progressivo, con varie denominazioni: Theodoro re dei poeti, Theodor King Group e Theodorking Group.\nNel 1982, nel 1983 e nel 1984 compone le sigle del \"Girofestival\".\nNegli anni successivi si dedica alla produzione discografica, lavorando tra gli altri con Stella Carnacina, ed alla registrazione di jingle pubblicitari, senza tralasciare la sua attivit\u00e0 come batterista jazz, realizzando, tra le altre cose, un proprio catalogo di metodi per ritmica jazz.\nMolto noto in Italia e all'estero, Rosario Sferrazza, ha eseguito dal 1961 al 1996 pi\u00f9 di 8400 serate, sia come jazzista che come cantante. Ha suonato con jazzisti del calibro di Bob DeAngelis, Steve Hunt, Verne Dorge, Bob Leonard, Frank Dorst e Peter Coulman, entrando in contatto con famosi musicisti come Chick Corea e Herbie Hancok.\nIl brano \"Sognando Bailando\", da lui stesso interpretato, \u00e8 stato per 25 puntate la sigla di testa della trasmissione nazionale con le migliori orchestre italiane \"Scusi, vuol ballare con me?\", condotta da Paola Melloni e Luciano Melli e trasmessa su Odeon TV - Telereporter e Canale 7."}
{"id": "2379014", "revid": "292452", "url": "https://it.wikipedia.org/wiki?curid=2379014", "title": "Confederazione Maratha", "text": ""}
{"id": "2379015", "revid": "76963", "url": "https://it.wikipedia.org/wiki?curid=2379015", "title": "Jean-Fran\u00e7ois Richet", "text": "Biografia.\nEsordisce alla regia con il film \"\u00c9tat des lieux\" (1995), che viene nominato al Premio C\u00e9sar per la migliore opera prima e vince il Premio Cyril Collard. Il successivo \"Ma 6-T va crack-er\" (1997), sulla rivolta delle banlieues, va oltre il celebrato \"L'odio\" (1995) di Mathieu Kassovitz, raccontando il disagio e la rabbia dall'interno, in modo pi\u00f9 istintivo e meno programmatico.\nIl film \u00e8 presentato nella Quinzaine des R\u00e9alisateurs al Festival di Cannes 1997.\nNel 2005 tenta l'avventura americana, realizzando il remake di \"Distretto 13 - Le brigate della morte\" (1976) di John Carpenter, \"Assault on Precinct 13\". Nel 2008 realizza un ambizioso progetto sulla vita del gangster Jacques Mesrine, il dittico \"Nemico pubblico N. 1 - L'istinto di morte\" e \"Nemico pubblico N. 1 - L'ora della fuga\", con Vincent Cassel nel ruolo del protagonista, che gli vale il Premio C\u00e9sar per il miglior regista."}
{"id": "2379016", "revid": "292452", "url": "https://it.wikipedia.org/wiki?curid=2379016", "title": "Curonia", "text": ""}
{"id": "2379017", "revid": "1793900", "url": "https://it.wikipedia.org/wiki?curid=2379017", "title": "Regno del Marocco", "text": ""}
{"id": "2379019", "revid": "292452", "url": "https://it.wikipedia.org/wiki?curid=2379019", "title": "Confederazione irochese", "text": ""}
{"id": "2379021", "revid": "2206468", "url": "https://it.wikipedia.org/wiki?curid=2379021", "title": "Festival delle rose 1966", "text": "La manifestazione.\nRispetto alle due edizioni precedenti, la terza \u00e8 caratterizzata dalla massiccia presenza della musica beat e dalla protesta, che \u00e8 evidente soprattutto in tre canzoni: \"C'era un ragazzo che come me amava i Beatles e i Rolling Stones\", \"Mille chitarre contro la guerra\" e \"Brennero '66\" (quest'ultima canzone, per\u00f2, viene presentata durante la rassegna con un altro titolo, \"Le campane del silenzio\", per l'intervento della censura, che voleva evitare il riferimento esplicito agli episodi di terrorismo verificatisi in Sud Tirolo).\nAnche la canzone di Mauro Lusini subisce una censura, e gli interpreti devono sostituire la frase \"Adesso \u00e8 morto nel Vietnam\" con \"Adesso \u00e8 morto, ta ta ta ta\", sempre per evitare, durante la trasmissione televisiva, ogni riferimento all'attualit\u00e0.\nRispetto alle edizioni precedenti, nella terza vi \u00e8 la novit\u00e0 della doppia esecuzione, gi\u00e0 usata al Festival di Sanremo, per cui ogni canzone viene eseguita due volte da due artisti diversi.\nL'edizione di quest'anno \u00e8 vinta dalla canzone \"L'amore se ne va\" (Morina - D'Ercole - Melfa) nella doppia esecuzione di Carmelo Pagano e Luisa Casali. Il premio della critica dei giornalisti viene assegnato ex aequo a Lucio Dalla e Carmelo Pagano.\nLe diciotto giurie sono dislocate in altrettante citt\u00e0, ed hanno 1080 voti a disposizione; gli organizzatori sono Angelo Faccenda e Maria Luisa Pisan."}
{"id": "2379026", "revid": "196390", "url": "https://it.wikipedia.org/wiki?curid=2379026", "title": "Giornata mondiale contro l'omofobia", "text": ""}
{"id": "2379030", "revid": "1272592", "url": "https://it.wikipedia.org/wiki?curid=2379030", "title": "Certamen Ciceronianum Arpinas", "text": "Il Certamen Ciceronianum Arpinas \u00e8 una competizione internazionale sulla lingua latina alla quale possono partecipare gli studenti di tutto il mondo che frequentano l'ultimo anno dei licei classici e dei licei scientifici (questi ultimi dal 2015). La prova consiste nella traduzione e nel commento di un passo tratto da un'opera di Cicerone.\nLa competizione si tiene annualmente nel mese di maggio ad Arpino, citt\u00e0 natale di Marco Tullio Cicerone, presso il \"Centro Studi Umanistici Marco Tullio Cicerone\". Oltre alla gara vera e propria durante le quattro giornate della manifestazione si svolgono concerti, mostre, visite guidate, seminari e incontri sulla lingua e la letteratura latina.\nNumerosi i Certamina nati in Europa con la formula del Certamen Ciceronianum Arpinate che resta l'unica gara tra studenti europei.\nStoria.\nIl \"Certamen Ciceronianum Arpinas\" nasce nel 1980 in edizione regionale su iniziativa di Ugo Quadrini, allora preside del Liceo-Ginnasio \"Tulliano\" di Arpino. L'anno successivo si svolge la prima edizione a livello nazionale e successivamente la manifestazione si allarga a livello internazionale. La manifestazione ha ricevuto l'alto patronato della presidenza della Repubblica.\nL'edizione 2017 ha visto la partecipazione di 167 studenti provenienti da 98 licei di 14 diversi paesi;all'edizione 2018 hanno preso parte 164 studenti provenienti da 97 licei (di cui 24 italiani) di 13 diversi paesi.\nTra quanti hanno a cuore la manifestazione, \u00e8 costituita l'associazione degli Ambasciatori del Certamen che oltre al sostegno organizzativo si propone di tener vivo il legame di amicizia tra la Citt\u00e0 di Arpino e gli ex partecipanti (circa 20.000)."}
{"id": "2379035", "revid": "1296625", "url": "https://it.wikipedia.org/wiki?curid=2379035", "title": "Gunnar Nordstr\u00f6m", "text": "Completata la sua dissertazione all'Universit\u00e0 di Helsinki nel 1908, Nordstr\u00f6m entr\u00f2 a far parte del corpo docente all'universit\u00e0. Successivamente lavor\u00f2 per un paio di anni a Leida con Paul Ehrenfest e divenne professore all'Universit\u00e0 di tecnologia di Helsinki nel 1918.\nNel 1914 Nordstr\u00f6m introdusse una dimensione spaziale aggiuntiva alla sua teoria, la quale simultaneamente descriveva la gravit\u00e0 e l'elettromagnetismo. Questa fu la prima delle teorie extra dimensionali, oggi nota come teoria di Kaluza-Klein, dai nomi dei due scienziati che la riscoprirono indipendentemente da Nordstrom all'inizio degli anni Venti.\nDurante il tempo trascorso a Leiden, Nordstr\u00f6m risolse le equazioni di campo per i corpi caricati sfericamente simmetrici, estendendo in questo modo i risultati di Hans Reissner per una carica puntiforme. La metrica per una distribuzione della carica non-rotante \u00e8 al giorno d'oggi nota come metrica di Reissner-Nordstr\u00f6m.\nNordstr\u00f6m era anche molto interessato alle sostanze radioattive di cui, all'epoca, non si conosceva la pericolosit\u00e0. L'essersi esposto alle radiazioni potrebbe essere stata una causa favorente l'anemia perniciosa di cui mor\u00ec a soli 42 anni la vigilia di Natale del 1923."}
{"id": "2379038", "revid": "3115", "url": "https://it.wikipedia.org/wiki?curid=2379038", "title": "Bohe\u013eov", "text": "Bohe\u013eov (in ungherese \"B\u00f6gell\u0151\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2379039", "revid": "51323", "url": "https://it.wikipedia.org/wiki?curid=2379039", "title": "Bohel'ov", "text": ""}
{"id": "2379040", "revid": "51323", "url": "https://it.wikipedia.org/wiki?curid=2379040", "title": "B\u00f6gell\u0151", "text": ""}
{"id": "2379041", "revid": "51323", "url": "https://it.wikipedia.org/wiki?curid=2379041", "title": "Bogello", "text": ""}
{"id": "2379042", "revid": "547992", "url": "https://it.wikipedia.org/wiki?curid=2379042", "title": "Alberto Farnese", "text": "Biografia.\nAttivo fra gli anni cinquanta e gli anni ottanta, \u00e8 stato anche interprete di fotoromanzi e talvolta \u00e8 stato accreditato come \"Albert Farley\".\nInterprete eclettico e dalla lunga carriera (ha girato complessivamente una novantina di film), ha lavorato in produzioni cinematografiche di diversi paesi (Francia, Spagna e Germania, fra gli altri), comparendo anche in fiction televisive (in Italia e in Germania). \nIl suo repertorio \u00e8 stato vasto ed ha compreso tanto film di genere drammatico - fra cui film storici, peplum, western, kolossal e poliziotteschi - quanto pellicole comiche o della commedia all'italiana e musicarelli. \nFra gli altri titoli, alcuni dei quali riferibili al filone dei melodrammi strappalacrime, molto in voga negli anni cinquanta, vi sono: \"I figli di nessuno\" del 1951, \"Menzogna\" del 1952, \"Ripudiata\" del 1954 e \"La canzone del cuore\" e \"L'angelo bianco\" del 1955.\n\u00c8 morto il 2 giugno 1996, vigilia del suo settantesimo compleanno."}
{"id": "2379044", "revid": "3115", "url": "https://it.wikipedia.org/wiki?curid=2379044", "title": "\u010cakany", "text": "\u010cakany (in ungherese \"Pozsonycs\u00e1k\u00e1ny\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2379045", "revid": "287204", "url": "https://it.wikipedia.org/wiki?curid=2379045", "title": "Cakany", "text": ""}
{"id": "2379046", "revid": "51323", "url": "https://it.wikipedia.org/wiki?curid=2379046", "title": "Knitteldorf", "text": ""}
{"id": "2379048", "revid": "51323", "url": "https://it.wikipedia.org/wiki?curid=2379048", "title": "Pozsonycs\u00e1k\u00e1ny", "text": ""}
{"id": "2379049", "revid": "287204", "url": "https://it.wikipedia.org/wiki?curid=2379049", "title": "Pozsonycsakany", "text": ""}
{"id": "2379051", "revid": "1958640", "url": "https://it.wikipedia.org/wiki?curid=2379051", "title": "Leonhart Fuchs", "text": "Biografia.\nDopo i primi studi a Wemding, Heilbronn e Erfurt, nel 1515 Fuchs entr\u00f2 all'universit\u00e0 di Erfurt per studiare filosofia e storia naturale. Nel 1516 torn\u00f2 a Wemding, dove apr\u00ec una scuola privata, chiusa dopo appena un anno. Nel 1519, sotto l'umanista ed ebraista Johannes Reuchlin, studi\u00f2 all'universit\u00e0 di Ingolstadt greco, latino, ebraico e filosofia. Completati questi studi nel 1521, si dedic\u00f2 alla medicina, diventando dottore nel 1524.\nTra il 1524 e il 1525 esercit\u00f2 la professione a Monaco; nel 1526 insegn\u00f2 medicina a Ingolstadt. Nel 1528 abbandon\u00f2 questa citt\u00e0 a causa di conflitti con la Chiesa cattolica romana locale, recandosi a servizio del margravio Giorgio di Brandeburgo-Ansbach ad Ansbach. Nel 1531 fece ritorno a Ingolstadt, ma nel 1533 era di nuovo ad Ansbach. Nel 1535 insegn\u00f2 medicina all'Universit\u00e0 di Tubinga, dove fu nominato rettore per sette volte, e dove visse con la sua numerosa famiglia nella casa chiamata \"Nonnenhaus,\" ancora presente nella citt\u00e0. Qui allest\u00ec un orto botanico tra i primi concepiti in Europa. L'imperatore Carlo V lo elev\u00f2 alla dignit\u00e0 nobililiare.\nFuchs \u00e8 annoverato tra i padri fondatori della botanica tedesca ed \u00e8 uno dei principali rappresentanti del neo-galenismo. Scrisse oltre 50 volumi, tra libri e trattati. La sua grande fama fu acquisita con i libri sulle piante. Nel 1542 pubblic\u00f2 in latino \"De Historia Stirpium commentarii insignes\", il suo primo libro su questo argomento, nel 1543 il \"New Kre\u00fcterbuch\" (Nuovo libro sulle erbe), che pochi mesi dopo fu tradotto in olandese. In quest'opera vengono descritte oltre 400 piante europee e pi\u00f9 di 100 piante esotiche, corredate da 511 xilografie. Il suo monumentale lavoro \"Histori\" non trov\u00f2 editori. Il manoscritto, con oltre 1500 immagini di essenze, venne trovato dopo la sua morte e oggi \u00e8 conservato intatto a Vienna presso la Biblioteca nazionale austriaca. Delle tavole del suo libro sulle piante invece rimangono solo pochi fogli.\nTassonomia.\nIl botanico Charles Plumier diede il nome in suo onore al genere delle piante \"Fuchsia\" e alle piante della famiglia delle \"Onagraceae\". Carl von Linn\u00e9 rinomin\u00f2 questa famiglia."}
{"id": "2379057", "revid": "1543377", "url": "https://it.wikipedia.org/wiki?curid=2379057", "title": "Associazione nazionale critici musicali", "text": "L'Associazione nazionale critici musicali \u00e8 stata fondata nel 1986 ed \u00e8 attualmente composta da un centinaio di musicologi, giornalisti e critici musicali delle maggiori testate nazionali.\nA partire dalla stagione 1980-81 l'associazione conferisce il Premio Franco Abbiati della Critica Musicale Italiana: il suo ruolo attivo nel mondo della critica musicale si delinea grazie al conferimento del prestigioso premio e anche attraverso lettere aperte e organizzazione di convegni.\nL'assegnazione del Premio Abbiati un tempo era decisa tramite discussione assembleare plenaria; oggi avviene in seguito al lavoro di una commissione ristretta eletta dagli iscritti, che forniscono le prime designazioni artistiche su cui indirizzare la riflessione dei giurati. \nIl consiglio direttivo \u00e8 formato da: Andrea Estero (Classic Voice, vicepresidente), Carlo Fiore (Classic Voice, segretario), Gian Paolo Minardi (Gazzetta di Parma), Paolo Petazzi (L'Unit\u00e0), Alessandro Cammarano, Gianluigi Mattietti.\nL'associazione \u00e8 finanziata dai soci; alla sua guida si sono succeduti Duilio Courir (1987-1993) e Leonardo Pinzauti (1993-1996). Dal 1997 il presidente \u00e8 Angelo Foletto (La Repubblica)."}
{"id": "2379059", "revid": "993885", "url": "https://it.wikipedia.org/wiki?curid=2379059", "title": "Svegliatevi!", "text": "Svegliatevi! \u00e8 una rivista edita e pubblicata dai Testimoni di Geova. \u00c8 la seconda rivista pi\u00f9 distribuita al mondo, seconda solo alla rivista \"La Torre di Guardia\", offerta gratuitamente dagli stessi Testimoni di Geova nella loro opera di predicazione. \"Svegliatevi!\" (chiamata in precedenza \"L'et\u00e0 d'oro\" e \"Consolazione\") nasce nel 1946 in lingua inglese. In italiano viene pubblicata dall'8 agosto 1955. Stampata dalla sua nascita in monocromia, dall'8 gennaio 1987 la rivista \u00e8 a colori grazie a veloci macchine da stampa roto-offset.\nPubblicata quindicinalmente fino al 2005 (giorno 8 e 22 di ogni mese), \u00e8 diventata mensile dal 2006; bimestrale nel 2016 e quadrimestrale dal 2018. Nel 1990 alla tradizionale rivista cartacea si aggiunge inoltre l'edizione su audiocassetta; dapprima in inglese e dopo in altre lingue (in italiano l'8 gennaio 1997). Quindi edizioni su CD-ROM in formato MP3 (nel 2004 in inglese, nel 2008 in italiano) e su CD (2005 in inglese e 1\u00ba giugno 2006 in italiano). Nel 2020 la tiratura di ogni singolo numero vantava 93.354.000 copie stampate in 225 lingue diverse. Scaricabile anche in versione elettronica dall'applicazione JW Library e dal sito.\nStoria.\nNell'ottobre 1919, l'Associazione Internazionale degli Studenti Biblici (\"The International Bible Student Association\"), cos\u00ec come erano denominati allora i Testimoni di Geova, pubblic\u00f2 una rivista: \"L'et\u00e0 d'oro\" (\"The Golden Age\"), con lo scopo dichiarato di usare tale rivista \"per volgere l'attenzione della gente al Regno messianico\". Nell'ottobre 1937 \"L'et\u00e0 d'oro \" venne rinominata \"Consolazione\" (\"Consolation\"). La rivista \"Consolazione\" durante il periodo del nazismo non risparmi\u00f2 ampie denunce contro Adolf Hitler, il suo crudele regime e i campi di concentramento e sterminio esistenti in Europa.\n\"Come si pu\u00f2 rimanere in silenzio\", chiedeva, per esempio, \"Consolazione\" nel 1939, \"di fronte agli orrori di un paese, come la Germania, in cui 40.000 persone innocenti vengono arrestate in un colpo solo; in cui 70 di loro sono state messe a morte in una sola notte in una sola prigione; ... in cui tutte le case, gli istituti e gli ospedali per gli anziani, i poveri e i bisognosi e tutti gli orfanotrofi vengono distrutti?\". Nell'agosto 1946 \"Consolazione\" venne di nuovo rinominata in \"Svegliatevi!\" dal gennaio 2006 pass\u00f2 dalla cadenza quindicinale a quella mensile; nel 2016 bimestrale; e dal 2018 quadrimestrale.\nScopo.\nSecondo i Testimoni, lo scopo de \"L'et\u00e0 d'oro - Consolazione - Svegliatevi!\" \u00e8 incentrato sul Regno di Dio. \"L'et\u00e0 d'oro\" aveva lo scopo di \"volgere l'attenzione della gente al Regno messianico\". \"Consolazione\" \"quello di sostenere la verit\u00e0 e di consolare i molti che erano oppressi nel periodo in cui il mondo era nel caos della Seconda guerra mondiale\".\nLa rivista \"Svegliatevi!\" quello \"di difendere la verit\u00e0 biblica e proclamare il Regno di Dio come unica speranza dell'uomo\".\nContenuti.\nA differenza della rivista \"La Torre di Guardia\" (offerta di solito con la rivista \"Svegliatevi!\"), improntata quasi esclusivamente su articoli biblici che comprendono spiegazioni di profezie bibliche, qualit\u00e0 e comportamento cristiano, consigli biblici su problemi, ministero cristiano ed esperienze significative di Testimoni di Geova, la rivista \"Svegliatevi!\" \u00e8 un mensile che affronta ed analizza temi di vario genere che spaziano dall'archeologia biblica e non, alle tecnologie e alle sue influenze sul genere umano, alla natura e alle usanze di popoli, alla storia biblica ed ai suoi personaggi, ai giovani e i loro problemi, alle malattie e alle cure relative, alla medicina, fisica e chimica, ad analisi e cause di problemi sociali, a condizioni culturali e a punti di vista di esperti sulla evoluzione, sulla biologia ed antropologia, e a feste pagane, neopaganesimo e religioni.\nLa rivista ha inoltre rubriche fisse come \"Il punto di vista biblico\", che analizza determinati temi alla luce di ci\u00f2 che dice la Bibbia, considerando i vantaggi psichici e molte volte fisici di chi applica il punto di vista biblico nella propria vita. \"I giovani chiedono\" offre consigli biblici pratici ad adolescenti, adulti e genitori nonch\u00e9 soluzioni su come superare le sfide che volta per volta su vari fronti si pongono ai giovani. \"Uno sguardo al mondo\" raccoglie notizie flash su curiosit\u00e0, notizie varie, problemi e comportamenti nel mondo. Ci sono inoltre rubriche che riprendono commenti e considerazioni dei lettori su articoli precedenti di \"Svegliatevi!\" e quelle riguardanti i bambini che vengono coinvolti in semplici quiz biblici e non, figurati. Molti lettori hanno trovato particolarmente stimolanti anche le \"Esperienze\" di vita vissuta di persone che hanno trasformato totalmente la loro vita (violenti, drogati, immorali) dopo aver conosciuto la Bibbia divenendo Testimoni, che saltuariamente sono riportate nella rivista.\nScrittori.\nDirettore responsabile de \"L'et\u00e0 d'oro\" prima e poi di \"Consolazione\", fu Clayton J. Woodworth, un ex editore e scrittore di libri di testo poi membro del Corpo direttivo dei Testimoni di Geova. Con la ridenominazione della rivista \"Consolazione\" in \"Svegliatevi!\", la redazione della rivista divenne anonima. La sua pubblicazione \u00e8 curata dal Comitato degli Scrittori del Corpo direttivo e si avvale di collaboratori Testimoni sparsi in tutto il mondo.\nDiffusione.\nLa rivista \u00e8 stampata in 221 lingue diverse in 19 nazioni. Alcune filiali dei Testimoni di Geova di queste nazioni stampano in pi\u00f9 lingue per nazioni che non hanno impianti litografici. Su una tiratura di circa 93.354.000 copie pubblicate in marzo, luglio e novembre, il 25% del totale viene stampato in pi\u00f9 lingue nella filiale dei Testimoni di Geova di Toronto in Canada. La rivista \"Svegliatevi!\" \u00e8 la seconda rivista pi\u00f9 diffusa al mondo dopo \"La Torre di Guardia\".\nMedia e supporti.\nLa rivista \"Svegliatevi!\" \u00e8 disponibile in 208 lingue oltre che in formato cartaceo anche in formato PDF, MP3, AAC ed EPUB. Supporti: usati in precedenza cassette audio, oggigiorno si usano supporti CD e DVD. Inoltre alcune edizioni della rivista \"Svegliatevi! \" cos\u00ec come regolarmente la rivista La Torre di Guardia ed alcune altre importanti pubblicazioni dei Testimoni di Geova vengono anche preparate in segni-grafici braille a beneficio dei ciechi e degli ipovedenti. Dal numero di aprile 2013, la rivista ha anche un Codice QR per accedere direttamente al sito ufficiale dei Testimoni di Geova: www.jw.org/it, che contiene diverse pubblicazioni online, come anche la rivista \"Svegliatevi!\".\nDistribuzione.\nMentre negli anni precedenti il 1980 per la parziale copertura delle spese di stampa si richiedeva di contribuire con una piccola somma in denaro, dal 1980 in poi la rivista viene pubblicata gratuitamente, cos\u00ec come accade per tutte le altre pubblicazioni. A farsi carico delle spese di stampa e diffusione sono gli stessi Testimoni o anche persone non Testimoni, che rilasciano esclusivamente in maniera volontaria e spontanea contribuzioni e donazioni."}
{"id": "2379061", "revid": "1372005", "url": "https://it.wikipedia.org/wiki?curid=2379061", "title": "Hans Reissner", "text": "Durante il Terzo Reich lavor\u00f2 nell'industria degli aeromobili, sebbene non avesse un \"Arierzeugnis\". Nel 1938 emigr\u00f2 negli Stati Uniti dove insegn\u00f2 all'Istituto di Tecnologia dell'Illinois (1938-1944) e poi al Politecnico della New York University a Brooklyn (1944-1954).\nFu il primo scienziato a risolvere l'equazione di Einstein per la metrica di una massa puntiforme con carica. La sua metrica di Reissner-Nordstr\u00f6m dimostr\u00f2 che un elettrone ha una singolarit\u00e0 nuda piuttosto che un orizzonte degli eventi."}
{"id": "2379062", "revid": "1605525", "url": "https://it.wikipedia.org/wiki?curid=2379062", "title": "Patricia Wentworth", "text": "Biografia.\nNacque a Mussoorie, nello stato dell'Uttarakhand dell'India, allora facente parte del Raj Britannico. Ricevette sia un'educazione privata, sia una accademica presso la Blackheath High School di Londra. Dopo la morte del suo primo marito, George F. Dillon, nel 1906, si stabil\u00ec a Camberley, nel Surrey, Regno Unito. Spos\u00f2 George Oliver Turnbull nel 1920 dal quale ebbe una figlia.\nScrisse una serie di 32 racconti gialli (del tipo deduttivo classico) incentrati sulla figura di Miss Maud Silver. Il primo fu pubblicato nel 1928, l'ultimo nell'anno della sua morte. Miss Silver \u00e8 a volte confrontata con Jane Marple, l'anziana \"detective\" creata da Agatha Christie. Miss Silver \u00e8 una istitutrice in pensione che svolge l'attivit\u00e0 di investigatrice privata. Lavora a stretto contatto con Scotland Yard, in special modo con l'ispettore Frank Abbott. Si diletta nel citare spesso il poeta Alfred Tennyson.\nWentworth, al di fuori della serie di Miss Silver, ha scritto altri 34 libri."}
{"id": "2379063", "revid": "287204", "url": "https://it.wikipedia.org/wiki?curid=2379063", "title": "Metrica di Reissner-Nordstrom", "text": ""}
{"id": "2379064", "revid": "352448", "url": "https://it.wikipedia.org/wiki?curid=2379064", "title": "Hans Jacob Reissner", "text": ""}
{"id": "2379070", "revid": "384917", "url": "https://it.wikipedia.org/wiki?curid=2379070", "title": "Mildred B. Davis", "text": ""}
{"id": "2379072", "revid": "256896", "url": "https://it.wikipedia.org/wiki?curid=2379072", "title": "Piano d'Azione di Lagos per lo Sviluppo dell'Africa", "text": ""}
{"id": "2379073", "revid": "1305772", "url": "https://it.wikipedia.org/wiki?curid=2379073", "title": "Angelo Foletto", "text": "Biografia.\nLaureato in lettere moderne all'Universit\u00e0 degli Studi di Milano con una tesi su \"Stiffelio e Aroldo di Giuseppe Verdi\", ha studiato anche al Conservatorio di Musica G. Verdi.\nHa iniziato a scrivere su \"Discoteca Hi-Fi\", \"Musica\" e \"Musica viva\", dopo aver lavorato all'archivio musicale dell'Angelicum, del Teatro alla Scala, della Casa Musicale Sonzogno.\nDal 1981 al 2006 ha insegnato Storia della musica al Conservatorio di Verona, Piacenza e Milano.\nHa tenuto i seminari \u201cScrivere di musica\u201d alla Scuola Holden di Torino.\nGiornalista professionista dal 1980, collaboratore e critico musicale di \"La Repubblica\" dal 1978, ha partecipato all'ideazione delle collane di musica classica del Gruppo l'Espresso e firmato numerosi testi di accompagnamento alle relative pubblicazione audio-video.\nVicedirettore per dieci anni di \"Musica Viva\", scrive dalla fondazione su \"Suonare News\", e collabora a \"Classic Voice\", \"Amadeus\", il \"Giornale della musica\", altre riviste specializzate, e il quotidiano \"l'Adige\".\nAutore di programmi di sala, tiene conferenze e seminari, firma voci musicali per enciclopedie, collabora con Rai3, RaiSat, Classica+, Radiotre, Mediaset, Radiotelevisione della Svizzera Italiana, Radiopopolare e la Compagnia di Glauco Mauri.\nHa ideato e condotto i programmi radiofonici \"Interpreti mozartiani a confronto\" (1991) e \"Musicasette\" (1995-96).\nCollaboratore del Coro della SAT di Trento, sia come componente della commissione artistica della Fondazione Coro della SAT, sia come autore di pubblicazioni sul canto popolare e di introduzioni critiche ai Canzonieri di recente pubblicazione.\nDal 1998 al 2004 ha realizzato le presentazioni dei programmi della Filarmonica della Scala per \"\u201cDomenica in concerto\u201d\" (Rete 4) e altri speciali per Mediaset.\nNel 1999 ha ideato per gli Amici della Scala, \"\u201cPrima delle prime\u201d\", presentazione-dibattito delle opere scaligere.\nDal 2004 collabora con Roberto Furcht per la stagione di concerti \u201cKawai a Ledro\u201d (Ledro-Trento).\nAltre pubblicazioni.\nHa diretto l'enciclopedia a dispense \"\u201cClassica\u201d. I musicisti. Le opere. La societ\u00e0\", 1985, Fabbri Editori; ha curato il volume \"Il coro del teatro alla Scala\" (1988, Amici della Scala), l'edizione italiana di \"Verdi. La musica e il dramma\" (1995, Electa/Gallimard), le schede musicali per \"Il mio Verdi\" (2001, Edizioni Socrates; ristampa ampliata 2013, Castelvecchio), l'introduzione-prefazione ai volumi \"Carmen\", \"Madama Butterfly\" e \"Rigoletto\" e \"Italiana in Algeri\" di-e-con Davide Pizzigoni (2000-2007, Electa/Mondadori), i volumi fotografici \"Cos\u00ec fan tutte\" e \"Italiana in Algeri\" (2010-2011, Scala Memories), \"Forse. Verso un autoritratto-Daniele Lombardi \"(2013, Nardini).\nIncarichi.\nDal 1996 \u00e8 presidente dell'Associazione nazionale critici musicali.\nDal 2006 \u00e8 presidente degli Amici della Galleria d'Arte Moderna di Milano (Villa Reale (Milano).\nDal 2011 \u00e8 presidente dell'Associazione Culturale \"Achille Foletto\" di Ledro, fraz. Pieve di Ledro."}
{"id": "2379074", "revid": "183483", "url": "https://it.wikipedia.org/wiki?curid=2379074", "title": "M72 (ammasso globulare)", "text": ""}
{"id": "2379075", "revid": "1005847", "url": "https://it.wikipedia.org/wiki?curid=2379075", "title": "Piano d'azione di Lagos", "text": "Il Piano d'azione di Lagos (ufficialmente: Piano d'azione di Lagos per lo sviluppo economico dell'Africa, 1980\u20132000) era un piano supportato dall'Organizzazione dell'unit\u00e0 africana per incrementare l'autosufficienza dell'Africa. Fu abbozzato a Lagos in Nigeria nell'aprile 1980, durante una conferenza cui partecipavano diversi leader africani. \u00c8 stato definito come la risposta collettiva degli stati africani alla relazione Berg pubblicata della Banca Mondiale nel 1981. Il piano imputava la crisi economica dell'Africa ai programmi di aggiustamento strutturale della Banca Mondiale e del Fondo Monetario Internazionale e alla vulnerabilit\u00e0 delle economie africane agli shock economici mondiali, come la crisi petrolifera del 1973.\nLa relazione sosteneva che lo sviluppo in Africa poteva essere raggiunto mediante un minor affidamento sull'estrazione di materie prime, sull'industrializzazione, sull'uguaglianza globale nei rapporti commerciali, e un aumento degli aiuti assistenziali allo sviluppo da parte della comunit\u00e0 internazionale. Gli studiosi africanisti notarono l'assenza nella relazione di una qualsiasi imputazione ai, o richiesta di riforma dei, governi locali dell'Africa. Questo era in netto contrasto con la relazione Berg, che addossava la responsabilit\u00e0 della condizione africana esclusivamente ai leader africani, senza alcuna responsabilit\u00e0 da parte della comunit\u00e0 internazionale. \nStoria.\nOrigini.\nLe origini del piano sono da tracciare nella Risoluzione di Monrovia del 1979, attraverso la quale i vari paesi africani sollecitarono l'istituzione di un programma di sviluppo, autosufficienza e integrazione economica. L'iniziativa fu affrontata dalla Commissione economica per l'Africa (ECA) e dall'Organizzazione dell'unit\u00e0 africana (OUA). Questi due organismi, un anno dopo, abbozzarono un programma ventennale durante una conferenza dell'OUA a Lagos. \nIl motivo per il quale i vari paesi africani giunsero a questa decisione fu anche dovuta alle condizioni economiche successive al periodo di decolonizzazione. Per tutta la durata degli anni Sessanta e Settanta, la spinta emotiva dell'indipendentismo si arrest\u00f2, lasciando spazio a un profondo scoraggiamento dovuto al crollo del prodotto interno lordo di molti paesi, e all'aumento astronomico dei livelli di debito. A nulla valsero i tentativi di alcuni paesi in via di sviluppo, in seno alla Conferenza delle Nazioni Unite sul commercio e lo sviluppo, di istituire un Nuovo ordine economico internazionale. Ulteriori tentativi della Conferenza di affrontare il problema fallirono miseramente, sino al 1979. Visto che tutti i tentativi globali erano falliti, il Piano d'azione appariva come una panacea che avrebbe sostenuto i paesi africani attraverso l'indipendenza economica. Il preambolo del Piano infatti recitava:\nCaratteristiche.\nL'idea di base del Piano era la costruzione delle basi per un'economia indipendente e durevole. La speranza dei paesi partecipanti era che entro il 2000 in Africa si sarebbe istituita un'unione economica africana. Il Piano inoltre riconosceva il problema dell'approvvigionamento di cibo come fondamentale per qualsiasi progetto economico, ed evidenziava l'eccessivo affidamento dei paesi sulle importazioni e sulle esportazioni. Andava quindi previsto un modello che avrebbe garantito l'autosufficienza alimentare e una minore dipendenza dalle esportazioni e dal sostegno tecnico straniero. L'obiettivo principale era quindi lo sviluppo agricolo dell'Africa, e come ultimo risultato avrebbe prodotto il totale sradicamento della povert\u00e0 dal continente.\nSviluppo nel dopoguerra.\nDal primo dopoguerra fino alla fine degli anni '80, la crescita della domanda mondiale di prodotti finiti attrasse lo sviluppo del mercato delle materie prime e dell'industria mineraria estrattiva nel continente africano, rappresentando una concreta opportunit\u00e0 di affrancamento dalle potenze economiche europee sia per i governi dei neocostituiti Stati ex coloniali che per le amministrazioni socialiste delle repubbliche che erano indipendenti gi\u00e0 durante l'et\u00e0 coloniale. \nNelle ultime due decadi del XX secolo, mentre aumentavano gli investimenti esteri delle multinazionali, avveniva una anche una graduale stretta dei rubinetti del credito a favore delle grandi imprese di Stato. La completa liberalizzazione, privatizzazione e deregolamentazione del settore fu un processo guidato anche dalle pressioni internazionali della Banca Mondiale e del Fondo Monetario Internazionale che subordinarono la concessione di prestiti e aiuti all'approvazione di leggi e regolamenti di riforma orientati all'attuazione di Structural Adjustment Programmes (SAP) orientati nella direzione del libero mercato. \nAnni '90: Banca Mondiale e FMI.\nTuttavia, ancora nel 1992 la Banca Mondiale stimava che l'industria estrattiva dell'Africa fosse molto lontano dal suo potenziale limite di crescita, attraendo appena il 5% degli investimenti mondiali del settore minerario. La Banca Mondiale invi\u00f2 quindi un sondaggio a 80 compagnie estrattive sulla base del quale promulg\u00f2 una \"Strategy for African Mining\", a cui sei anni pi\u00f9 tardi segu\u00ec il documento attuativo \"Assistance for Mineral Sector Development and Reform in Member Countries\" La Banca Mondale impose la soddisfazioe del regime fiscale e legale favorevole richiesto dagli investitori stranieri, una politica di contenimento della volatilit\u00e0 dei tassi di cambio e del rischio valutario, la garanzia del controllo diretto dei privati sui propri capitali investiti, un'attenuazione dell'alta rischio di mercato legato al settore specialmente in aree geografiche nelle quali non erano noti dati geologici accurati e certificati. \nLe compagnie intervistate rilevarono che il settore minerario presenta in s\u00e9 e per s\u00e9 un basso indice di correlazione con gli altri settori economici e, diversamente da essi, \u00e8 indipendente dalla politica ed \u00e8 svincolato dalle macrovariabili e dalla congiuntura dell'economia nazionale. Tuttavia, i due principali documenti della Banca Mondiale non presero in esame le potenziali sinergie, anche logistiche, fra settori economici diversi, come ad esempio la possibilit\u00e0 di concentrare parte dell'industria di trasformazione direttamente nei Paesi di origine, puntando all'esportazione di semilavorati anzich\u00e9 di materie prime grezze.\nMentre viene stabilito il principio dello Stato come regolatore e facilitatore, i documenti non forniscono indicazioni concrete per la sua implementazione. Anche in seguito, il ridimensionamento del ruolo dello Stato nell'economia fu molto rapido, associato a un minimo grado di coinvolgimento dei Paesi interessati e alla totale assenza di autorit\u00e0 amministrative indipendenti per la regolamentazione del settore e la determinazione di un prezzo di mercato delle risorse naturali equamente remunerativo per lo Stato."}
{"id": "2379077", "revid": "729019", "url": "https://it.wikipedia.org/wiki?curid=2379077", "title": "San Fernando (Romblon)", "text": "San Fernando \u00e8 una municipalit\u00e0 di Quarta classe delle Filippine, situata nella Provincia di Romblon, nella regione di Mimaropa.\nSan Fernando \u00e8 formata da 12 baranggay:"}
{"id": "2379079", "revid": "339392", "url": "https://it.wikipedia.org/wiki?curid=2379079", "title": "Padri del Ben Morire", "text": ""}
{"id": "2379080", "revid": "154893", "url": "https://it.wikipedia.org/wiki?curid=2379080", "title": "Poliziotteschi", "text": ""}
{"id": "2379081", "revid": "7336", "url": "https://it.wikipedia.org/wiki?curid=2379081", "title": "Pitch Wheel", "text": ""}
{"id": "2379082", "revid": "7336", "url": "https://it.wikipedia.org/wiki?curid=2379082", "title": "Pitch wheel", "text": ""}
{"id": "2379084", "revid": "339392", "url": "https://it.wikipedia.org/wiki?curid=2379084", "title": "V-cube 7", "text": ""}
{"id": "2379085", "revid": "1543377", "url": "https://it.wikipedia.org/wiki?curid=2379085", "title": "San Jose (Romblon)", "text": "San Jose \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nSan Jose \u00e8 formata da 5 baranggay:"}
{"id": "2379089", "revid": "729019", "url": "https://it.wikipedia.org/wiki?curid=2379089", "title": "Santa Fe (Romblon)", "text": "Santa Fe \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nSanta Fe \u00e8 formata da 11 baranggay:"}
{"id": "2379091", "revid": "54193", "url": "https://it.wikipedia.org/wiki?curid=2379091", "title": "Castello sforzesco", "text": ""}
{"id": "2379093", "revid": "729019", "url": "https://it.wikipedia.org/wiki?curid=2379093", "title": "Santa Maria (Romblon)", "text": "Santa Maria \u00e8 una municipalit\u00e0 di Quinta classe delle Filippine, situata nella Provincia di Romblon, nella regione di Mimaropa.\nSanta Maria \u00e8 formata da 6 baranggay:"}
{"id": "2379095", "revid": "84529", "url": "https://it.wikipedia.org/wiki?curid=2379095", "title": "Softbank", "text": ""}
{"id": "2379099", "revid": "2044058", "url": "https://it.wikipedia.org/wiki?curid=2379099", "title": "Junji It\u014d", "text": "Considerato uno dei pi\u00f9 importanti autori di manga horror, alcune delle sue opere pi\u00f9 importanti includono \"Tomie\" (1987), dal quale \u00e8 stata tratta una serie di otto film, tutti sceneggiati dallo stesso It\u014d, \"Uzumaki\" (1998), ispirazione per due videogiochi, un film e un anime, e \"Gyo - Odore di morte\" (2001) che ha ricevuto un adattamento OAV. Altre sue famose opere sono \"It\u014d Junji Kyoufu Manga Collection\", un'antologia di racconti autoconclusivi, \"Il libro delle maledizioni di Soichi\" e \"Ito Junji's Cat Diary: Yon &amp; Mu\", un'auto-parodia di lui e sua moglie che vivono in una casa con due gatti.\nBiografia.\nJunji It\u014d nacque il 31 luglio 1963 a Sakashita, ora parte di Nakatsugawa, Gifu. Inizi\u00f2 la sua esperienza nel mondo dell'horror in tenera et\u00e0, le sue due sorelle maggiori leggevano le storie di Kazuo Umezu e Shinichi Koga, di conseguenza inizi\u00f2 a leggerle anche lui. Crebbe in campagna, in una piccola citt\u00e0 vicino a Nagano e nella casa in cui visse, il bagno era alla fine di un tunnel sotterraneo infestato da cavallette. Tali esperienze influenzeranno molto le sue opere.\nLaureato in odontoiatria, intorno al 1984 inizi\u00f2 a scrivere e disegnare manga come hobby mentre lavorava come odontotecnico. Nel 1987, present\u00f2 un racconto alla rivista \"Gekkan Halloween\" (\u6708\u520a\u30cf\u30ed\u30a6\u30a3\u30f3) che vinse il premio \"Kazuo Umezu\", indetto dalla rivista per manga horror \"Nemuki\". Questo racconto fu successivamente serializzato come \"Tomie\", da cui fu tratto nel 1999 un film diretto da Ataru Oikawa, con It\u014d come sceneggiatore. La serie Tomie continu\u00f2 con altri sette film, scritti sempre da It\u014d, che realizz\u00f2 anche altre sceneggiature, per film quali \"Uzumaki\" e \"Marronnier\".\nIl regista Guillermo del Toro scrisse sul suo account Twitter che It\u014d era originariamente un collaboratore del videogioco \"Silent Hills\", di cui sia Del Toro che il game designer Hideo Kojima erano i registi principali; tuttavia, un anno dopo l'annuncio, il progetto fu annullato per via della disputa creativa tra Hideo Kojima e Konami. It\u014d e Del Toro fecero poi dei cameo nel successivo progetto di Kojima, Death Stranding.\nNel 2019, It\u014d ricevette un Eisner Award per il suo adattamento manga di \"Frankenstein\" di Mary Shelley.\nVita privata.\nNel 2006, ha sposato Ishiguro Ayako (\u77f3\u9ed2\u4e9c\u77e2\u5b50), una disegnatrice di libri illustrati, con cui ha avuto due figli.\nInfluenze e tematiche.\nOltre a Kazuo Umezu, It\u014d ha citato Hideshi Hino, Shinichi Koga, Yasutaka Tsutsui e H.P. Lovecraft come maggiori ispirazioni per le sue opere. \nL'universo che rappresenta \u00e8 crudele e capriccioso; i suoi personaggi, spesso senza nessuna valida motivazione, sono vittime di forze soprannaturali maligne o sono puniti sproporzionatamente per infrazioni minori ai danni di un ordine naturale sconosciuto e incomprensibile. Alcuni dei temi ricorrenti dei lavori di It\u014d includono la gelosia, l'invidia, il body horror, personaggi apparentemente normali che iniziano ad avere comportamenti anomali, la rottura della societ\u00e0, la fauna abissale e l'inevitabilit\u00e0 della propria morte; il tutto illustrato da un disegno realistico e semplice, che enfatizza il contrasto tra la bellezza e la morte. Gli eventi narrati sono imprevedibili e violenti e derivano da situazioni normali.\nTomie \u00e8 ispirato dalla morte di un suo compagno di classe, non riuscendo ad accettare l'improvvisa scomparsa di un ragazzo che conosceva, si aspettava che egli si presentasse di nuovo; fu cos\u00ec che gli venne l'idea di una ragazza considerata morta ma che si ripresenta come se nulla fosse. Gy\u014d \u00e8 influenzato dai suoi sentimenti anti guerra, sviluppati da bambino, a causa delle tragiche e spaventose storie di guerra raccontate dai suoi genitori. \"The Hanging Balloons\" \u00e8 basato su un sogno che fece da bambino."}
{"id": "2379100", "revid": "15756", "url": "https://it.wikipedia.org/wiki?curid=2379100", "title": "Relazione Berg", "text": "La relazione Berg \u00e8 il nome comunemente assegnato alla relazione redatta da Elliot Berg e pubblicata dalla Banca Mondiale nel 1981. La relazione era intitolata \"Sviluppo Accelerato nell'Africa Sub-Sahariana\". La relazione fu redatta in risposta ai quesiti posti dai governi africani alla Banca Mondiale. Queste domande chiedevano di analizzare e individuare quali fossero i problemi allo sviluppo degli stati africani. Inoltre fu la risposta a un piano adottato dall'Organizzazione dell'unit\u00e0 africana nel 1980, il cosiddetto \"Piano d'azione Lagos\". Mentre il Piano Lagos prevedeva politiche interne rivolte all'autosufficienza africana, la relazione Berg propugnava politiche di espansione del commercio internazionale rivolte verso l'esterno. La relazione infatti, pur riconoscendo gli obiettivi fissati dal Piano, riteneva che fossero raggiungibili solo nel lungo termine, e proponeva invece obiettivi a breve e medio termine.\nL'approccio suggerito dalla relazione per affrontare il sottosviluppo \u00e8 stata fonte di accesi dibattiti che durano ancora oggi, anche all'interno degli stessi Stati africani e degli enti deputati al loro sviluppo. I favorevoli al piano sostengono che le misure dei programmi di aggiustamento strutturale sono essenziali per riattivare i processi di sviluppo, mentre i suoi critici sostengono che questi piani non mostrano sufficiente attenzione alla dimensione sociale dello sviluppo e alla debolezza istituzionale dei paesi riceventi gli aiuti.\nI contenuti.\nIl rapporto \u00e8 storicamente importante per aver segnato una svolta nelle politiche economiche dei paesi africani verso la liberalizzazione economica. Nel suo piano d'azione essa illustrava in dettaglio diverse raccomandazioni politiche, tra cui \"politiche commerciali e valutarie pi\u00f9 adeguate; \"un uso pi\u00f9 efficiente delle risorse nel settore pubblico\"; e il \"miglioramento delle politiche agricole\". Per quanto riguarda le politiche commerciali e di cambio, la relazione raccomandava liberalizzazioni che includessero \"la correzione dei tassi di cambio sopravvalutati [...], migliori incentivi di prezzo per le esportazioni e per l'agricoltura, una protezione pi\u00f9 bassa e uniforme per l'industria e un uso ridotto dei controlli diretti\". Per un uso efficiente delle risorse, il rapporto Berg individuava nel governo e nelle agenzie parastatali una controllo eccessivamente esteso, suggerendo una razionalizzazione dei servizi pubblici, in parte consentendo che una quota maggiore di questi fosse fornita dal settore privato. Nel settore dell'agricoltura, il rapporto proponeva di promuovere l'esportazione di colture da reddito riducendo le tasse ed eliminando altre condizioni commerciali sfavorevoli, nonch\u00e9 di rendere pi\u00f9 efficienti i mercati alimentari nazionali allentando la regolamentazione e rafforzando il ruolo del settore privato nella produzione e nella commercializzazione dei prodotti alimentari (ad esempio deregolamentando i prezzi dei prodotti alimentari). Il rapporto si concludeva con un forte appello alle organizzazioni umanitarie internazionali affinch\u00e9 sostenessero i governi africani nel loro percorso verso le politiche di liberalizzazione economica raccomandate dalla Banca Mondiale.\nIn sintesi, il rapporto additava le \"politiche interne dei Paesi africani\" come principale causa del mancato sviluppo del continente. A sostegno di tale tesi, il rapporto citava una discrepanza fra i volumi commerciali in Africa, quasi sempre positivi o stabili, e la mancata crescita economica. La filosofia economica da utilizzare era quindi una completa riforma del settore pubblico, accanto a una sempre maggiore dipendenza verso il settore privato.\nRicezione.\nIl rapporto della Banca Mondiale present\u00f2 l'analisi e la prescrizione economica pi\u00f9 importante della storia del continente. Fu infatti il primo documento che present\u00f2 il controverso concetto di \"aggiustamento strutturale\", la cui attuazione \u00e8 diventata in seguito una condizione preliminare per i prestiti bancari. Ignorando ampiamente i fattori esterni che minavano lo sviluppo africano, come il calo delle ragioni di scambio per i prodotti primari e l'impatto delle politiche di aiuto fallite in passato, comprese quella della Banca, il rapporto identific\u00f2 negli errori politici dei governi africani le reali fonte di malessere. Tuttavia, alcuni governi africani che dovevano la loro sopravvivenza alle vecchie politiche economiche crollarono sotto gli effetti delle riforme imposte dal rapporto. I programmi infatti rendevano possibile l'erogazione dei prestiti a specifiche condizioni, tutte con l'obiettivo di incentivare i paesi debitori ad attuare politiche di libero mercato. La relazione formulava raccomandazioni specifiche per i donatori, affermando che: \"Il livello e il modello di assistenza dei donatori a un paese deve essere determinato dal quadro dei programmi d'azione preparati dai singoli governi, che affrontano le questioni critiche della politica di sviluppo delineate nella presente Relazione\". Sostenendo esplicitamente che: l'azione politica e l'assistenza estera che si rafforzano a vicenda\" la relazione rinforzava le proprie raccomandazioni facendo leva sui donatori.\nLa relazione fu molto criticata sia dai governi africani che da molti studiosi di sviluppo internazionale e studi africani, soprattutto nelle modalit\u00e0 con cui illustrava \"l'equilibrio delle responsabilit\u00e0 per il fallimento dello sviluppo\". La relazione dava priorit\u00e0 alle \"inadeguatezze interne\" come causa maggiore del sottosviluppo africano, sottovalutando l'importanza dei fattori esterni nella definizione delle politiche e dei risultati nell'Africa subsahariana, come ad esempio la crisi di stagflazione degli anni Settanta o la crisi petrolifera del 1979."}
{"id": "2379104", "revid": "174925", "url": "https://it.wikipedia.org/wiki?curid=2379104", "title": "Monarchianesimo", "text": ""}
{"id": "2379105", "revid": "729019", "url": "https://it.wikipedia.org/wiki?curid=2379105", "title": "Ghiandole cardiali", "text": "Nell'anatomia le ghiandole cardiali sono una forma di ghiandole tubulari che si immettono nelle fossette gastriche. Sono contenute nello spessore della tonaca propria e presenti sia nel versante esofageo sia in quello gastrico del cardias.\nAnatomia.\nEsse si dividono in superiori e inferiori che si trovano fra la mucosa gastrica ed esofagea, occupano per pochi mm il cardias (5-6)."}
{"id": "2379115", "revid": "65547", "url": "https://it.wikipedia.org/wiki?curid=2379115", "title": "Stuart Palmer", "text": "Biografia.\nPalmer nacque a Baraboo nel Wisconsin. Discendente di uno dei pi\u00f9 antichi coloni inglesi, svolse una variet\u00e0 di mestieri tra cui marinaio, raccoglitore di mele, tassista e giornalista, prima di dedicarsi ai racconti. Il suo primo romanzo, \"The Penguin Pool Mystery\", fu pubblicato 1931 e trasposto al cinema l'anno seguente dalla RKO Radio Pictures, col titolo \"Penguin Pool Murder\". L'attrice Edna May Oliver imperson\u00f2 l'eroina di Palmer, Hildegarde Withers, un'insegnante zitella e investigatrice dilettante, una specie di versione americana della Miss Marple di Agatha Christie, ma pi\u00f9 ironica e caustica. Il modello per l'insolita detective fu la sua insegnante superiore, tale Miss Fern Hakett, ammise lo scrittore in seguito. L'assegnazione della parte a Oliver fu una felice coincidenza perch\u00e9 Palmer fu influenzato, nella creazione del personaggio, proprio dall'interpretazione dell'attrice nella rappresentazione teatrale \"Show Boat\" tenuta a Broadway. Il film fu un successo e Oliver imperson\u00f2 Withers in altri due film, ma poi lasci\u00f2 la RKO nel 1935. La serie fin\u00ec con altri tre film, con Helen Broderick e poi ZaSu Pitts nel ruolo che fu di Oliver. Il successo del primo racconto ispir\u00f2 Palmer a collezionare immagini e statue di pinguini e a creare un marchio personale caratterizzato da uno di questi uccelli.\nMolte storie di Stuart Palmer sono state trasportate al cinema. Nel 1936, scrisse la sua prima sceneggiatura e seguit\u00f2 a scriverne, il pi\u00f9 delle quali per film cosiddetti B-movie. Palmer scrisse per molte serie di gialli \"di serie B\" come i primi tre film di \"Bulldog Drummond\" per la Paramount, e pi\u00f9 tardi in \"Lone Wolf\" della Columbia e \"The Falcon\" della RKO. \nPalmer scrisse molti racconti di Hildegarde Withers, incluso \"Murder on the Blackboard\" (1932), \"Murder on Wheels\" (1932), \"The Puzzle of the Pepper Tree\" (1934), \"Four Lost Ladies\" (1949), e \"Cold Poison\" (1954), messi insieme nello studio di animazione di Walter Lantz. La raccolta di racconti brevi \"People vs. Withers and Malone\" (1963), fu scritta con Craig Rice e affiancava al suo personaggio il detective-avvocato alcolizzato John Joseph Malone della Rice. \"Hildegarde Withers Makes the Scene\" (1969) fu completato da Fletcher Flora dopo la morte di Palmer e fu pubblicato postumo. Palmer scrisse anche brevi racconti incentrati sulla Withers che uscirono su giornali e riviste di gialli; alcuni sono stati raccolti nei libri \"The Riddles of Hildegarde Withers\" (1947), \"The Monkey Murder\" (1950), e \"Hildegarde Withers: Uncollected Riddles\" (2002).\n\"The Adventure of the Remarkable Worm\" \u00e8 un ironico \"pastiche\" (nell'anglosassone significato di parodia) su Sherlock Holmes, che fu pubblicata nel 1944 in \"The Misadventures of Sherlock Holmes\" a cura di Ellery Queen. Nel 1960, \"The Adventure of the Marked Man\" fu pubblicato da Palmer nell'\"Ellery Queen's Mystery Magazine\". Questo breve \"pastiche\" porta Holmes e il suo compagno d'avventura Dr. Watson nel villaggio di Penzance, in Cornovaglia. L\u00ec, investigano gli strani avvertimenti ricevuti da Allen Pendarvis e il susseguente attentato alla sua vita. \u00ab\u00a0I due racconti, uno umoristico, l'altro serio, furono scritti mentre Palmer era in una sperduta postazione dell'esercito in Oklahoma, dove aveva la mansione di istruttore.\u2026\u00bb Palmer era un appassionato delle storie e del personaggio di Holmes e nel 1958 entr\u00f2 a far parte dei Baker Street Irregulars, associazione letteraria che riunisce i pi\u00f9 grandi fan del detective.\nPalmer scrisse anche qualche racconto giallo incentrato sul personaggio di Howie Rook ed \u00e8 stato per un anno presidente dell'associazione Mystery Writers of America.\nOpere.\nRomanzi.\nSerie Hildegarde Withers:\nAltri libri:"}
{"id": "2379117", "revid": "767487", "url": "https://it.wikipedia.org/wiki?curid=2379117", "title": "Don't Do That", "text": "Don't Do That \u00e8 una canzone pubblicata nel 1980 dalla rock band inglese The Young &amp; Moody Band."}
{"id": "2379120", "revid": "729019", "url": "https://it.wikipedia.org/wiki?curid=2379120", "title": "Ghiandole del fondo", "text": "Nell'anatomia le ghiandole del fondo sono una forma di ghiandole gastriche.\nAnatomia.\nTali ghiandole sono di forma semplice, tubolare ma non ramificata (al massimo sono composte da 2-3 rami) e sono costituite da diversi tipi cellulari:\nFunzioni.\nHanno la funzione di produrre l'acido cloridrico e i fermenti gastrici.\nPatologia.\nIn questa parte del corpo esiste una sindrome che permette la nascita dei cosiddetti \"polipi\"."}
{"id": "2379125", "revid": "71155", "url": "https://it.wikipedia.org/wiki?curid=2379125", "title": "Giunta delle elezioni", "text": ""}
{"id": "2379131", "revid": "3115", "url": "https://it.wikipedia.org/wiki?curid=2379131", "title": "\u010cenkovce", "text": "\u010cenkovce (in ungherese \"Csenke\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2379132", "revid": "287204", "url": "https://it.wikipedia.org/wiki?curid=2379132", "title": "Cenkovce", "text": ""}
{"id": "2379133", "revid": "51323", "url": "https://it.wikipedia.org/wiki?curid=2379133", "title": "Csenke", "text": ""}
{"id": "2379135", "revid": "729019", "url": "https://it.wikipedia.org/wiki?curid=2379135", "title": "Ghiandole piloriche", "text": "Nell'anatomia umana le ghiandole piloriche sono una forma di ghiandole che si trovano nella regione antrale e pilorica dello stomaco.\nAnatomia.\nTali ghiandole sono di forma tubulare ramificata e lunghe, terminano nel sottomucosa. Sono caratterizzate da un unico elemento cellulare. Le ghiandole contengono cellule G e cellule mucose.\nFunzioni.\nLe cellule G secernono gastrina, mentre le cellule mucose secernono muco."}
{"id": "2379139", "revid": "149732", "url": "https://it.wikipedia.org/wiki?curid=2379139", "title": "Linfadenopatia", "text": ""}
{"id": "2379143", "revid": "287204", "url": "https://it.wikipedia.org/wiki?curid=2379143", "title": "Ait Ouriaghel", "text": "Gli Ait Ouriaghel (numerose le trascrizioni di questo nome: anche \"Ayt Warya\u0263er\", \"Ayt Waryaguil\", \"Ayt Urya\u0263el\" ecc.) sono una trib\u00f9 di lingua ed etnia berbera stanziata nella catena montuosa del Rif, nel nord del Marocco, intorno alla citt\u00e0 di Al-Hoseyma. Ayt Waryagher significa \"quelli che non si tirano indietro / quelli che non si ritirano\". Gli Ayt Waryagher parlano il dialetto \"Tarifit-occidentale\" della lingua Tarifit. \nGli Ayt Waryagher erano il gruppo principale che ha partecipato alla guerra del Rif (vedi Repubblica del Rif ) contro il protettorato spagnolo in Marocco all'inizio del XX secolo. Le autorit\u00e0 spagnole li considerarono il nucleo dell'insurrezione contro l'autorit\u00e0 coloniale nella zona orientale del protettorato e principali responsabili della disfatta nella Battaglia di Annual.\nDurante la guerra del Rif del 1921-1926, la guida degli Ayt Wayagher era nelle mani della famiglia Al-Khattabi e, in particolare, nella persona di Muhammad bin Abd el-Krim al-Khattabi. Il suo centro era la piccola localit\u00e0 di Ajdir nella baia di Al-Hoseyma. Muhammad bin Abd el-Krim al-Khattabi ha stretto un'alleanza con le trib\u00f9 della trib\u00f9 Ayt Touzine per fermare gli spagnoli sul fiume Neko\u0159 a Temsamane.\nSistema Khmas.\nGli Ayt Waryagher sono con gli Iker\u00e4iyen le uniche trib\u00f9 Riffiane che fanno uso del sistema Khmas. Un khams (singolare per Khmas) \u00e8 una sorta di trib\u00f9 indipendente all'interno di una trib\u00f9, con il proprio qaid (capotrib\u00f9). Questi sono i cinque Khmas degli Ayt Waryagher:\nDopo l'indipendenza del Marocco nel 1956 si form\u00f2 un consiglio nazionale e il sistema khmas fu formalmente abolito.\nGeografia.\nI territori degli Ayt Waryagher comprendono una vasta area al centro del Rif. Gli Ayt Waryagher confinano con le seguenti trib\u00f9:\nLe citt\u00e0 che appartengono al territorio di Ait Waryaghar sono:"}
{"id": "2379149", "revid": "599013", "url": "https://it.wikipedia.org/wiki?curid=2379149", "title": "Jancarlos", "text": "\u00c8 morto nel 2013 all'et\u00e0 di 30 anni a seguito di un incidente stradale.\nCaratteristiche tecniche.\nGioca come difensore laterale destro.\nCarriera.\nClub.\nHa iniziato la carriera nel 2001 con la maglia del Fluminense, giocando 40 partite e segnando una rete; trasferitosi alla Juventude con la formula del prestito, nel 2005 \u00e8 stato acquistato dal Clube Atl\u00e9tico Paranaense, nel quale divent\u00f2 un titolare fisso, guadagnandosi il trasferimento ai campioni del Brasile in carica, il San Paolo, giocando per\u00f2 14 partite prima di passare al Cruzeiro."}
{"id": "2379150", "revid": "1196811", "url": "https://it.wikipedia.org/wiki?curid=2379150", "title": "Canale di Faresina", "text": "Il canale di Faresina, di Farasina, della Faresina o della Grande Porta (in croato \"Vela Vrata\") \u00e8 un braccio di mare che separa la parte settentrionale dell'isola di Cherso (\"Cres\") dalla costa orientale dell'Istria, in Croazia. Il canale, che ha una larghezza media di circa 4,5\u00a0km, \u00e8 navigabile ed \u00e8 attraversato dai traghetti di collegamento per Cherso, che partendo da punta Prestova o Prestava (\"rt Brestova\"), sulla costa istriana, approdano al villaggio di Faresina (\"Porozina\").\nStoria.\nIl canale, nel febbraio del 1918, fu attraversato dai MAS protagonisti dell'azione militare cui partecip\u00f2 anche Gabriele D'Annunzio, passata alla storia come la beffa di Buccari."}
{"id": "2379154", "revid": "1711941", "url": "https://it.wikipedia.org/wiki?curid=2379154", "title": "Miach", "text": "Nella mitologia irlandese Miach era il figlio di Dian Cecht dei T\u00faatha D\u00e9 Danann. Rimpiazz\u00f2 il braccio d'argento fatto da suo padre per Nuada con un braccio di carne e sangue. Dian Cecht lo uccise per gelosia non essendo stato capace di fare altrettanto."}
{"id": "2379161", "revid": "54253", "url": "https://it.wikipedia.org/wiki?curid=2379161", "title": "Aith Ouriaghel", "text": ""}
{"id": "2379164", "revid": "767487", "url": "https://it.wikipedia.org/wiki?curid=2379164", "title": "Henrique Pacheco Lima", "text": "Carriera.\nClub.\nDopo l'inizio nelle giovanili del Coritiba e un rapido passaggio nel Londrina, nel 2005 pass\u00f2 al Figueirense, con il quale si impose come titolare; nel 2007 pass\u00f2 al J\u00fabilo Iwata in J League, prima di andare nel 2008 al Cruzeiro. Il 15 luglio 2011 passa al Santos."}
{"id": "2379166", "revid": "7336", "url": "https://it.wikipedia.org/wiki?curid=2379166", "title": "Radiazione magnetica", "text": ""}
{"id": "2379167", "revid": "256896", "url": "https://it.wikipedia.org/wiki?curid=2379167", "title": "Programma di aggiustamento strutturale", "text": ""}
{"id": "2379168", "revid": "24082593", "url": "https://it.wikipedia.org/wiki?curid=2379168", "title": "Joan Benoit Samuelson", "text": ""}
{"id": "2379169", "revid": "729019", "url": "https://it.wikipedia.org/wiki?curid=2379169", "title": "Antro pilorico", "text": "L'antro pilorico \u00e8 la parte finale dello stomaco in rapporto di continuit\u00e0 con lo sfintere pilorico e quindi il duodeno (caudalmente) e il corpo dello stomaco (cranialmente).\nAnatomia e fisiologia.\nL'antro pilorico \u00e8 situato fra il corpo dello stomaco e il canale pilorico. Questa porzione dello stomaco prende rapporti anteriormente con il fegato e inferiormente col colon traverso. Ospita un gran numero di ghiandole tubulari composte a secrezione mucosa necessarie per proteggere la mucosa dai danni dovuti alla secrezione di acido (cellule parietali) e enzimi digestivi (cellile principali). La localizzazione di ghiandole mucose in tale porzione dello stomaco ha una spiegazione prettamente funzionale: il contenuto gastrico tende a ristagnare nella regione antrale fintanto che non \u00e8 pronto per essere assimilato dall'intestino e quindi \u00e8 proprio l'antro a patire di pi\u00f9 i danni causati dai succhi gastrici.\nPatologia.\nL'antro pilorico \u00e8 spesso colpito sia da fenomeni di gastrite cronica (tipo B e tipo AB) con rischio di degenerazione neoplastica che da gastropatie reattive e ulcera peptica. La patologia dell'antro pilorico \u00e8 fortemente correlata all'infezione da Helicobacter. Questo patogeno causa danno alla mucosa in diversi modi:\n-Aumento del tono arteriolare e microtrombosi da attivazione piastrinica con conseguente rallentamento del flusso ematico e ischemia\n-Aumento del pH gastrico\n-Rallentamento dello svuotamento gastrico\n-Riduzione del turnover della mucosa\n-Danno diretto dovuto a tossine batteriche e indiretto dovuto a richiamo di elementi della serie bianca\nI quadri di gastrite cronica sono relativamente simili tra loro, in quanto presentano tutti un certo grado di atrofia ghiandolare, fibrosi reattiva, infiltrato linfocitomacrofagico (componente cronica) e polimorfonucleato (componente attiva). Ci\u00f2 che cambia tra il quadro di gastrite cronica antrale (tipo B) e la atrofica multifocale (tipo AB) \u00e8 la disposizione delle lesioni e la loro profondit\u00e0. La gastrite di tipo B tende a coinvolgere in modo quasi esclusivo l'antro e determina per lo pi\u00f9 un quadro di atrofia superficiale delle ghiandole con forte risposta infiammatoria ed \u00e8 dovuto quasi esclusivamente a H.Pilorii. \u00c8 molto frequente la presentazione di un'ulcera peptica della mucosa. La gastrite di tipo AB invece tende ad essere multifocale, presenta completa atrofia e involuzione delle strutture ghiandolari con un quadro avanzato che somiglia molto a quello della gastrite di tipo A (non si assiste tuttavia facilmente a deficit di B12 in questa forma).\nL'antro \u00e8 spesso colpito da cancro gastrico che sovente tende a entrare in differenziale con l'ulcera peptica, soprattutto per quanto riguarda le forme early a pattern IIc (lievemente escavate) e advanced a pattern II (fungoide) o III (crateriforme). In questo caso, gi\u00e0 il gastroscopista pu\u00f2 intuire la natura della lesione senza attendere il referto anatomopatologico tenendo conto che:\n-L'ulcera ha un letto pulito, il cancro presenta necrosi ed emorragia\n-L'ulcera presenta le pliche disposte \"a cerchio di bicicletta\" attorno ad essa, il cancro no\n-L'ulcera ha bordi regolari, soffici e pianeggianti. Il cancro tende ad avere bordi irregolari, duri e lievemente rialzati.\n-L'ulcera solitamente si situa sulla piccola curva, il cancro sulla grande curva.\nLa presenza di un cancro facente massa in sede antrale \u00e8 tipica dell'istotipo intestinale che tende a presentarsi per lo pi\u00f9 in questa sede"}
{"id": "2379174", "revid": "767487", "url": "https://it.wikipedia.org/wiki?curid=2379174", "title": "Elicarlos", "text": "Caratteristiche tecniche.\nGioca come centrocampista difensivo.\nCarriera.\nClub.\nCresciuto nelle giovanili del Porto di Caruaru, fu mandato in prestito al N\u00e1utico, squadra della capitale dello Stato di Pernambuco, Recife, per disputare il Campeonato Brasileiro S\u00e9rie A 2007.\nNel 2008 si \u00e8 trasferito al Cruzeiro per disputare la Copa Libertadores."}
{"id": "2379175", "revid": "1543377", "url": "https://it.wikipedia.org/wiki?curid=2379175", "title": "Infomobilit\u00e0", "text": "Con l'espressione infomobilit\u00e0 si intende l'uso di tecnologie dell'informazione a supporto della mobilit\u00e0 e degli spostamenti di persone e merci.\nGrazie allo sviluppo di dispositivi e strumenti informatici avvenuto negli ultimi anni, accompagnato alla rapida diffusione dei sistemi di navigazione satellitare basati sul GPS, le informazioni relative alla mobilit\u00e0 ed alle sue componenti relative a persone (traffico stradale) e merci (logistica) sono trattate in modo sempre pi\u00f9 completo, diffuso ed accessibile a tutti.\nL'infomobilit\u00e0 aiuta quindi, ad esempio, sia i normali cittadini che si muovono nel traffico (in auto, moto, o anche in bici ed a piedi), sia coloro che devono utilizzare mezzi di trasporto pubblico (con informazioni in tempo reale sull'andamento di autobus e treni, o sulla localizzazione delle fermate), che gli operatori della logistica e del trasporto postale e delle merci. Le informazioni possono essere inviate all'utenza in modo diffuso (es. con pannelli a messaggio variabile in autostrada), o pu\u00f2 essere l'utente stesso ad accedervi in base alle proprie necessit\u00e0 (es. informazioni sul traffico, ricerca di un parcheggio) o alla propria situazione specifica (es. da casa attraverso il web, o in mobilit\u00e0 attraverso un dispositivo mobile ecc.).\nEsistono numerose tecniche di infomobilit\u00e0:\nCon la diffusione degli smartphone come l'iPhone o quelli dotati di sistema operativo Android sono inoltre state create numerose applicazioni di infomobilit\u00e0 fruibili direttamente da cellulare, come ad esempio quelle per il monitoraggio dell'andamento dei treni, per la navigazione in auto via GPS, per la verifica in tempo reale degli orari degli autobus e per l'utilizzo dei sistemi di \"bike sharing\".\nAttualmente vi sono inoltre numerosi portali, che puntano a realizzare un unico punto di riferimento di nicchia. Ad esempio siti che ospitano gli orari degli autobus a livello nazionale ed internazionale ne sono un valido esempio."}
{"id": "2379176", "revid": "24082700", "url": "https://it.wikipedia.org/wiki?curid=2379176", "title": "Pietro Vassalletto", "text": ""}
{"id": "2379178", "revid": "1543377", "url": "https://it.wikipedia.org/wiki?curid=2379178", "title": "Aggiustamento strutturale", "text": "Aggiustamento strutturale \u00e8 un termine utilizzato per descrivere i cambiamenti nelle politiche implementati dal Fondo monetario internazionale (FMI) e dalla Banca Mondiale (le istituzioni di Bretton Woods) nei paesi in via di sviluppo.\nTali cambiamenti nelle politiche sono detti \"condizionalit\u00e0\" (in inglese: \"conditionalities\") e rappresentano il presupposto da soddisfare per ottenere nuovi finanziamenti dal FMI o dalla Banca mondiale, o per ottenere tassi d'interesse inferiori sui finanziamenti in essere. Le condizionalit\u00e0 sono implementate per assicurare che il denaro prestato sar\u00e0 speso in conformit\u00e0 con gli obiettivi globali del finanziamento. I programmi di aggiustamento strutturale (\"Structural Adjustment Programs\" - SAPs) sono creati con l'obiettivo di ridurre gli squilibri fiscali del paese debitore. La banca dalla quale un paese debitore riceve il proprio finanziamento dipende dalla tipologia di necessit\u00e0. In generale, si sostiene che i finanziamenti concessi dalla Banca Mondiale e dal FMI siano progettati per promuovere la crescita economica, generare reddito, e ripagare il debito che i paesi hanno accumulato.\nAttraverso le condizionalit\u00e0, i programmi di aggiustamento strutturale implementano generalmente programmi e politiche di \"libero mercato\". Questi programmi comprendono cambiamenti sia interni (in particolare privatizzazioni e deregolamentazioni), sia esterni, specialmente la riduzione delle barriere commerciali. I paesi che falliscono nell'esecuzione di tali programmi possono essere soggetti a una severa disciplina fiscale. I critici sostengono che le minacce finanziarie ai paesi poveri equivalgono a un ricatto, al quale le nazioni povere non hanno altra scelta che accondiscendere.\nDalla fine degli anni novanta, alcuni sostenitori dell'aggiustamento strutturale come la Banca mondiale, hanno parlato della \"riduzione della povert\u00e0\" come di un obiettivo. I Programmi di Aggiustamento Strutturale sono stati spesso criticati per l'implementazione di generiche politiche di libero mercato, e per il mancato coinvolgimento del paese in oggetto. Per aumentare il coinvolgimento del paese debitore, i paesi in via di sviluppo sono ora incoraggiati a redigere gli Studi di strategia per la riduzione della povert\u00e0 (\"Poverty Reduction Strategy Papers\" - PRSPs). Tali studi prendono sostanzialmente il posto dei SAPs. Alcuni ritengono che l'incremento della partecipazione dei governi locali nella creazione della politica condurr\u00e0 a una maggior compartecipazione nei programmi di finanziamento, e quindi a una migliore politica fiscale. Il contenuto di questi PRSPs \u00e8 risultato essere abbastanza simile al contenuto originale dei Piani di Aggiustamento Strutturale redatti dalle banche. I critici sostengono che le somiglianze dimostrano che le banche, e i paesi che le finanziano, sono ancora eccessivamente coinvolti nel processo di sviluppo delle politiche.\nCondizioni.\nAlcune delle condizioni per l'aggiustamento strutturale possono essere le seguenti:\nA volte ci si riferisce a queste condizioni con l'espressione \"Washington Consensus\".\nStoria.\nLe politiche di aggiustamento strutturale emersero da due delle istituzioni di Bretton Woods, il Fondo monetario internazionale e la Banca Mondiale, e derivano dalle condizionalit\u00e0 che tali istituzioni collegavano ai loro finanziamenti dall'inizio degli anni cinquanta. All'inizio, queste condizionalit\u00e0 si focalizzarono principalmente sulla politica macroeconomica di un paese.\nLe politiche di aggiustamento strutturale cos\u00ec come le conosciamo oggi traggono origine da una serie di disastri economici globali durante la fine degli anni settanta; le crisi petrolifere, la crisi del debito, molteplici depressioni economiche e la stagflazione. Questi disastri fiscali portarono i membri a decidere che era necessario un intervento pi\u00f9 profondo per migliorare il benessere globale di un paese.\nNel 2002 i SAPs furono sottoposti a un'altra transizione, l'introduzione degli Studi di Strategia per la Riduzione della Povert\u00e0 (\"Poverty Reduction Strategy Papers\" - PRSPs). Tali studi vennero introdotti come risultato della convinzione della banca secondo la quale, \"per avere successo, i programmi di politica economica devono essere fondati su una forte propriet\u00e0 del paese\". In aggiunta, i SAPs, con la loro enfasi sulla riduzione della povert\u00e0, hanno tentato di allinearsi inoltre con gli Obiettivi di Sviluppo del Millennio (\"Millennium Development Goals\" - MDGs). Come conseguenza dell'introduzione dei PRSPs, FMI e Banca Mondiale hanno implementato un approccio pi\u00f9 flessibile e creativo alla creazione delle politiche.\nMentre il focus principale dei SAPs ha continuato ad essere l'equilibrio dei debiti esterni e dei disavanzi commerciali, le ragioni per quei debiti hanno sub\u00ecto una transizione. Oggi, i SAPs e i loro istituti di credito hanno aumentato la loro sfera d'influenza fornendo sollievo a paesi che attraversano problemi economici a causa di disastri naturali, cos\u00ec come di errata gestione economica. Dal loro inizio, i SAPs sono stati adottati da una serie di altre Istituzioni Finanziarie Internazionali (\"International Financial Institutions\" - IFIs).\nCritiche.\nSono state avanzate molte critiche, che riguardano diversi aspetti dei SAPs.\nSovranit\u00e0 nazionale.\nI critici affermano che i SAPs minacciano la sovranit\u00e0 delle economie nazionali, in quanto prevedono che sia un'organizzazione esterna a dettare la politica economica della nazione. I critici sostengono che la creazione di buone politiche \u00e8 nel proprio miglior interesse di una nazione sovrana. Perci\u00f2, i SAPs non sono necessari dato che lo stato sta agendo nel proprio miglior interesse. Tuttavia, \u00e8 importante considerare che in molti paesi in via di sviluppo il governo favorisce la crescita politica sugli interessi economici nazionali, e quindi si dedica a pratiche per la ricerca di posizioni di rendita al fine di consolidare il potere politico piuttosto che rivolgersi alle cruciali questioni economiche. In molti paesi dell'Africa subsahariana, la stabilit\u00e0 economica \u00e8 passata di mano in mano con pesante declino economico.\nMentre il debito pubblico nei paesi in via di sviluppo e in quelli sviluppati \u00e8 un dato di fatto quasi universale, i paesi a basso reddito affrontano una posizione molto pi\u00f9 vulnerabile per mantenere un'equilibrata bilancia dei pagamenti, con le 47 nazioni pi\u00f9 povere al mondo che avevano gi\u00e0 debiti per 488 miliardi di dollari nel 2003.\nA causa di questa quasi universalit\u00e0 del debito, una critica popolare \u00e8 che i termini dell'aggiustamento strutturale sono diventati uno schema per il governo della maggior parte dell'umanit\u00e0. Perci\u00f2, qualcuno sostiene che il processo politico democratico di numerosi paesi sia stato indebolito da decisioni formulate in luoghi lontani da burocrati ed economisti occidentali e che dell'implementazione di tale politica abbiano beneficiato unicamente i maggiori paesi donatori (USA, Regno Unito, Canada e Giappone).\nPer esempio, l'apertura di paesi agli investimenti esterni consente alle grandi imprese statunitensi di costruire stabilimenti in aree impoverite. Le imprese possono sfruttare l'eccedenza di lavoro a basso costo, e l'usuale mancanza di regolamenti ambientali per produrre beni a un prezzo inferiore. Come conseguenza, aumentano i profitti dell'impresa e i flussi commerciali di quel particolare paese. Sebbene tutto ci\u00f2 faccia aumentare il PIL, la maggior parte dei profitti va di fatto a beneficio dell'impresa e del paese d'origine della stessa. Viceversa, molti sostengono che le persone assunte dalle societ\u00e0 hanno disperato bisogno di un lavoro qualsiasi, considerando che le forme alternative di assunzione o di stile di vita disponibili per loro sono molto peggiori.\nL'aggiustamento strutturale divenne uno dei principali strumenti per lo sviluppo globale di un sistema di organizzazioni non governative che permettono di evitare l'intermediazione delle amministrazioni locali nei paesi poveri nella realizzazione di politiche del benessere sociale.\nPrivatizzazione.\nUna politica comunemente richiesta negli aggiustamenti strutturali riguarda la privatizzazione delle industrie e delle risorse di propriet\u00e0 statale. Apparentemente, questa politica mira a incrementare l'efficienza e gli investimenti, nonch\u00e9 a diminuire la spesa pubblica. Le risorse di propriet\u00e0 statale devono essere vendute sia che siano profittevoli o meno.\nI critici, tuttavia, hanno condannato le richieste di privatizzazione. Quando le risorse vengono trasferite a societ\u00e0 straniere e/o a \u00e9lite nazionali, l'obiettivo della pubblica prosperit\u00e0 \u00e8 rimpiazzato con l'obiettivo dell'accumulazione privata. Inoltre, le imprese di propriet\u00e0 statale possono avere bilanci in perdita perch\u00e9 assolvono un ruolo sociale pi\u00f9 ampio, come la fornitura di servizi pubblici a basso costo e di lavoro. Molti hanno sostenuto, ad esempio, che la privatizzazione del settore idrico in Bolivia abbia danneggiato i poveri, pi\u00f9 che aiutarli.\nAgricoltura.\nLe politiche relative all'agricoltura, al commercio alimentare e quelle contrarie alle riforme terriere, associate ai SAPs sono state indicate come uno dei motori principali nell'urbanizzazione del sud globale, nell'esplosione delle megacitt\u00e0, nella migrazione mondiale verso il nord globale e nella crescita della povert\u00e0 urbana e delle baraccopoli.\nNel subsettore dell'irrigazione la tendenza \u00e8 stata verso il disimpegno dei governi dallo sviluppo e dalla gestione dell'irrigazione. Ci\u00f2 ha portato a un processo di delegazione delle attivit\u00e0 manutentive e operative dei sistemi di irrigazione agli utenti organizzati, con risultati eterogenei. Infatti, i finanziamenti dalla Banca Mondiale, il principale finanziatore per lo sviluppo dell'irrigazione, sono bruscamente crollati dalla met\u00e0 degli anni settanta mostrando qualche ripresa solamente a partire dal 2003.\nTutto ci\u00f2 \u00e8 anche fonte di disputa per gli attivisti ambientali. Un'ampia parte delle politiche agricole dei SAPs si focalizza sull'incremento nell'uso di fertilizzanti e pesticidi, i quali per\u00f2 danneggiano la salute dei bacini idrici locali e, quindi, delle popolazioni ittiche. Gli scarichi causati dal sovrautilizzo di fertilizzanti aumentano la quantit\u00e0 di alghe nei bacini idrici locali, determinando zone morte di diverse dimensioni (aree in cui l'ossigeno \u00e8 completamente consumato dalle alghe e dai pesci in decomposizione, rendendo impossibile in tali zone morte la sopravvivenza di forme di vita che abbisognano ossigeno). Le zone morte riguardano sia i bacini idrici locali che quelli internazionali.\nAmbiente.\nL'ambiente locale pu\u00f2 diventare facilmente una disgrazia per le politiche a favore del commercio. Tali politiche promuovono un incremento dell'attivit\u00e0 industriale indirizzata verso i bisogni dell'Occidente. Come risultato della nuova politica, le industrie locali iniziano a focalizzarsi sulla produzione di merci economiche da vendere sul mercato internazionale. Il focus sulla creazione del prodotto pi\u00f9 economico conduce spesso a un'industria che sfrutta l'ambiente. Poich\u00e9 queste nuove industrie sono spesso non regolamentate, non ci sono leggi che proibiscono questo sfruttamento.\nAd esempio, le emissioni dagli stabilimenti sono molto meno regolamentati nelle nazioni in via di sviluppo. Conseguentemente, il costo ambientale (il danno prodotto allo strato dell'ozono, per esempio) della produzione siderurgica in Cina \u00e8 molto maggiore di quanto lo sarebbe negli Stati Uniti.\nUn altro esempio \u00e8 costituito dagli scarichi delle industrie chimiche e farmaceutiche nei fiumi e nei laghi locali. Nelle nazioni in via di sviluppo l'inquinamento dei fiumi \u00e8 diventato motivo di intervento internazionale. Tale inquinamento non riguarda solo le popolazioni locali che a volte fanno il bagno e bevono le acque inquinate, ma sta anche danneggiando gli oceani su larga scala.\n\u00c8 possibile che i SAPs includano clausole che richiedono la regolamentazione dell'industria. Comunque, per la maggior parte, le clausole regolatorie non sono state incluse nei SAPs. La maggioranza dei creatori della politica vede queste regolamentazioni come un ostacolo per il commercio e quindi per lo sviluppo economico.\nIn aggiunta, molti sostengono che sia ingiusto da parte delle nazioni sviluppate (e delle IFIs) richiedere che vengano seguite le proprie politiche ambientali. Tutte le nazioni sviluppate hanno attraversato un periodo di industrializzazione durante il quale sono stati danneggiati gli ambienti locali. Mentre questi periodi di industrializzazione hanno portato a maggiori problemi ambientali, hanno anche ampiamente contribuito allo sviluppo, alla prosperit\u00e0, e all'innalzamento degli standard di vita per i propri abitanti. Essi sostengono essenzialmente che i paesi sviluppati hanno goduto di un vantaggio nello sviluppo economico, e che i paesi meno sviluppati meritano di averne anch'essi uno proprio. I critici dibattono se il mondo sia in grado di maneggiare questo vantaggio o meno. Si sostiene che i paesi in via di sviluppo trarrebbero maggior beneficio dalla cancellazione del debito che da un \"vantaggio\" industriale.\nAusterit\u00e0.\nI critici ritengono i SAPs responsabili per buona parte della stagnazione economica che si \u00e8 verificata nei paesi debitori. I SAPs l'accento sul mantenimento dell'equilibrio di bilancio, che comporta l'attuazione di programmi di austerit\u00e0. Le vittime di un bilancio in equilibrio sono spesso i programmi sociali.\nI programmi che pi\u00f9 frequentemente subiscono tagli sono l'istruzione, la sanit\u00e0 pubblica e altri vari ammortizzatori sociali. Solitamente si tratta di programmi che sono gi\u00e0 sottofinanziati e che hanno un disperato bisogno di investimenti monetari per il loro miglioramento.\nAd esempio, se un governo taglia i fondi per l'istruzione, tutta la societ\u00e0 ne risulta danneggiata, e di conseguenza anche la crescita economica nel lungo termine. Allo stesso modo, i tagli ai programmi sanitari hanno permesso a malattie come l'AIDS di devastare le economie di alcune aree attraverso la distruzione della forza lavoro. Studi recenti hanno dimostrato forti connessioni tra i SAPs e i tassi di diffusione della tubercolosi nelle nazioni in via di sviluppo.\nEffetti sulle donne.\nCon l'adozione dei SAPs avviene una rinuncia alla spesa sociale. Con minori fondi per l'istruzione, la sanit\u00e0, l'assistenza sociale e le infrastrutture locali, la popolazione locale \u00e8 gravata di crescenti responsabilit\u00e0 per provvedere ai propri villaggi/cittadine/citt\u00e0. La sanit\u00e0, l'assistenza sociale e le infrastrutture locali (in particolare quelle idriche e igieniche) vengono solitamente considerati \"lavoro da donne\" e toccano direttamente a loro. Il venir meno del supporto governativo influisce direttamente sulla quantit\u00e0 di lavoro che viene richiesta alle donne, causando un peggioramento delle condizioni di salute e benessere delle donne e, di fatto, dell'intera famiglia.\nIn aggiunta, l'apertura dei mercati causa un aumento improvviso dei posti di lavoro nelle citt\u00e0. Con la partenza degli uomini verso questi lavori, le donne e i bambini vengono lasciati indietro, con crescenti responsabilit\u00e0 per le mogli e madri che si trovano a dover gestire da sole le questioni domestiche.\nLodi.\nMolti sostengono che i paesi debitori stanno correndo nel periodo dell'indebitamento, e alla fine dovranno apportare qualche cambiamento per equilibrare i propri bilanci o controllare l'inflazione. Se queste condizionalit\u00e0 non vengono implementate, i paesi possono aspettarsi problemi anche maggiori nel futuro.\nIn linea di principio, quella delle condizionalit\u00e0 \u00e8 una tattica utilizzata non solo per rendere sicuro il ripagamento dei finanziamenti, ma anche per assicurare che essi vengano utilizzati in modo appropriato. Se non ci fossero condizioni sul finanziamento, il paese potrebbe non utilizzare per ridurre la povert\u00e0.\nEvidenza empirica.\nCi sono alcune evidenze che i programmi di stabilizzazione del FMI abbiano un impatto positivo sulla bilancia dei pagamenti e sulle partite correnti. D'altra parte, le prove di riduzione dell'inflazione, e di incoraggiamento della crescita, sono piuttosto limitate e discutibili. Tuttavia, ci sono alcuni seri problemi nella misurazione del successo empirico dei programmi del FMI. \u00c8 estremamente difficile determinare quello che sarebbe successo se il FMI non fosse intervenuto. Infatti, la prova del successo 'prima e dopo' nella bilancia dei pagamenti \u00e8 pi\u00f9 debole che i calcoli del successo relativo nel caso di non intervento.\nConfronto tra i SAPs del FMI e quelli della Banca Mondiale.\nMentre sia il FMI che la Banca Mondiale finanziano i paesi depressi e quelli in via di sviluppo, i loro finanziamenti sono progettati per rivolgersi a problematiche differenti. Il Fondo Monetario Internazionale presta principalmente ai paesi che hanno problemi nella bilancia dei pagamenti (in quanto non riescono a pagare i loro debiti internazionali), mentre la Banca Mondiale offre finanziamenti per finanziare particolari progetti di sviluppo.\nSAPs del FMI.\nI finanziamenti del FMI si focalizzano sulla sistemazione temporanea dei problemi cui i paesi si trovano complessivamente esposti. Tradizionalmente, i finanziamenti del FMI erano intesi per essere ripagati entro periodi brevi, tra i 2 anni e mezzo e i 4 anni. Oggi \u00e8 prevista qualche opzione di durata superiore, fino a 7 anni, cos\u00ec come opzioni di finanziare i paesi in periodi di crisi e in occasione di disastri naturali o di conflitto.\nSAPs della Banca Mondiale.\nI SAPs della Banca Mondiale, detti anche Finanziamenti di Aggiustamento Strutturale (\"Structural Adjustment Loans\" - SALs), si focalizzano sulla fornitura di finanziamenti e garanzie ai paesi che necessitano fondi sulla base di un progetto. Ad esempio, un finanziamento o una garanzia da parte della Banca Mondiale potrebbe fornire i fondi per migliorare le infrastrutture in una regione di un paese in via di sviluppo. La Banca Mondiale \u00e8 composta da due entit\u00e0 per il finanziamento dello sviluppo; la Banca Internazionale per la Ricostruzione e lo Sviluppo - BIRS (\"International Bank for Reconstruction and Development\" - IBRD) e la Agenzia Internazionale per lo Sviluppo (\"International Development Association\" - IDA). La BIRS si focalizza sui \"paesi di reddito medio e con poco merito di credito\" mentre la IDA si dedica ai paesi di reddito pi\u00f9 basso e merito di credito minimo.\nPaesi donatori.\nIl Fondo Monetario Internazionale \u00e8 mantenuto solamente dai propri stati membri, mentre la Banca Mondiale finanzia i propri prestiti sia con i contributi da parte dei membri, sia con emissioni obbligazionarie. Attualmente (al maggio 2009) sono 185 i paesi membri del FMI e della Banca Mondiale. Ai membri \u00e8 assegnata una quota che viene rivalutata e pagata su base rotativa. La quota assegnata \u00e8 determinata proporzionalmente alla porzione del paese donatore sull'economia mondiale. Una delle critiche ai SAPs \u00e8 che i maggiori paesi donatori detengono troppa influenza su quei paesi che ricevono i finanziamenti e i SAPs che li accompagnano.\nDi seguito alcuni dei maggiori donatori:"}
{"id": "2379180", "revid": "2519", "url": "https://it.wikipedia.org/wiki?curid=2379180", "title": "Calbayog", "text": "Calbayog \u00e8 una citt\u00e0 componente delle Filippine, situata nella Provincia di Samar, nella Regione di Visayas Orientale.\nCalbayog \u00e8 formata da 157 baranggay:"}
{"id": "2379181", "revid": "2082684", "url": "https://it.wikipedia.org/wiki?curid=2379181", "title": "Malcolm Gladwell", "text": "Biografia.\nNato in Inghilterra, Gladwell \u00e8 cresciuto in Ontario, si \u00e8 laureato in storia all'universit\u00e0 di Toronto e risiede attualmente a New York. Dal 1987 al 1996 ha lavorato per il \"Washington Post\", scrivendo di economia e scienze, fino a diventare capo dell'ufficio newyorkese del quotidiano. Dal 1996 ha iniziato la collaborazione con il \"New Yorker\", giornale per il quale ha scritto gli articoli da cui sono nati i suoi libri best seller: \"Il punto critico. I grandi effetti dei piccoli cambiamenti\" (\"The Tipping Point\", 2000), \"In un batter di ciglia. Il potere segreto del pensiero intuitivo\" (\"Blink\", 2005) e \"Fuoriclasse. Storia naturale del successo\" (\"Outliers\", 2008).\nRiconoscimenti.\nNel 2005 \"Time\" cit\u00f2 Malcolm Gladwell nel suo elenco dei 100 personaggi pi\u00f9 influenti. Tutti e tre i suoi libri raggiunsero il primo posto nella \"New York Times\" Best Seller list. Nel 2007 gli fu assegnato l'American Sociological Association's Award for Excellence in the Reporting of Social Issues, mentre l'universit\u00e0 di Waterloo gli confer\u00ec una laurea in lettere \"ad honorem\"."}
{"id": "2379183", "revid": "486946", "url": "https://it.wikipedia.org/wiki?curid=2379183", "title": "La caduta dell'Impero romano (film 1964)", "text": ""}
{"id": "2379184", "revid": "24823", "url": "https://it.wikipedia.org/wiki?curid=2379184", "title": "Parco dell'Oglio", "text": "La denominazione di Parco dell'Oglio si pu\u00f2 riferire a due parchi fluviali:"}
{"id": "2379189", "revid": "767487", "url": "https://it.wikipedia.org/wiki?curid=2379189", "title": "Hiziel de Souza Soares", "text": "Caratteristiche tecniche.\nGioca come attaccante.\nCarriera.\nClub.\nCon 13 reti segnate nel Campeonato Brasileiro S\u00e9rie A 2006 per il Figueirense, si mise particolarmente in evidenza e si trasfer\u00ec al Fluminense. Nel 2008 si trasfer\u00ec in prestito al Gr\u00eamio, passando poi al Cruzeiro alla fine dell'anno.."}
{"id": "2379190", "revid": "35707", "url": "https://it.wikipedia.org/wiki?curid=2379190", "title": "Henry Luce", "text": ""}
{"id": "2379193", "revid": "1543377", "url": "https://it.wikipedia.org/wiki?curid=2379193", "title": "Distacco intempestivo di placenta", "text": "Il distacco intempestivo di placenta o abruptio placentae (o DIPNI, \"distacco intempestivo di placenta normalmente impiantata\") \u00e8 una complicanza della gravidanza causata dal distacco parziale o completo della placenta dall'utero \"prima\" dell'espletamento del parto. Tale evento \u00e8 considerato una emergenza medica in quanto pu\u00f2 condurre ad emorragia materna massiva e a diversi gradi di sofferenza fetale.\nNormalmente la placenta viene espulsa durante il secondamento, periodo del parto che segue, solitamente dopo 10-15 minuti, l'espulsione del feto. La condizione necessaria affinch\u00e9 il distacco venga definito intempestivo \u00e8 che il parto non sia stato ancora espletato; il distacco intempestivo pu\u00f2 avvenire sia poco prima del travaglio di parto (in questo caso viene definito come distacco prematuro) o durante il travaglio (definito distacco precoce).\nEpidemiologia.\nIl distacco di placenta si verifica in circa 0,5-1 casi ogni 200 gravidanze. Nella maggioranza dei casi si verifica un distacco parziale. Si presenta pi\u00f9 spesso alla XXV settimana di gravidanza.\nEziologia e patogenesi.\nEsistono numerosi fattori e/o condizioni predisponenti al distacco intempestivo di placenta anche se talora non \u00e8 possibile riconoscere una causa scatenante. Tra i fattori e le condizioni di rischio predisponenti si riconoscono:\nTali patologie materne o del complesso funicolo-placentare si traducono in alterazioni macroscopiche o microscopiche della placenta, in particolare dei villi ancoranti, con possibile distacco del disco corionico/trofoblastico dalla decidua basale. A tale evento consegue lo stravaso emorragico nello spazio in cui la decidua si \u00e8 separata dai villi coriali, con formazione di un ematoma retro placentare che perpetua e peggiora lo scollamento. Lo stravaso emorragico pu\u00f2 rimanere confinato allo spazio retro placentare provocando ipoperfusione fetale e/o debordare verso il segmento uterino inferiore, scollando parzialmente o totalmente la placenta fino a provocare una grave metrorragia. In caso di placenta previa, il distacco di placenta provoca invariabilmente metrorragia.\nProfilo clinico.\nIl distacco intempestivo di placenta \u00e8, nelle prime fasi, asintomatico e talora, in casi lievi e limitati a piccole porzioni placentari, auto-risolutivo con il riposo. Nei casi in cui il distacco progredisca, la donna gravida pu\u00f2 riferire sintomatologia algica sfumata diffusa a tutto l'addome o localizzata a livello dell'utero, con dolore ipogastrico o contrazioni continue; in presenza di tale sintomatologia, perdite vaginali ematiche devono far sempre sospettare un distacco di placenta. Se non trattato tempestivamente, il distacco di placenta pu\u00f2 provocare anemizzazione, apoplessia utero-placentare, shock emorragico, sofferenza fetale, morte fetale, morte materna.\nDiagnosi.\nNel sospetto di distacco placentare, gli esami di primo livello sono:\nNei casi dubbi, \u00e8 possibile eseguire una risonanza magnetica, considerando tuttavia la necessit\u00e0 di un intervento tempestivo. Si tratta di una metodica altamente sensibile nel distacco di placenta.\nClassificazione.\nSulla base della presentazione clinica, si distinguono 4 classi di distacco di placenta\nPrevenzione e trattamento.\nPrevenzione.\nAl fine di diminuire il rischio di distacco di placenta, tutte le donne dovrebbero essere spronate ad evitare il fumo di tabacco, il consumo di droghe e le attivit\u00e0 fisiche a rischio. Risulta inoltre fondamentale correggere un eventuale diabete gestazionale, una pre-eclampsia o l'ipertensione gravidica. Monitoraggi ecografici seriati nelle donne gravide a rischio possono essere utili per riconoscere distacchi di placenta parziali e/o asintomatici.\nGestione.\nNei casi in cui si dimostri un distacco placentare pericoloso per madre o feto, la strategia terapeutica cambia in base all'epoca gestazionale. \nTra la 37\u00aa e la 42\u00aa settimana di amenorrea, qualora le condizioni materne siano instabili o sia manifesta una sofferenza fetale, \u00e8 necessario procedere con un taglio cesareo e con il supporto emodinamico.\nIn caso di emorragia che perduri dopo l'espletamento, pu\u00f2 essere necessaria la somministrazione di metilergometrina , carbetocina e/o sulprostone o, nei casi di emorragia inarrestabile, si ricorre a manovre operative tipo la sutura di B-Lynch o la legatura arteriosa selettiva. Raramente, si rende necessaria l'isterectomia. \nUn distacco di placenta che insorga tra la 22\u00aa e la 37\u00aa settimana di amenorrea richiede invece una maggiore cautela a causa del possibile sviluppo di malattia da membrane ialine polmonari nel neonato; in questi casi \u00e8 necessario monitorare il benessere fetale e materno continuamente, indurre preventivamente la maturit\u00e0 polmonare e, quando non possibile ritardare, procedere con un parto cesareo.\nPer i piccoli distacchi di placenta pu\u00f2 essere consigliato il riposo, mentre per le discontinuit\u00e0 pi\u00f9 significative o quelle che si verificano a breve termine, si consiglia l'induzione del parto. Se tutto \u00e8 stabile, pu\u00f2 essere provato un parto vaginale, altrimenti \u00e8 raccomandato un taglio cesareo. In quelle meno di 36 settimane di gravidanza, possono essere somministrati corticosteroidi per accelerare lo sviluppo dei polmoni del bambino. Il trattamento pu\u00f2 richiedere trasfusioni di sangue o isterectomia di emergenza."}
{"id": "2379196", "revid": "767487", "url": "https://it.wikipedia.org/wiki?curid=2379196", "title": "Brevi amori a Palma di Majorca", "text": "Brevi amori a Palma di Majorca \u00e8 un film del 1959 diretto da Giorgio Bianchi e interpretato, tra gli altri, da Alberto Sordi protagonista in quell'anno di ben dieci pellicole.\nTrama.\nAnselmo Pandolfini \u00e8 un anonimo signore in vacanza a Palma di Maiorca. Sebbene sia affetto da una evidente zopp\u00eca Anselmo \u00e8 pieno di inventiva e di intraprendenza a volte consapevolmente eccessiva. Queste sue qualit\u00e0 gli permettono di conoscere una famosa diva americana Mary Moore che inizialmente mal lo sopporta, di introdursi nel suo entourage vincendole una fortuna a poker e di farle da guardia del corpo per qualche serata. Su questi eventi si intersecano diverse storie d'amore destinate a concludersi con l'arrivo dell'autunno."}
{"id": "2379198", "revid": "599013", "url": "https://it.wikipedia.org/wiki?curid=2379198", "title": "Crom Dubh", "text": "Crom Dubh o Crum-dubh (gaelico: \"curvo e nero\") era un dio celtico della fertilit\u00e0. \nDi solito era raffigurato con uno staio di grano o di altro alimento sulla schiena e per questo \"piegato\" dal peso trasportato. Forse era collegato con qualche culto megalitico. \nEtimologia.\nIl nome \"Crom Dubh\" potrebbe essere collegato alla parola cromlech (\"pietra curva\"), un termine di origine bretone. La parola \"crom\" in celtico significa \"piegato, curvo\", ma in origine pu\u00f2 aver avuto anche altri significati. \nCrom Dubh e Crom Cruach.\nNe \"Il viaggio di Bran\" (cap. II) il dinnseanchas di Magh Sl\u00e9cht cita \"Crom Croich/Crom Cruach\" o \"re idolo\" d'Irlanda. Crom Croich viene poi identificato con Crom Dubh, ma questo ha avuto un culto maggiore.\nCristianesimo.\nOggi la \"Di-D\u00f2mhnaich crum-dubh\" (\"Domenica di Crom Dubh\") \u00e8 in Irlanda la prima domenica di agosto, ma nel Lochaber coincide con la Pasqua. Appare nel detto scozzese: \nL'origine di questo detto \u00e8 sconosciuta. Con la diffusione del Cristianesimo fu considerato un demone come altre divinit\u00e0 pagane per sopprimerne il culto. La parola \"dubh\" (\"nero\") ha una connotazione sinistra e generalmente viene associata alla parola \"diavolo\" e al valore negativo del colore nero in Europa."}
{"id": "2379201", "revid": "262457", "url": "https://it.wikipedia.org/wiki?curid=2379201", "title": "Hui Neng", "text": ""}
{"id": "2379203", "revid": "287204", "url": "https://it.wikipedia.org/wiki?curid=2379203", "title": "Huineng", "text": ""}
{"id": "2379205", "revid": "228587", "url": "https://it.wikipedia.org/wiki?curid=2379205", "title": "San Giusto", "text": ""}
{"id": "2379206", "revid": "767487", "url": "https://it.wikipedia.org/wiki?curid=2379206", "title": "Catbalogan", "text": "Catbalogan \u00e8 una municipalit\u00e0 di Prima classe delle Filippine, capoluogo della Provincia di Samar, nella regione di Visayas Orientale.\nIl \"Republic Act\" N. 9391 del 16 giugno 2007 aveva concesso a Catbalogan lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Catbalogan.\nCatbalogan \u00e8 formata da 57 baranggay:"}
{"id": "2379209", "revid": "125705782", "url": "https://it.wikipedia.org/wiki?curid=2379209", "title": "Internationaux de Strasbourg", "text": "L'Internationaux de Strasbourg \u00e8 un torneo di tennis che si gioca a Strasburgo in Francia su campi in terra rossa.\nSi disputa dal 1987 e dal 2009 al 2020 ha fatto parte della categoria International all'interno del WTA Tour, per poi essere classificato come WTA 250 dal 2021.\nSvolgendosi con le medesime palle e l'identica superficie dell'Open di Francia che tradizionalmente precede, ha potuto assicurarsi nel tempo una costante presenza delle migliori giocatrici. Tra le vincitrici delle edizioni passate ci sono Steffi Graf, Jennifer Capriati e Lindsay Davenport. L'edizione del 2020 inizialmente cancellata a causa della pandemia di COVID-19, \u00e8 stata poi spostata a settembre."}
{"id": "2379210", "revid": "15756", "url": "https://it.wikipedia.org/wiki?curid=2379210", "title": "Chiesa di Santa Maria Regina Apostolorum", "text": "La chiesa di Santa Maria Regina Apostolorum \u00e8 una chiesa di Roma, nel quartiere Della Vittoria, in via Giuseppe Ferrari.\nFu costruita nel 1936 su progetto dell'architetto Luigi Francassini Guidi ed \u00e8 affiancata dal convento dei padri Pallottini che ne sono i proprietari.\nL'edificio \u00e8 sede parrocchiale, istituita il 18 aprile 1936 dal cardinale vicario Francesco Marchetti Selvaggiani con il decreto \"\u201cDivinitus collato\u201d\" ed affidata agli stessi Pallottini."}
{"id": "2379211", "revid": "3831", "url": "https://it.wikipedia.org/wiki?curid=2379211", "title": "Archivio Museo Giuseppe Mengoni", "text": ""}
{"id": "2379214", "revid": "149732", "url": "https://it.wikipedia.org/wiki?curid=2379214", "title": "Mastocito", "text": ""}
{"id": "2379219", "revid": "729019", "url": "https://it.wikipedia.org/wiki?curid=2379219", "title": "Castello di Staggia Senese", "text": "Il castello di Staggia Senese o \"Rocca di Staggia\" si trova nell'omonima frazione di Poggibonsi in provincia di Siena.\nStoria.\nLe prime notizie sul borgo fortificato risalgono al 994. I signori di Staggia (i Soarzi) divennero in seguito una delle pi\u00f9 potenti consorterie feudali della Valdelsa, entrando a pi\u00f9 riprese nelle lotte tra Firenze e Siena, poich\u00e9 il loro territorio si trovava sul confine tra le due rivali. Il periodo di maggior splendore del casato fu il XII secolo, mentre nel secolo successivo, quando iniziava a svilupparsi il borgo ai piedi del castello grazie al passaggio di varianti della Francigena, decaddero gradualmente. Alla fine del secolo i Franzesi, famiglia originaria del Valdarno Superiore che si era arricchita con il commercio soprattutto con la Francia (da cui il nome), acquist\u00f2 il castello, ingrandendolo e ristrutturandolo. Nel 1361 la famiglia sub\u00ec il fallimento commerciale e la roccaforte venne comprata dai Fiorentini, come avamposto contro i senesi. Nel 1372 le mura vennero rafforzate, trovandosi spesso al centro di lotte di confine. Nel 1431, con la consulenza di Filippo Brunelleschi, le mura cittadine vennero raccordate al castello, che divenne \"cassero\".\nCon l'introduzione delle armi da fuoco e con la conquista di Siena (1555) le fortificazioni divennero sostanzialmente inutilizzate.\nDescrizione.\nLe mura.\nLe mura sono oggi ben conservate e risalgono in gran parte all'intervento del 1372. Sono intervallate da torri di varia forma (quadrangolari, poligonali, oltre a una pseudo-ellittica non pi\u00f9 esistente). Risultano ancora ben visibili le mensole in pietra spesso rinforzate da archi, che sostenevano il cammino di ronda. Il circuito murario \u00e8 interrotto soltanto in corrispondenza dei due varchi di via Romana.\nDelle tre porte esistenti in origine (Porta Romana a sud, Porta Fiorentina a nord-ovest, Porta Lecchi a nord-est) restano soltanto le ultime due, entrambe a ridosso della rocca: Porta Romana fu fatta saltare dai tedeschi in ritirata nel 1944 assieme all'alto torrione che le sorgeva subito a ponente e agli edifici adiacenti.\nIl castello.\nIl castello ha la forma quadrilatero irregolare e sorge su di un'altura. Il mancato allineamento agli assi viari del borgo rivela l'origine indipendente dei due nuclei. Al centro sorge il mastio quadrato, risalente all'epoca dei Soarzi, circondato da due recinti, secondo una ripartizione rara in Toscana. Sul recito pi\u00f9 grande si ergono agli angoli due poderosi torrioni cilindrici, frutto delle aggiunte del XV secolo. Su questo lato si trovava il palazzo feudale del Franzesi, del XIV secolo, del quale restano alcuni portali, finestre lavorate e, all'interno del recinto, un grande caminetto. Sul torrione nord resta uno stemma.\nIl recinto minore era usato come ambiente di servizio e luogo di rifugio per la popolazione in tempo di guerra. Vi si trovavano torri quadrate simili a quelle delle mura, ma solo una \u00e8 oggi ben conservata.\nL'unica porta di accesso al castello \u00e8 raggiungibile grazie a una rampa che scavalca perpendicolarmente Porta Lecchi, creando due livelli stradali, unico esempio del genere in Toscana, che permettevano di dividere il flusso diretto al castello da quello sottostante.\nIl castello fino ai primi anni duemila versava in stato di degrado, tuttavia era caratterizzato dalla presenza, al suo interno, di alberi da frutto (piantati quando vi alloggiavano contadini fino all'inizio degli anni ottanta) e da altri anche secolari, costituendo un ambiente molto suggestivo.\nOggi appare nella veste dovuta ai restauri conclusi tra il 2005 e il 2006, durante i quali \u00e8 stato eliminato tutto il patrimonio arboreo, al fine di consolidare le strutture sono stati eseguiti inserimenti in cemento e laterizi, mentre sul prospetto meridionale, che guarda verso il centro abitato, \u00e8 stato collocato un camminamento in metallo.\nIl castello \u00e8 di propriet\u00e0 privata ed \u00e8 gestito dalla \"Fondazione la Rocca di Staggia\".\nLa Rocca di Staggia \u00e8 aperta al pubblico per 365 giorni all'anno."}
{"id": "2379220", "revid": "106456", "url": "https://it.wikipedia.org/wiki?curid=2379220", "title": "San Giusto di Canterbury", "text": ""}
{"id": "2379221", "revid": "1543377", "url": "https://it.wikipedia.org/wiki?curid=2379221", "title": "Organizzazione Sathya Sai", "text": "L'Organizzazione Sathya Sai, nome originale \"Sathya Sai Organization\", \u00e8 un'organizzazione spirituale non religiosa, e senza scopo di lucro, fondata da Sathya Sai Baba nel 1963. Il suo presidente al momento \u00e8 Michael Goldstein. Nel mondo esistono gruppi locali dell'organizzazione, tutti dipendenti a livello gerarchico dalla sede principale, situata in India, a Bombay.\nPrinc\u00ecpi.\nLo statuto stabilisce che qualsiasi persona che abbia fede negli insegnamenti di Sathya Sai Baba pu\u00f2 entrare a far parte dell'organizzazione. Ogni membro \u00e8 invitato a trovare la forma (o le forme) di disciplina spirituale (\"sadhana\") a lui pi\u00f9 congeniale, e ad adottarla come parte integrante della propria vita quotidiana. Sai Baba ha fornito un \"codice di condotta\" in nove punti, che rappresenta un \"percorso ideale\" e viene consigliato a tutti gli associati, anche come stimolo per attivit\u00e0 collettive e comuni:\nVa sottolineato che la dimensione della messa in atto di questi punti \u00e8 assolutamente \"personale\" e \"soggettiva\"; non vi \u00e8 dunque alcun tipo di controllo o giudizio da parte di altre persone sulla loro effettiva messa in pratica, in quanto essa \u00e8 lasciata al libero arbitrio e alla coscienza di ognuno.\nScopo.\nLo scopo dell'organizzazione \u00e8 di aiutare i propri membri a trovare la divinit\u00e0 che risiede in ognuno, al di l\u00e0 del proprio credo, nazionalit\u00e0, sesso.\nGruppi locali e diffusione.\nSecondo i dati dell'organizzazione, nel mondo ci sono 1.200 centri locali, dislocati in oltre 110 paesi.\nLogo.\nIl logo dell'organizzazione \u00e8 chiamato \"Sarvadharma\", ed \u00e8 la stilizzazione di un fiore di loto a 5 petali, nei quali sono riportati i nomi dei cinque valori umani: verit\u00e0, rettitudine, pace, amore, non violenza."}
{"id": "2379222", "revid": "1522738", "url": "https://it.wikipedia.org/wiki?curid=2379222", "title": "Villaggi di Niue", "text": "Questa lista di villaggi di Niue elenca i quattordici villaggi (municipalit\u00e0) in cui \u00e8 amministrativamente divisa l'isola di Niue, nell'Oceano Pacifico, in libera associazione con la Nuova Zelanda. Ogni villaggio ha un rappresentante presso l'Assemblea di Niue."}
{"id": "2379228", "revid": "24083435", "url": "https://it.wikipedia.org/wiki?curid=2379228", "title": "Barbus titteya", "text": ""}
{"id": "2379229", "revid": "1711941", "url": "https://it.wikipedia.org/wiki?curid=2379229", "title": "Crom Cruach", "text": "Crom Cruach o Cromm Cr\u00faaich, anche noto come Cenn Cruach o Cenncroithi, era un'antica divinit\u00e0 dell'Irlanda pre-cristiana. Si suppone che fosse propiziata con sacrifici umani. Probabilmente il suo culto \u00e8 stato abolito da San Patrizio.\nLetteratura.\nSecondo un \"dinsenchas\" (\"leggenda locale\") contenuto nel \"Libro di Leinster\" (XII sec.) l'immagine di Crom Cruach consisteva in una figura d'oro circondata da dodici figure di pietra, erette a Magh Sl\u00e9cht (\"Piana della Prostrazione\") nella Contea di Cavan. Crom Cruach era propiziato col sacrificio dei primigeniti in cambio di un buon prodotto di latte e grano, da ci\u00f2 si capisce che egli fosse una divinit\u00e0 della fertilit\u00e0. Sembra che Crom Cruach sia stato adorato fin dai tempi di Eremon. Secondo una tradizione Tigernmas, un antico Re supremo d'Irlanda, e tre quarti dei suoi uomini sono morti sacrificati durante la venerazione di Crom Cruach la vigilia di Samhain. Il culto continu\u00f2 fino a quando l'immagine fu distrutta da San Patrizio con una mazza.\nQuesta leggenda medievale non appare nei suoi scritti e neppure nelle biografie scritte nel VII secolo da Muirchu e da T\u00edrech\u00e1n. Nella \"Vita Tripartita di San Patrizio\" (IX sec.) la divinit\u00e0 viene chiamata \"Cenn Cruach\". Il culto della sua immagine consiste in una figura centrale coperta d'oro e d'argento, circondata da dodici figure di bronzo. Quando San Patrizio si avvicina e alza il pastorale, la figura centrale cade faccia a terra con l'impronta del pastorale e le altre figure affondano nella terra. Il demone che abita l'immagine appare, ma San Patrizio lo maledice e lo manda all'Inferno. In \"Vita e Opere di San Patrizio\" di Jocelin (XII sec.) la divinit\u00e0 si chiama \"Cenncroithi\" (\"il Capo degli D\u00e8i\"). Quando la sua immagine cade a terra, l'oro e l'argento diventano polvere e sulla pietra appare l'impronta del pastorale.\nArcheologia.\nUna pietra decorata interpretata come l'immagine di Crom Cruach \u00e8 stata scoperta a Killycluggin, Contea di Cavan nel 1921. Dalla forma approssimativamente a cupola, era coperto con disegni dell'Et\u00e0 del Ferro lateniani. Fu rinvenuto in frantumi e parzialmente sepolto vicino ad un circolo di pietre dell'Et\u00e0 del Bronzo, al cui interno forse un tempo si ergeva. Il sito ha molte associazioni con San Patrizio. Vicino c'\u00e8 \"Tobar Padraig\" (\"Pozzo di San Patrizio\") e Kilnavert Church che si dice sia stata fondata dal santo. In origine Kilnavert si chiamava Fossa Sl\u00e9cht o Rath Sl\u00e9cht, da cui \u00e8 derivato il nome dell'area circostante Magh Sl\u00e9cht.\nAnche se molto danneggiata, l'aspetto della pietra \u00e8 stato ricostruito dai pezzi sopravvissuti. Alla base quadrata c'erano su ogni lato un pannello scolpito da 90x75 cm. Rimesso in posizione eretta, la pietra si mostrava inclinata. La Pietra di Killycluggin si trova oggi al Cavan County Museum, mentre una replica si trova vicino alla strada che dista circa 300 m dal luogo del ritrovamento.\nIl \"Libro di McGovern\" (XIV sec.) scritto nel Magh Sl\u00e9cht contiene una poesia in cui Crom Cruach si trova a Kilnavert accanto alla strada e le donne locali di solito tremavano quando vi passavano vicino. Secondo una tradizione locale la Pietra di Killycluggin \u00e8 la pietra di Crom Cruach.\nUn'altra pietra verticale identificata con Crom Cr\u00faaich si trova a Drumcoo, Contea di Fermanagh. Una strada vicina si chiema \"Crom Cr\u00faaich Way\". Sulla pietra \u00e8 stato scolpito un uomo, forse un druido o San Patrizio.\nEtimologia.\nIl nome \"Crom Cruach\" si presenta in varie forme e pu\u00f2 essere interpretato in vari modi. In gaelico il nome \"Crom\" (o \"cromm\") significa \"curvo, piegato\", mentre \"cruach\" ha vari significati: \"sanguinoso\", \"massacro\", \"ecatombe\" o \"mucchio\". Quindi Crom Cruach potrebbe significare \"(pietra) curva e insanguinata\", \"(pietra) curva dell'ecatombe\" oppure \"(pietra) curva del mucchio (di grano)\". Invece \"Cenn\" (\"testa\") Cruach potrebbe significare \"testa insanguinata\", \"testa dell'ecatombe\" o \"testa del mucchio (di grano)\". Una interpretazione lo fa derivare dal proto-celtico \"*Croucacrumbas\", \"(pietra) curva del tumulo\".\nIl riferimento ai sacrifici in cambio di latte e grano suggerisce che Crom fosse una divinit\u00e0 della fertilit\u00e0.\nLa sua immagine d'oro circondata da dodici pietre o figure di bronzo \u00e8 stata interpretata da alcuni come una rappresentazione del sole e dei segni zodiacali, rendendo Crom una divinit\u00e0 solare, ma questa \u00e8 solo un'ipotesi; il pensiero pi\u00f9 diffuso \u00e8 che egli fosse legato unicamente alla fertilit\u00e0.\nCrom Cruach potrebbe essere collegato alla figura posteriore e folcloristica di Crom Dubh.\nGeografia.\nIn Australia il \"Mount Cenn Cruaich\" si trova nel \"Warrumbungle National Park\"."}
{"id": "2379232", "revid": "1272592", "url": "https://it.wikipedia.org/wiki?curid=2379232", "title": "Palazzo Campana", "text": ""}
{"id": "2379234", "revid": "256896", "url": "https://it.wikipedia.org/wiki?curid=2379234", "title": "Giorno della Vittoria (Russia)", "text": ""}
{"id": "2379236", "revid": "287204", "url": "https://it.wikipedia.org/wiki?curid=2379236", "title": "Piz Boe", "text": ""}
{"id": "2379239", "revid": "1149807", "url": "https://it.wikipedia.org/wiki?curid=2379239", "title": "Ma guardatela/Troppo piccola", "text": "Ma guardatela/Troppo piccola \u00e8 il primo 45 giri di Edoardo Vianello, pubblicato nel 1959.\nIl disco.\nCon questo disco Vianello comincia la collaborazione per i testi con Carlo Rossi, che aveva incontrato per la prima volta nell'ufficio di Teddy Reno.\n\"Ma guardatela\" verr\u00e0 di nuovo pubblicata nel 1962 come lato B del disco RCA PM45-3168 e completamente riarrangiata da Ennio Morricone.\nNel primo singolo del 1959, Vianello \u00e8 infatti accompagnato da \"I Discoboli\"."}
{"id": "2379242", "revid": "767487", "url": "https://it.wikipedia.org/wiki?curid=2379242", "title": "Chiesa di Santa Giovanna Antida Thouret", "text": "La chiesa di Santa Giovanna Antida Thouret \u00e8 un luogo di culto cattolico della citt\u00e0 di Roma, situato nel quartiere Della Vittoria, in via Circonvallazione Clodia.\nLa chiesa, costruita nella prima met\u00e0 del XX secolo, \u00e8 annessa all'attigua Curia generalizia della congregazione delle Suore della Carit\u00e0, fondate dalla religiosa francese Jeanne-Antide Thouret, a cui \u00e8 dedicata la chiesa.\nLa festa \u00e8 il 23 maggio con Messa e processione.\nDescrizione.\nLa chiesa di Santa Giovanna Antida Thouret si presenta come un edificio in stile neobarocco.\nEsternamente, essa presenta un paramento murario in mattoncini ed \u00e8 caratterizzata dalla facciata, che d\u00e0 sulla Circonvallazione Clodia. Il portale \u00e8 preceduto da una scalinata a due rampe simmetriche ed \u00e8 decorato da una cornice marmorea con timpano semicircolare; al di sopra di esso si apre una finestra rettangolare, sormontato dallo stemma marmoreo delle Suore della Carit\u00e0 di Santa Giovanna Antida Thouret. La facciata \u00e8 decorata da due coppie di lesene corinzie lisce che idealmente sorreggono il timpano triangolare di coronamento, terminante in alto con una piccola croce in ferro.\nL'interno della chiesa si articola in una navata unica rettangolare coperta con soffitto a cassettoni ligneo dipinto policromo, ed \u00e8 riccamente decorato con intarsi di marmi policromi, stucchi ed affreschi. A met\u00e0 della navata si apre sulla sinistra una cappella laterale dedicata alla Madonna, mentre in fondo alla stessa vi \u00e8 l'abside, a pianta quadrangolare, incorniciata da un affresco raffigurante a sinistra \"Ges\u00f9 Buon Pastore\" e a destra \"Ges\u00f9 e i fanciulli\". L'altare maggiore \u00e8 sormontato da una tela raffigurante \"Santa Giovanna Antida\" e da una lunetta affrescata con la \"Trinit\u00e0\".\nNella chiesa si trova l'organo a canne Mascioni \"opus 874\", costruito nel 1966, dotato di 15 registri su due manuali e pedale."}
{"id": "2379244", "revid": "125392679", "url": "https://it.wikipedia.org/wiki?curid=2379244", "title": "Andrea Tirali", "text": "La sua opera, ispirata a forme palladiane, si colloca nell'ambito del classicismo veneziano, ritenuto anticipatore del neoclassicismo europeo.\nBiografia.\nIn giovent\u00f9 fu tagliapietre e muratore. Poco si sa della sua formazione probabilmente autodidatta e dei suoi primi lavori. Dal 1688 fu impiegato presso il Magistrato delle Acque della Repubblica di Venezia, prima viceproto e dal 1694 proto, si occup\u00f2 prevalentemente di progetti di sistemazione idraulica. Si afferm\u00f2, infatti, soprattutto per le sue capacit\u00e0 tecniche, tanto che nel 1688, appena nominato viceproto, gli fu affidata la ricostruzione del Ponte dei Tre Archi a Cannaregio. \nLa sua prima importante commessa in campo architettonico, ottenuta vincendo a sorpresa un concorso, fu la cappella di San Domenico nella Basilica dei Santi Giovanni e Paolo a Venezia (1700-16).\nIn seguito ebbe modo di progettare e costruire molti edifici a Venezia e dintorni, diventando, nonostante un brutto carattere, l'architetto di maggior prestigio sull'inizio del XVIII secolo ed avendo cos\u00ec modo di frequentare i circoli intellettuali della citt\u00e0.\nOpere.\nLa sua opera \u00e8 complessivamente ritenuta il punto di passaggio tra la cultura barocca del XVII secolo e la cultura classicista che si sarebbe sviluppata nel XVIII secolo verso lo stile neoclassico e che a venezia era ancora impregnata dell'eredit\u00e0 palladiana.\nTra le sue opere:"}
{"id": "2379246", "revid": "44876", "url": "https://it.wikipedia.org/wiki?curid=2379246", "title": "Glauco Gilardoni", "text": "\u00c8 deceduto a 64 anni nel 2005 per un male incurabile.\nCarriera.\nAla sinistra, \u00e8 cresciuto calcisticamente nell'Unione Sportiva Bellagina, esordisce nei campionati professionistici nelle file del Lecco, dove disputa tre campionati in Serie B, contribuendo nella stagione 1959-1960 alla prima storica promozione dei \"blucelesti\" in massima serie. Resta in riva al Lario anche per la stagione 1960-1961, contribuendo con 6 reti alla salvezza dei lombardi, ottenuta dopo triplo spareggio con Udinese e .\nNell'estate 1961 accetta il declassamento di una serie per vestire la maglia del appena retrocesso. Nella stagione d'esordio colleziona 18 presenze e 2 reti in campionato, concluso con l'immediato ritorno dei partenopei in massima serie, mentre risulta decisivo per il successo in Coppa Italia, primo trofeo nazionale conquistato dagli azzurri, realizzando 3 reti con cui si laurea Capocannoniere (ex aequo) del torneo, pur non disputando la finale contro la .\nDopo una stagione con 2 presenze e la nuova retrocessione in Serie B del Napoli, nella stagione 1963-1964 conquista il posto da titolare e trova la via della rete 10 volte, chiudendo il campionato all'ottavo posto.\nTorna quindi in Serie A nelle file del Genoa dove in due stagioni, la prima di Serie A e la seconda di Serie B, non riesce a ripetersi ai medesimi livelli, realizzando 7 reti complessive, fra cui quella che decide il derby del 22 novembre 1964).\nAd ottobre 1966, non trovando spazio al Genoa, si trasferisce al Savona Calcio neopromosso in Serie B. Coi biancoblu Gilardoni forma una coppia d'attacco con Pierino Prati e realizza 15 reti in 24 incontri, fra cui le due reti delle due vittorie al \"Bacigalupo\" nei derby regionali contro Genoa e , che tuttavia non sono sufficienti ad evitare la retrocessione dei liguri.\nDopo questa stagione ritorna in Serie A nelle file del Brescia, disputando 5 incontri di campionato. Disputa quindi la stagione 1968-1969 in Serie B col , scendendo in campo 7 volte. La stagione successiva, sempre con i patavini, marca altre 17 presenze con una rete.\nLasciati i biancorossi nel 1971, va a chiudere la carriera nel Canzese.\nIn carriera ha collezionato complessivamente 69 presenze e 9 reti in Serie A.\nIl Genoa lo ha inserito nella sua Hall of Fame."}
{"id": "2379252", "revid": "767487", "url": "https://it.wikipedia.org/wiki?curid=2379252", "title": "G\u00e9rson Magr\u00e3o", "text": "Caratteristiche tecniche.\nGioca come terzino e centrocampista.\nCarriera.\nClub.\nG\u00e9rson Magr\u00e3o fu acquistato dal Flamengo in compropriet\u00e0 con il , all'inizio della stagione 2007.\nSconosciuto in Brasile, aveva giocato solo nelle giovanili del Cruzeiro nel 2004, e successivamente si era trasferito nei Paesi Bassi, al Feyenoord, dove per\u00f2 gioc\u00f2 solo 5 partite.\nNel 2007, avendo trovato poco spazio nel Flamengo, fu mandato in prestito all'Ipatinga, mettendosi in evidenza e ottenendo il trasferimento al Cruzeiro a met\u00e0 2008.\nDinamo Kiev.\nIl 6 agosto 2009 G\u00e9rson Magr\u00e3o lascia il Cruzeiro per giocare con la Dinamo Kiev, societ\u00e0 che ha pagato 2,5 milioni di euro per il suo cartellino.\nIl 16 settembre 2009 esordisce in UEFA Champions League contro il Rubin Kazan segnando anche il secondo gol della , poi vittoriosa per 3 a 1."}
{"id": "2379254", "revid": "767487", "url": "https://it.wikipedia.org/wiki?curid=2379254", "title": "Disintossicazione", "text": "La disintossicazione \u00e8 la rimozione delle sostanze tossiche dall'organismo umano. Nella medicina convenzionale pu\u00f2 essere ottenuta artificialmente da tecniche come l'emodialisi e (in numero molto limitato di casi) con la terapia chelante. \nDisintossicazione si pu\u00f2 anche riferire al periodo di disassuefazione, durante il quale l'organismo ritorna all'omeostasi (equilibrio) dopo un lungo periodo di uso di sostanze che provocano dipendenza.\nMolti medici della medicina alternativa sono favorevoli a vari altri tipi di detossificazione quali la \"dieta disintossicante\", ma non c'\u00e8 evidenza che tali diete diano benefici alla salute.\nTipi di disintossicazione.\nDisintossicazione dall'alcool.\nLa disassuefazione dall'alcool \u00e8 un processo con il quale un forte bevitore torna alla normalit\u00e0 dopo essere abituato ad avere alcool nell'organismo su base continuata. Le gravi dipendenze da alcol portano a un decremento della produzione di GABA, un neuro-inibitore cerebrale, perch\u00e9 l'alcol agisce rimpiazzandolo. Una cessazione improvvisa dopo una dipendenza alcolica a lungo termine senza assistenza medica pu\u00f2 causare gravi disturbi fino alla morte. La disintossicazione dall'alcol non \u00e8 un trattamento per l'alcolismo. Dopo la detossificazione \u00e8 necessario intraprendere altri trattamenti per rimuovere le cause che hanno portato all'uso eccessivo di alcol.\nDisintossicazione da stupefacenti.\nLa disintossicazione da alcuni tipi di stupefacenti \u00e8 utilizzata per ridurre o alleviare i sintomi di astinenza provocati da alcuni tipi di droghe, aiutando gli individui dipendenti a vivere senza; la disintossicazione non significa trattare la dipendenza, ma \u00e8 soltanto un primo passo del trattamento a lungo termine. Spesso la disintossicazione e il trattamento sono effettuati con un programma che dura parecchi mesi e che ha luogo in un centro residenziale invece che in un centro medico."}
{"id": "2379255", "revid": "356416", "url": "https://it.wikipedia.org/wiki?curid=2379255", "title": "Kanchenjonga", "text": ""}
{"id": "2379260", "revid": "287204", "url": "https://it.wikipedia.org/wiki?curid=2379260", "title": "Internationaux de Strasbourg 2009", "text": "L'Internationaux de Strasbourg 2009 \u00e8 stato un torneo di tennis femminile che si \u00e8 giocato sui campi in terra rossa del Centre Sportif de Hautepierre di Strasburgo, Francia, dal 18 al 23 maggio 2009.\nFaceva parte del circuito International.\nPartecipanti.\nAltri partecipanti.\nGiocatori con la Wild card:\nGiocatori passati dalle qualificazioni:\nCampioni.\nSingolare.\n Aravane Reza\u00ef ha battuto in finale Lucie Hradeck\u00e1, 7\u20136(2), 6\u20131\nDoppio.\n Nathalie Dechy / Mara Santangelo hanno battuto in finale Claire Feuerstein / St\u00e9phanie Foretz Gacon,6\u20130, 6\u20131"}
{"id": "2379261", "revid": "762947", "url": "https://it.wikipedia.org/wiki?curid=2379261", "title": "Viorica Ursuleac", "text": "Biografia.\nDopo aver studiato a Vienna, fece il suo debutto a Zagabria, nel ruolo di \"Charlotte\" nell'opera \"Werther\" di Massenet, nel 1922. Cant\u00f2 poi alla Wiener Volksoper (1924-26), Opera di Francoforte sul Meno (1926-30), Wiener Staatsoper (1930-35), Berlin Staatsoper (1935-37) e Opera di Monaco di Baviera (1937-44). Spos\u00f2 poi il direttore d'orchestra austriaco Clemens Krauss a Francoforte nel periodo in cui cantava in quella citt\u00e0.\nFu il soprano favorito di Richard Strauss, che la chiam\u00f2 \"die treueste aller Treuen\" (\"la pi\u00f9 fedele delle fedeli\"). Cant\u00f2 nelle prime esecuzioni delle seguenti opere di Strauss: \"Arabella\" (1933), \"Friedenstag\" (che fu dedicata alla Ursuleac e a Krauss, 1938), \"Capriccio\" (1942), e \"Die Liebe der Danae\" (1944). \nCant\u00f2 anche al Festival di Salisburgo (1930-34 e 1942-43) e in una stagione al Covent Garden (1934), dove cant\u00f2 nella prima esecuzione, in Inghilterra, nell'opera \"Schwanda the Bagpiper\" di Jarom\u00edr Weinberger e nel suo ruolo favorito di \"Arabella\". Interpret\u00f2 anche \"Desdemona\" nell\"'Otello\" di Giuseppe Verdi alla Royal Opera House, con Lauritz Melchior nel ruolo di \"Otello\" con la direzione di Sir Thomas Beecham.\nLa Ursuleac cant\u00f2 anche al Teatro alla Scala, nell'opera di Richard Strauss \"Die Frau ohne Schatten\" (nel ruolo dell'imperatrice), in \"Elektra\" (come Chrysothemis), nell'opera di Mozart \"Cos\u00ec fan tutte\", e in quella di Wagner \"Die Walk\u00fcre\" (nel ruolo di Sieglinde). La sua unica presenza sul suolo americano avvenne al Teatro Col\u00f3n di Buenos Aires, nel ruolo di \"Brang\u00e4ne\" nel \"Tristano e Isotta\", con Kirsten Flagstad, nel 1948. Il suo repertorio comprendeva anche la \"Contessa di Almaviva\" (\"Le nozze di Figaro\"), Donna Elvira (\"Don Giovanni\"), Leonore (\"Fidelio\"), Senta (\"Il vascello fantasma\", con Hans Hotter), Amelia Grimaldi (\"Simon Boccanegra\"), Amelia (\"Un ballo in maschera\"), Leonora (\"La forza del destino\"), \u00c9lisabeth de Valois (\"Don Carlos\"), \"Tosca\", Minnie (\"La fanciulla del West\"), \"Turandot\" (con Erna Berger nel ruolo di Li\u00f9), \"Der Rosenkavalier\", \"Ariadne auf Naxos\", \"Die \u00e4gyptische Helena\", etc.\nRicevette l'onorificenza di \"Kammers\u00e4ngerin\" dei teatri austriaci nel 1934, e \"Kammers\u00e4ngerin\" dei teatri prussiani nel 1935. Diede l'addio alle scene nel 1953, a Wiesbaden, nel \"Der Rosenkavalier\". Divenne insegnante di canto al Mozarteum di Salisburgo nel 1964.\nLa voce di Ursuleac non fu forse di grande bellezza, almeno da quanto si pu\u00f2 riscontrare dalle registrazioni, ma venne riconosciuta come una grande attrice e musicista. Una sua collega, il soprano Hildegard Ranczak, disse: \"Anche se ha un'adorabile voce, ero costantemente deliziata dalle due ore di vocalizzi che eseguiva prima delle recite. Ella aveva, secondo me, una voce meravigliosamente costruita, non una voce naturale, che usava con grande intelligenza.\" Ursuleac mor\u00ec all'et\u00e0 di 91 anni, nel piccolo villaggio di Ehrwald in Tirolo, dove si era stabilita nel 1954, prima della morte di Krauss."}
{"id": "2379264", "revid": "1869172", "url": "https://it.wikipedia.org/wiki?curid=2379264", "title": "Cantre'r Gwaelod", "text": "Cantre'r Gwaelod, (gallese: \"hundred del bassopiano\") \u00e8 un leggendario regno sprofondato nel mare che si dice occupasse un tratto della fertile terra tra Ramsey Island e Bardsey Island nella Baia di Cardigan nell'ovest del Galles.\nMito.\nLa capitale di \"Cantre'r Gwaelod\" era Caer Wyddno, sede del sovrano Gwyddno Garanhir. Ci sono molte versioni del mito. Il paese viene descritto cinto da mura ed era difeso dal mare dalla diga Sarn Badrig (\"Argine di San Patrizio\"). Due principi del regno erano incaricati di sorvegliare la diga. Uno di loro, chiamato Seithenyn, in una versione \u00e8 descritto come un noto ubriacone e mangione. Per colpa della sua negligenza il mare super\u00f2 le chiuse ed invase la terra.\nSi dice che le campane della chiesa di Cantre'r Gwaelod suonino in caso di pericolo.\nOrigini del mito.\nIl mito pu\u00f2 essere un lontano ricordo del graduale innalzamento del livello del mare alla fine dell'ultima glaciazione. La sua struttura \u00e8 comparabile col mito del Diluvio universale, ricorrente in quasi tutte le antiche culture. I resti della foresta inabissata di Borth e di Sarn Badrig nelle vicinanze possono essere state la base materiale su cui si \u00e8 formata la storia. Non ci sono riscontri su una possibile presenza umana nei luoghi indicati dalla leggenda.\nAvvistamenti.\nNel 1770 William Owen Pughe, uno studioso antiquario gallese, rifer\u00ec di aver visto abitazioni sommerse circa 4 miglia (6,4 km) al largo della costa di Ceredigion tra i fiumi Ystwyth e Teifi."}
{"id": "2379266", "revid": "254059", "url": "https://it.wikipedia.org/wiki?curid=2379266", "title": "Palazzo Campana (Torino)", "text": "Il Palazzo Campana sorge a Torino, in via Carlo Alberto 10, ed \u00e8 attualmente la sede del Dipartimento di Matematica Giuseppe Peano dell'Universit\u00e0 di Torino.\nStoria.\nIniziato a costruire nel 1675, fu completato verso la met\u00e0 del Settecento, divenendo la sede della congregazione dei Padri Filippini. Quando il governo napoleonico soppresse la congregazione nel 1801, il palazzo fu adibito a caserma per ritornare, con la Restaurazione del 1814, di propriet\u00e0 dei Filippini. Con la definitiva soppressione dell'ordine decretata nel 1855, l'edificio, dopo un rifacimento delle strutture interne per opera dell'architetto Alessandro Mazzucchetti, divenne la sede del Ministero dei Lavori pubblici, ospitando altres\u00ec le poste centrali di Torino. Con il trasferimento della capitale a Firenze nel 1865, il palazzo divenne la sede del Genio civile e successivamente pass\u00f2 in propriet\u00e0 del Municipio.\nDal fascismo al dopoguerra.\nDurante il fascismo, dal 1929 prese il nome di Casa Littoria e ospit\u00f2 la sede della Federazione provinciale del Partito Nazionale Fascista fino alla caduta del regime, quando il 26 luglio 1943 il palazzo fu preso d'assalto e parzialmente incendiato. Pochi mesi dopo, costituita la Repubblica di Sal\u00f2, torn\u00f2 a essere la sede del Partito Fascista Repubblicano: in quest'epoca furono costruite nei sotterranei delle celle di reclusione degli antifascisti. Alla fine del fascismo, assunse l'attuale denominazione di Palazzo Campana, dal nome di battaglia del partigiano Felice Cordero di Pamparato, impiccato dai fascisti a Giaveno, e fu destinato a sede universitaria.\nIl 27 novembre 1967 Palazzo Campana, allora sede delle facolt\u00e0 umanistiche, fu occupato dagli studenti, guidati da Guido Viale e Luigi Bobbio. Scrisse Novelli su \"La Repubblica\" del 27 novembre 2002: \"Fu la scintilla che accese la ribellione, qualche settimana pi\u00f9 tardi, negli altri atenei italiani, anticipando cos\u00ec il Maggio Francese.\"\nIl periodo delle contestazioni studentesche.\nA partire del 1967 e fino al 1970, fu il centro del Movimento Studentesco torinese, che poi si spost\u00f2 nella sede delle facolt\u00e0 umanistiche di Palazzo Nuovo e in quelle scientifiche di via Pietro Giuria, mentre Palazzo Campana continu\u00f2 a ospitare gli studenti del corso di laurea in matematica e, successivamente, di Scienze Naturali.\nIl 17 novembre 2010 un nuovo Movimento Studentesco, erede dell'Onda Anomala del 2008, scese in piazza in occasione della giornata internazionale per il diritto allo studio e decise per l'occupazione, fortemente simbolica, di Palazzo Campana."}
{"id": "2379269", "revid": "729019", "url": "https://it.wikipedia.org/wiki?curid=2379269", "title": "Dux Osrhoenae", "text": "Il Dux Osrhoenae era il comandante di truppe limitanee di un settore del limes orientale, nella diocesi d'Oriente della Osroene. Suo diretto superiore era al tempo della \"Notitia dignitatum\" (nel 400 circa), il \"magister militum per Orientem\".\nElenco unit\u00e0.\nEra a capo di ben 19 unit\u00e0 o distaccamenti di unit\u00e0, come risulta dalla \"Notitia Dignitatum\" (\"Orien\". XXXV):"}
{"id": "2379270", "revid": "373722", "url": "https://it.wikipedia.org/wiki?curid=2379270", "title": "Cantref Gwaelod", "text": ""}
{"id": "2379271", "revid": "547034", "url": "https://it.wikipedia.org/wiki?curid=2379271", "title": "L'Adunata dei Refrattari", "text": "L'Adunata dei Refrattari (\"Call of the refractaries\") \u00e8 stato un giornale anarchico in lingua italiana pubblicato a New York dal 15 aprile 1922 al 24 aprile 1971.\nStoria, caratteristiche e orientamenti.\nIl periodico venne fondato con il massiccio appoggio del gruppo che faceva riferimento a Luigi Galleani.\nTra il 1922 e il 1927 la testata fu diretta da Costantino Zonchello, seguito da Ilario Margarita, amministrato da Osvaldo Maraviglia. Nel 1928 ne assunse la direzione Max Sartin, pseudonimo di Raffaele Schiavina che la tenne fino alla chiusura del giornale stesso nel 1971.Al giornale collaboravano Camillo Berneri e Armando Borghi, tra gli italiani anche Virgilio Gozzoli, autore anche della pubblicazione Chanteclair ed aveva una proiezione internazionale nella \"galassia\" libertaria. La rivista era conosciuta anche al di fuori dell'ambiente anarchico ed ebbe anche gran importanza per l'aiuto fornito a suo tempo al comitato in favore di Sacco e Vanzetti. Con differenti funzioni e ruoli ruotarono attorno alla rivista, per lunghi anni, personalit\u00e0 del calibro di Malatesta, Armando Borghi, Gigi Damiani, Michele Schirru e Sante Ferrini. Su \"L'Adunata dei Refrattari\" dell'11 maggio 1929, col titolo \"I nostri caduti: Dante Carnesecchi\", comparve l'elogio funebre per Dante Carnesecchi a firma del Futurista di sinistra Auro d'Arcola (Tintino Persio Rasi). La rivista fu pubblicata settimanalmente per oltre 40 anni, per poi divenire bisettimanale. Il direttore clandestino rimase Max Sartin, in primo luogo perch\u00e9 perseguitato dai fascisti in quanto miliziano degli Arditi del Popolo ed ideatore di un attentato contro il console fascista a Parigi e poi perch\u00e9 ricercato negli Stati Uniti quale sovversivo e passibile pertanto di espulsione. Grazie alla perseveranza di Max Sartin, l'immensa raccolta dei numeri de \"L'Adunata\" \u00e8 stata depositata presso la \"Public Library\" di Boston e registrata sotto il nome di \u00ab\"Fondo l'Adunata\"\u00bb.\nI giornali libertari \"italo-americani\".\nNegli Stati Uniti, pur mancando una struttura organizzatrice anarchica sul territorio, oltre a \"L'Adunata dei Refrattari\" venivano redatti molti giornali in lingua italiana: \"La questione sociale\", \"Il Martello\" di Carlo Tresca, \"Germinal\" e \"Cronaca sovversiva\", \"Controcorrente\", pubblicati nelle citt\u00e0 di Boston e Chicago. Erano giornali a pi\u00f9 bassa tiratura. Accanto a questi vi erano inoltre pubblicazioni, il cui scopo era propagandistico o sindacale, che venivano redatti nelle zone minerarie e in California. La scelta degli anarchici italo-americani e dei rifugiati a causa del fascismo, permise una propaganda efficiente dell'ideologia libertaria fra gli immigrati. Tali pubblicazioni fungevano spesso da \"luoghi d'incontro\" per scambi culturali e organizzazione di eventi sociali non necessariamente legati all'ideologia politica.\nRaccolte de \"L'Adunata dei Refrattari \".\nPagina 1,\nPagina 2,\nPagina 3,\nPagina 4,\nPagina 5,\nPagina 6,\nPagina 7,\nPagina 8\nPagina 1,\nPagina 2,\nPagina 3,\nPagina 4,\nPagina 5,\nPagina 6,\nPagina 7,\nPagina 8\nPagina 1,\nPagina 2,\nPagina 3,\nPagina 4,\nPagina 5,\nPagina 6,\nPagina 7,\nPagina 8"}
{"id": "2379277", "revid": "124449593", "url": "https://it.wikipedia.org/wiki?curid=2379277", "title": "Plurale delle parole in -cia e -gia", "text": "Nella grammatica italiana \u00e8 spesso fonte di dubbi la corretta grafia del femminile plurale delle parole terminanti in -\"cia e -\"gia, a causa del valore (ora \"fonologico\", ora \"diacritico\") che pu\u00f2 assumere la lettera i:\nLa seconda regola grammaticale (\u21162) si \u00e8 imposta soltanto dalla seconda met\u00e0 del XX secolo; tuttavia anche i plurali basati sul precedente criterio etimologico (Lat. &gt; \"provincie\"), essendo l'attuale norma una sua semplificazione, vengono \u2014 o dovrebbero essere \u2014 generalmente accettati in qualit\u00e0 di grafie alternative, e indicati dai dizionari poich\u00e9 appartenenti alla tradizione letteraria italiana.\nSono, invece, errate tutte le grafie in deroga all'attuale norma grammaticale (o che non trovano giustificazione neppure secondo il criterio etimologico).\nOrigine del fenomeno.\nNel singolare la presenza della I diacritica \u00e8 motivata dalla necessit\u00e0 di indicare la pronuncia palatale della C, (C dolce), e della G, (G dolce), che altrimenti avrebbero suono velare davanti alla A. Nel plurale tale necessit\u00e0 viene meno, essendo la pronuncia della C e della G gi\u00e0 automaticamente palatale davanti a E; non a caso alcuni linguisti, come Serianni, ne auspicherebbero addirittura l'eliminazione in un'ottica di razionalizzazione linguistica, considerando tale presenza un mero \"relitto grafico\", se non fosse - affermano - che tale soppressione urterebbe \u00ababitudini scrittorie ormai consolidate\u00bb e la sensibilit\u00e0 linguistica di certuni scriventi pi\u00f9 colti laddove la I ha origini etimologiche. Tale I, inoltre, ha talvolta anche accessoriamente una funzione distintiva, in casi come, ad esempio, \"fer\u00f3ce\" (agg) e \"fer\u00f2cie\" (pl.).\nLa regola attuale infatti \u00e8 nata come semplificazione del precedente criterio etimologico, il quale prevedeva che:\nSiccome, per\u00f2, era difficile che tutta la popolazione alfabetizzata, anche non colta, potesse attenersi a tale regola, perch\u00e9 presupponeva la conoscenza dell'etimo per ogni parola interessata; Migliorini nel 1949 propose l'attuale regola basata su criteri di fonetica storica.\nLa regola per\u00f2 risulta essere solo empiricamente valida, perch\u00e9 nei fatti presenta una serie di esiti in contrasto con quanto previsto dalla vecchia regola etimologica, che Fiorelli ha stimato in circa 60 su un totale di oltre 800 parole interessate dalle due regole. Ci\u00f2 spiega perch\u00e9 i maggiori dizionari per alcune parole in -\"cia\" e in -\"gia\" indichino un doppio plurale, che per\u00f2 ha un'unica pronuncia.\nLista di parole.\nSi avverte che la \"regola standard\" \u00e8 spesso l'unica conosciuta per la formazione dei plurali delle parole in -\"cia\" e in -\"gia\", per cui i plurali conformi al criterio etimologico, seppur corretti, potrebbero essere avvertiti come erronei da chi ignora le origini della regola grammaticale oggi in vigore.\n\u00c8 bene, quindi, attenersi a un principio di prudenza nello scrivere, preferendo le forme regolari soprattutto negli scritti formali o soggetti a valutazione, e riservare le varianti etimologiche per la scrittura privata o informale, in quanto potrebbero non essere accettate da tutti come legittime e quindi considerate agrammaticali; spesso, infatti, non sono riportate da tutti i dizionari. Il discorso vale soprattutto per le varianti meno diffuse e quindi meno familiari allo scrivente medio (un'approssimazione di questa familiarit\u00e0 pu\u00f2 essere stimata dal numero di dizionari che registrano varianti etimologiche).\nUn discorso a parte meritano i termini in -\"uncia\": \"denuncia\", \"pronuncia\", \"rinuncia\" (derivati da antiche forme in -\"unzia\" - oggi desuete - provenienti dal latino \"nuntiare\", dovutamente prefissato) che formano il plurale regolarmente in -\"ce\", assecondando sia la regola standard che il criterio etimologico, ma per cui alcuni dizionari - tra cui il DOP - ammettono anche le forme in -\"cie\", conservando la I dall'antico plurale in -\"zie\".\nEsempi celebri.\nEcco alcuni esempi \"celebri\" di plurali che non seguono la regola canonica:"}
{"id": "2379278", "revid": "5695", "url": "https://it.wikipedia.org/wiki?curid=2379278", "title": "Rocca di Vicopisano", "text": "La Rocca di Vicopisano, conoscita anche come Rocca del Brunelleschi, si trova nell'omonimo comune, nella propriet\u00e0 di Villa Fehr.\nStoria.\nLa prima citazione ufficiale di una fortificazione (\"castellum\"/\"castrum Auseris Sala\", poi \"Auserissola\") del borgo di Vicopisano \u00e8 datata al 975, ma data la sua posizione strategica, a breve distanza da un emissario del Serchio (l'Auser, antico corso del fiume) e dell'Arno, \u00e8 probabile che l'incastellamento possa risalire almeno al secolo precedente e che sia da far risalire all'iniziativa di una famiglia comitale, gli Obertenghi, che cominciarono a disfarsi dei loro possedimenti in zona alla fine del X sec, cedendo beni e diritti a vari enti ecclesiastici.\nNel 1138 Vicopisano era definitivamente sotto la giurisdizione del vescovo di Pisa e in pi\u00f9 occasioni fu bersaglio di tentativi di autonomia da parte dei vicaresi, che dovettero per\u00f2 soccombere al potere ecclesiastico e poi militare di Pisa. Inizialmente limitato alla sommit\u00e0 del colle, il castello dovette poi espandersi per inglobare i due borghi sorti ai suoi piedi (Maggiore e Maccioni nella carte tardo medievali) divenendo cos\u00ec sul finire del Duecento un insediamento di una certa importanza per Pisa, che a partire dalla fine del XII secolo si sostitu\u00ec al Vescovo pisano nel controllo del castello, che si trovava cos\u00ec legato a doppio filo alle sorti della Repubblica, entrando nelle contese fra guelfi e ghibellini ma anche nelle dispute territoriali fra Pisa, Lucca e successivamente Firenze.\nLa primitiva rocca \u00e8 citata nel 1330 ma era posta, a differenza dell'attuale, nella svantaggiosa posizione ai piedi del colle, dove attualmente sorge il Municipio, che ingloba una buona parte delle fortificazioni medievali. Nel 1406 Vicopisano venne assediata dai Fiorentini per otto mesi, finch\u00e9, il 14 luglio, il castello cadde per fame. Pare che durante l'assedio i fiorentini usarono anche una galera che risalendo l'Arno partecip\u00f2 al blocco fluviale dei possibili soccorsi: il fiume infatti all'epoca scorreva sotto le mura orientali della fortificazione. La caduta di Vicopisano fu il preludio alla conquista di Pisa, nell'ottobre dello stesso anno.\nConquistato questo importante nodo strategico, che permetteva il controllo di tutto il Valdarno Inferiore fino a San Miniato al Tedesco, Firenze incaric\u00f2 il pi\u00f9 celebre architetto cittadino dell'epoca, Filippo Brunelleschi, di effettuare delle modifiche sulle strutture esistenti. I lavori, iniziati nel 1435, si conclusero nel 1440.\nNel 1495 Pisa e il suo contado si ribellarono ai Fiorentini, scacciando i militari di presidio e resistendo ai tentativi di riconquista fino al 1498: in quella data Vicopisano venne ripresa e, seppure tra vicende alterne, rimase sotto il controllo di Firenze fino all'Unit\u00e0 d'Italia. Persa ormai l'importanza bellica, la rocca venne abbandonata e poi ceduta a privati. Passata alla famiglia Fehr Walser, entr\u00f2 a far parte del complesso di villa Fehr e venne restaurata dal 1995. \nDescrizione.\nLa rocca \u00e8 composta da un mastio con i lati lunghi circa 15 metri e una torre angolare nel punto pi\u00f9 alto dell'abitato, alta 31 metri; una muraglia collega il mastio con una delle torri delle mura, la Torre dei Selvatici. Tramite un muraglione lungo settanta metri si poteva raggiungere la Torre del Soccorso, alla base del colle di Vicopisano, la quale era in comunicazione con l'Arno in modo da poter ricevere aiuti durante gli assedi. La cerchia vera e propria ai piedi della collina \u00e8 fortificata da torri a base circolare e quadrata, ma ne resta solo il tratto settentrionale. Anticamente nella muraglia di collegamento si apriva un ponte levatoio. Il mastio, dove abitavano il comandante e le sentinelle, ha al suo interno ambienti originali del Quattrocento su sei livelli.\nL'insieme, che sfrutta al meglio la conformazione del terreno, compone un compatto sistema difensivo, tra gli esempi pi\u00f9 interessanti dell'architettura militare fiorentina della prima met\u00e0 del XV secolo. \u00c8 sempre possible per chi difende la rocca, ad esempio, ritirarsi in una posizione vantaggiosa per colpire gli assalitori. Cisterne e magazzini garantivano i mezzi per assedi prolungati."}
{"id": "2379284", "revid": "320578", "url": "https://it.wikipedia.org/wiki?curid=2379284", "title": "Morrigu", "text": ""}
{"id": "2379285", "revid": "438678", "url": "https://it.wikipedia.org/wiki?curid=2379285", "title": "Una donna alla finestra", "text": "Una donna alla finestra (\"Une femme \u00e0 sa fen\u00eatre\") \u00e8 un film del 1976 diretto da Pierre Granier-Deferre.\nIl soggetto \u00e8 tratto da un romanzo di Pierre Drieu La Rochelle.\nHa ricevuto due candidature ai Premi C\u00e9sar 1977, fra cui quella per la miglior attrice a Romy Schneider, che d\u00e0 vita e illumina il film."}
{"id": "2379288", "revid": "287204", "url": "https://it.wikipedia.org/wiki?curid=2379288", "title": "Internationaux de Strasbourg 2009 - Singolare", "text": "Il singolare dell'Internationaux de Strasbourg 2009 \u00e8 stato un torneo di tennis facente parte del WTA Tour 2009.\nAnabel Medina Garrigues era la detentrice del titolo.\nAravane Reza\u00ef ha battuto in finale Lucie Hradeck\u00e1 7\u20136(2), 6\u20131."}
{"id": "2379291", "revid": "369194", "url": "https://it.wikipedia.org/wiki?curid=2379291", "title": "Raw (rivista)", "text": ""}
{"id": "2379302", "revid": "574302", "url": "https://it.wikipedia.org/wiki?curid=2379302", "title": "Boston Society of Film Critics Awards 1983", "text": "La 4\u00aa edizione dei Boston Society of Film Critics Awards si \u00e8 svolta il 29 gennaio 1984, per onorare l'eccellenza nell'industra del cinema per l'anno 1983."}
{"id": "2379304", "revid": "88740", "url": "https://it.wikipedia.org/wiki?curid=2379304", "title": "Herne", "text": ""}
{"id": "2379307", "revid": "287204", "url": "https://it.wikipedia.org/wiki?curid=2379307", "title": "Internationaux de Strasbourg 2009 - Doppio", "text": "Il doppio dell'Internationaux de Strasbourg 2009 \u00e8 stato un torneo di tennis facente parte del WTA Tour 2009.\nNathalie Dechy e Mara Santangelo hanno battuto in finale Claire Feuerstein e St\u00e9phanie Foretz Gacon 6\u20130, 6\u20131"}
{"id": "2379308", "revid": "19933", "url": "https://it.wikipedia.org/wiki?curid=2379308", "title": "Lior\u00e9-et-Olivier LeO 451", "text": ""}
{"id": "2379311", "revid": "19933", "url": "https://it.wikipedia.org/wiki?curid=2379311", "title": "Nane di ghiaccio", "text": ""}
{"id": "2379315", "revid": "19933", "url": "https://it.wikipedia.org/wiki?curid=2379315", "title": "Rai Sat Ragazzi", "text": ""}
{"id": "2379319", "revid": "6923", "url": "https://it.wikipedia.org/wiki?curid=2379319", "title": "Torre longobarda (Monza)", "text": "La Torre longobarda \u00e8 l'unico edificio longobardo ancora esistente nella citt\u00e0 di Monza. \nRisalente al VI secolo e alta 18 metri (ma in origine la sua altezza superava i venti metri),la torre \u00e8 l'edificio pi\u00f9 antico del complesso monumentale del duomo di Monza e rappresenta uno dei pochissimi reperti architettonici longobardi in Lombardia,\nStoria.\nLa torre venne costruita probabilmente come elemento di difesa del Palazzo Reale di Teodolinda che sorgeva nelle vicinanze della prima basilica intitolata a San Giovanni Battista e voluta dalla stessa regina intorno al 595.\nLa torre venne riadattata a campanile dopo il IX secolo e fu poi inglobata nell'abside dell'attuale Basilica gotica. Venne in seguito ridotta per far posto, alla fine del XIV secolo, alla Cappella di Teodolinda degli Zavattari \nL'edificio \u00e8 stato oggetto di un accurato restauro nella met\u00e0 degli anni novanta del XX secolo."}
{"id": "2379320", "revid": "486946", "url": "https://it.wikipedia.org/wiki?curid=2379320", "title": "Unione Sportiva Angri 1927 Associazione Sportiva Dilettantistica", "text": ""}
{"id": "2379323", "revid": "6923", "url": "https://it.wikipedia.org/wiki?curid=2379323", "title": "Millepertiche", "text": "Millepertiche (\"Mieperteghe\" in veneto) \u00e8 una frazione del comune di Musile di Piave, della citt\u00e0 metropolitana di Venezia. \nStoria.\nIl toponimo della localit\u00e0 deriva dalla distanza (1000 pertiche) del centro abitato dal canale Fossetta, punto di riferimento di un territorio in buona parte paludoso prima delle bonifiche negli anni Venti del Novecento. Nello stemma del comune di Musile di Piave, di cui Millepertiche fa parte, la frazione \u00e8 rappresentata proprio da una pertica, di colore marrone su sfondo verde."}
{"id": "2379324", "revid": "115397608", "url": "https://it.wikipedia.org/wiki?curid=2379324", "title": "Transtiretina", "text": "La transtiret\u00ecna (TTR) \u00e8 una proteina secreta dal fegato e trasporta ormoni tiroidei, per i quali presenta un'affinit\u00e0 intermedia fra la TBG (\"thyroxine-binding globulin\") e l'albumina, e retinolo, mediante costituzione di un composto trimero con la \"retinol-binding globulin\".\nNel liquido cerebrospinale \u00e8 l'unica proteina in grado di trasportare gli ormoni tiroidei, non essendo presenti in quantit\u00e0 apprezzabili n\u00e9 l'albumina n\u00e9 la TBG.\nPoich\u00e9 numerose altre molecole, per lo pi\u00f9 farmaci e altre sostanze di provenienza esterna, si legano alla TTR, si pensa che un'altra funzione sia l'agevolazione dell'eliminazione di tali sostanze.\nVeniva chiamata un tempo prealbumina poich\u00e9 pi\u00f9 veloce dell'albumina in un tracciato elettroforetico.\nVista la sua breve emivita (2-4 giorni) viene utilizzata come marcatore dello stato di nutrizione della settimana precedente l'osservazione medica.\nStruttura.\nLa TTR \u00e8 un omotetramero di 55-kDa. Il monomero di base \u00e8 composto da 127 amminoacidi legati in una struttura terziaria a foglietti beta. Due molecole identiche si legano e formano un dimero. La struttura quaternaria della molecola finale \u00e8 rappresentata dall'assemblaggio di due dimeri identici con assetto speculare.\nLa molecola \u00e8 sintetizzata principalmente dal fegato, ma viene prodotta anche dai plessi corioidei e dall'epitelio pigmentato retinico. Per tale motivo viene utilizzata come marcatore istochimico dei papillomi dei plessi corioidei.\nPatologie correlate.\nUn suo eccesso pu\u00f2 portare a varie forme di Amiloidosi:\nSono note pi\u00f9 di 100 mutazioni nella forma ereditaria.\nIl fenotipo della malattia \u00e8 estremamente variabile.\nIl trattamento di scelta \u00e8 rappresentato dal trapianto di fegato.\nUno studio svedese del 2009 pareva aver dimostrato un aumento della transtiretina nel sangue subito dopo l'esposizione a basse dosi di microonde non termiche (low-intensity non-thermal microwave radiation) prodotte da un telefono cellulare o da un cordless. Non si evidenziavano per\u00f2 correlazioni con le diverse condizioni di esposizione o con la tempistica del dosaggio ematico. Gli stessi autori hanno successivamente effettuato altre osservazioni e nel 2015 hanno pubblicato un nuovo studio che non ha mostrato alcun effetto acuto clinicamente o statisticamente significativo sul livello sierico di transtiretina, S100\u03b2 and \u03b2-trace protein. Il follow-up \u00e8 stato effettuato per due ore."}
{"id": "2379328", "revid": "36426", "url": "https://it.wikipedia.org/wiki?curid=2379328", "title": "Rocca del Brunelleschi", "text": ""}
{"id": "2379330", "revid": "36426", "url": "https://it.wikipedia.org/wiki?curid=2379330", "title": "Mura di Vicopisano", "text": ""}
{"id": "2379331", "revid": "767487", "url": "https://it.wikipedia.org/wiki?curid=2379331", "title": "Justin Meldal-Johnsen", "text": "Carriera.\nHa iniziato a suonare il basso a dodici anni. Dopo la scuola superiore ha lavorato al Cherokee Recording Studios di Los Angeles della sua famiglia, conoscendo importanti musicisti come Gene Simmons, Lou Reed e David Richard Campbell (famoso arrangiatore). All'et\u00e0 di diciassette anni, inizia a lavorare come assistente di Campbell e conosce suo figlio Beck, col quale intraprende una lunga e proficua collaborazione.\nHa suonato il basso in molti importanti progetti, come: AIR, Tori Amos, Garbage, Dixie Chicks e altri. Ha scritto varie canzoni con la cantante Macy Gray ed \u00e8 stato il direttore artistico dei Gnarls Barkley. All'occasione suona anche la chitarra e il sintetizzatore.\nDal 2007 al 2009 ha suonato il basso in tour con i Nine Inch Nails. Successivamente \u00e8 entrato a far parte della band come membro fisso.\nDopo aver prodotto \"Picture Show\" dei Neon Trees nel 2012, inizia a lavorare come produttore per il quarto omonimo album dei Paramore, poi uscito nel 2013; produrr\u00e0 anche il loro successivo album \"After Laughter\", del 2017. Sempre nel 2013 lavora anche alla colonna sonora del film di Tim Burton \"Frankenweenie\" e produce l'album \"Heartthrob\", di Tegan and Sara."}
{"id": "2379333", "revid": "36426", "url": "https://it.wikipedia.org/wiki?curid=2379333", "title": "Mura di Staggia", "text": ""}
{"id": "2379335", "revid": "1993636", "url": "https://it.wikipedia.org/wiki?curid=2379335", "title": "Haim Reitan", "text": "Biografia.\nReitan \u00e8 cittadino italiano di origine israeliana. Attualmente vive a Bergamo (Italia). \nHa finito il liceo biologico a Bat-Yam in Israele. Si \u00e8 laureato in medicina e chirurgia presso l'Universit\u00e0 di Pavia nel 1974 a pieni voti cum laude. Successivamente ha conseguito le specializzazioni per le malattie dell'apparato cardio-vascolare, per Flebologia, Nefrologia a Pavia, New York, Miami, Arizona e Texas, negli Stati Uniti, e in seguito a Londra, Rotterdam e Tel Aviv. \n\u00c8 membro dell'Associazione Italiana di Cardiologia e l'Associazione di Flebologia. \nNel 2003 ha lavorato come direttore di sviluppo preso ospedali in alcune citt\u00e0 d'Italia, come un consulente legale e come coordinatore in alcuni progetti all'interno della Comunit\u00e0 Europea, nei paesi in via di sviluppo come alcuni paesi africani. Nel corso del 2004, ha lavorato come consulente medico in progetti d'ingegneria per la costruzione del nuovo ospedale di Bergamo. \nNel 2005 e nel 2006 ha compiuto il ruolo di coordinatore per lo sviluppo dei rapporti tra l'Italia e l'Albania nel campo della medicina, una cosa che ancora fa grazie agli ottimi rapporti che ha creato con i funzionari del Ministero della Salute. Ha assistito e continua a dare una mano a molte persone che hanno bisogno di essere curati in ospedali italiani e questa \u00e8 parte del suo carattere, come un uomo con uno spirito di idealista missionario. Nel frattempo, continua a dirigere il suo centro medico a Bergamo (Italia). \nHaim Reitan parla alcune lingue straniere, come la lingua ebraica, l'inglese, l'italiano, lo spagnolo, francese, la lingua turca, ecc. Ora sta cercando di imparare anche la lingua albanese. Grazie alla sua capacit\u00e0 di poliglotta ed erudito egli \u00e8 stato assunto anche come consulente di alcuni noti personaggi politici, come ministri, primi ministri e presidenti in diversi paesi e con il suo lavoro ha influenzato nel consolidamento dei rapporti billaterali (Albania, Macedonia, Kosovo, Congo, Italia). \nCome un buon conoscitore della politica e dello sviluppo nei Balcani con contraddizioni, conflitti e tensioni inter-etnichi, Dott. Haim Reitan si e dedicato anche agli studi di Albanologia e Balkanologia. Egli sta dando un grande contributo come traduttore e pubblicista con il suo dedizione in diversi media del mondo. Egli \u00e8 uno dei pi\u00f9 zelanti collaboratori della rivista \u201cKrahu i shqiponj\u00ebs\u201d (\"L'Ala dell'Aquila\"), un organo della ONG: L'Associazione Culturale \"Bilal Xhaferri\" e l'organo di pubblicazione: La Casa Editrice \"Bilal Xhaferri\". \nRecentemente, Haim Reitan ha incoraggiato alcune lobby politiche-economiche in Italia, Israele, Stati Uniti d'America, Svizzera a sostenere lo sviluppo della democrazia in Albania, il riconoscimento dell'indipendenza del Kosovo, il consolidamento economico-amministrativa del nuovo Stato e l'internazionalismo del problema Ciama. In Albania passa molto tempo con lo storico Ciama Ibrahim Hoxha, con gli scrittori Shefki Hysa e Namik Mane e con altri intellettuali zelanti per la questione nazionale albanese. Haim Reitan \u00e8 cos\u00ec innamorato con la questione Ciama da esprimersi in albanese: Io sono da Ciamuria, sono Ciama!\nHaim Reitan ha conosciuto anche personalit\u00e0 della politica albanese come Sali Berisha, Sabri Godo, Fatmir Mediu, Edi Rama, Sk\u00ebnder Gjinushi, Hashim Tha\u00e7i ecc. Lui sta dando una particolare attenzione per lo sviluppo dell'energia verde nel territorio albanese. Uno dei suoi progetti \u00e8 il gemellaggio di alcune universit\u00e0 albanesi con le universit\u00e0 dei paesi pi\u00f9 sviluppati dell'Europa occidentale. Con il suo instancabile lavoro come missionario del problema albanese nel mondo, ha guadagnato il rispetto delle \u00e9lite intellettuali in Albania, Kosovo e Macedonia."}
{"id": "2379338", "revid": "767487", "url": "https://it.wikipedia.org/wiki?curid=2379338", "title": "Chiss\u00e0 se lo farei ancora", "text": "Chiss\u00e0 se lo farei ancora \u00e8 un film del 1976, scritto, diretto e prodotto da Claude Lelouch.\nCritica.\nPer il \"Dizionario Mereghetti\" un film \u00abastuto, ma non privo di un certo brio\u00bb, con \u00abtempi narrativi lunghi e accurati personaggi secondari\u00bb. Per il \"Dizionario Morandini\" \u00e8 un \u00abfilm esemplare\u00bb per come neutralizza i gravi problemi trattati in \u00abun cineromanzo evasivo, gradevole, rassicurante\u00bb."}
{"id": "2379341", "revid": "135491", "url": "https://it.wikipedia.org/wiki?curid=2379341", "title": "Une femme \u00e0 sa fen\u00eatre", "text": ""}
{"id": "2379344", "revid": "135491", "url": "https://it.wikipedia.org/wiki?curid=2379344", "title": "Si c'\u00e9tait \u00e0 refaire", "text": ""}
{"id": "2379350", "revid": "834", "url": "https://it.wikipedia.org/wiki?curid=2379350", "title": "Pierluigi Ighina", "text": ""}
{"id": "2379353", "revid": "339392", "url": "https://it.wikipedia.org/wiki?curid=2379353", "title": "Privy Council", "text": ""}
{"id": "2379354", "revid": "339392", "url": "https://it.wikipedia.org/wiki?curid=2379354", "title": "Consiglio Privato del Regno Unito", "text": ""}
{"id": "2379367", "revid": "1543377", "url": "https://it.wikipedia.org/wiki?curid=2379367", "title": "Himon", "text": "Himon \u00e8 un personaggio dei fumetti creato da Jack Kirby nel 1972, pubblicato dalla DC Comics.\nBiografia del personaggio.\nBasato sulle fattezze del promotore di convention Shel Dorf, Himon \u00e8 un cittadino di Nuova Genesi che vive segretamente sul pianeta Apokolips. \u00c8 un inventore e scienziato, colui che ha creato la Scatola Madre, il computer semi-senziente utilizzato da molti dei Nuovi Dei, e ha scoperto l'Elemento-X, utilizzato per creare la Scatola Madre.\nMister Miracle (il figlio dell'Altopadre, regnante di Nuova Genesi), che era stato portato su Apokolips e viveva nell'orfanotrofio di Buona Nonnina, riusc\u00ec un giorno a ribellarsi e a scappare con l'aiuto di Himon, il quale gli insegn\u00f2 come usare la Scatola Madre e lo aiut\u00f2 a lasciare Apokolips.\nNella miniserie \"La morte dei Nuovi Dei\" Himon era sospettato di essere l'assassino dei Nuovi Dei, che si scopr\u00ec successivamente essere l'Uomo Infinito.\nTra gli alleati e allievi di Himon ci sono Kreetin, Auralia, Zed, Weldun e Bravus."}
{"id": "2379369", "revid": "30445", "url": "https://it.wikipedia.org/wiki?curid=2379369", "title": "Beit Bridge", "text": ""}
{"id": "2379385", "revid": "729019", "url": "https://it.wikipedia.org/wiki?curid=2379385", "title": "Mura di Lastra a Signa", "text": "Le mura di Lastra a Signa si trovano nell'omonimo comune nella provincia di Firenze.\nStoria.\nUn borgo fortificato anteriore all'XI secolo faceva parte dei possedimenti feudali dei Cadolingi di Fucecchio, passato poi ai Gangalandi, che lo tennero fino al XIII secolo. Per la sua posizione strategica sul corso dell'Arno, il borgo venne conquistato nel XIV secolo da Firenze, sicuramente prima del 1365, quando venne posto d'assedio dai Pisani.\nNel 1377 la cinta muraria venne rifatta, dotandola di una merlatura e numerose torri. I lavori vennero conclusi tra il 1400 e il 1403, quando la citt\u00e0 divenne uno dei pi\u00f9 forti avamposti contro Pisa.\nNel 1529 la cittadina oppose resistenza alle truppe imperiali diretti all'assedio di Firenze, ma venne presa e saccheggiata.\nDurante la seconda guerra mondiale, durante l'occupazione militare tedesca dell'Italia, and\u00f2 distrutta la porta Fiorentina a nord-est, e il portone di Baccio sub\u00ec gravi danni causati dai bombardamenti Alleati, visibili dall'assenza del fronte interno del torrione della porta.\nDescrizione.\nLa forma delle mura \u00e8 un trapezio irregolare e vi si aprono tre porte: Fiorentina a sud-est (distrutta), Pisana a nord-ovest e il Portone di Baccio a sud-ovest. Molto ben conservati sono i tre lati nord-ovest, nord-est e sud-est, mentre quello a sud-ovest \u00e8 quasi completamente scomparso. Delle torri originarie ne restano otto, tutte a base quadrata. In seguito, forse in occasione della consultazione chiesta a Filippo Brunelleschi nel 1424-1426, la cinta venne arricchita di un apparato difensivo a sporgere, senza caditoie, il primo di epoca tardogotica che sia conosciuto in Toscana. Alcune difformit\u00e0 sono attribuite a una costruzione in periodi diversi oppure all'affidamento contemporaneo di vari lotti a diverse maestranze, o ancora a ricostruzioni e restauri.\nLe mura vennero edificate con bozze di pietra irregolari, con il classico aspetto esterno con scarpa, redondone, parete a piombo e beccatelli con archetti acuti in laterizio. La torre del tratto sud-est ha beccatelli triangolari ed una merlatura rifatta in epoca successiva. Nel tratto sud-ovest si vedono alcuni archetti a tutto sesto e il Portone di Baccio, privo di fronte interno. Il lato nord-ovest ha sempre archetti a tutto sesto ed \u00e8 arricchito da tre torri e dalla Porta Pisana. Il lato nord-est \u00e8 forse quello meglio conservato, sebbene il lato interno sia spesso nascosto da case costruite a ridosso; vi si trovano quattro torri e l'apparato a sporgere. La parte ovest delle mura \u00e8 oggetto nel corso del 2020 di importanti lavori di restauro e riqualificazione."}
{"id": "2379387", "revid": "339392", "url": "https://it.wikipedia.org/wiki?curid=2379387", "title": "San Carlone", "text": ""}
{"id": "2379389", "revid": "71155", "url": "https://it.wikipedia.org/wiki?curid=2379389", "title": "4 koma", "text": ""}
{"id": "2379391", "revid": "834", "url": "https://it.wikipedia.org/wiki?curid=2379391", "title": "Aiap", "text": ""}
{"id": "2379392", "revid": "121233770", "url": "https://it.wikipedia.org/wiki?curid=2379392", "title": "Hans G\u00e1l", "text": "Biografia.\nHans nacque vicino a Vienna. Studi\u00f2 al Conservatorio di Vienna dove poi insegn\u00f2 per molto tempo. Mentre era studente vinse il \"K. und K. State Prize\" per la composizione. Nel 1928, vinse il \"Columbia Schubert Centenniary Prize\" per la sua \"Sinfonietta\". L'anno seguente, con il supporto di famosi musicisti come Wilhelm Furtw\u00e4ngler, Richard Strauss e altri, divenne direttore al conservatorio di Magonza. G\u00e1l compose lavori in ogni genere musicale e in particolare le opere \"Der Arzt der Sobeide\", \"Die Heilige Ente\" e \"Das Lied der Nacht\", che furono particolarmente popolari nel corso degli anni venti. Quando Hitler sal\u00ec al potere, G\u00e1l fu costretto a lasciare la Germania e a emigrare in Gran Bretagna dove insegn\u00f2 per diversi anni al conservatorio di Edimburgo.\nLo stile di G\u00e1l, non sorprendentemente, era basato sulla tradizione musicale austro-tedesca del tardo XIX secolo, e nei suoi primi anni fu influenzato dalla musica di Brahms. Comunque, verso la fine della prima guerra mondiale, svilupp\u00f2 un proprio stile. Non abbracci\u00f2 i principi della \"seconda scuola viennese\" o della dodecafonia. Le sue ultime opere hanno una struttura polifonica, senza perdere il gusto della tradizione melodica. Molti lavori hanno una struttura tonale complessa mentre offrono contemporaneamente episodi di grande bellezza.\nOltre alle opere, G\u00e1l scrisse molta musica per orchestra e musica da camera. Wilhelm Altmann, eminente critico di musica da camera, ebbe a scrivere una critica sul primo quartetto d'archi di G\u00e1l, composto nel 1916, nel suo \"Handbuch f\u00fcr Streichquartettspieler\" (Manuale per suonatori di quartetto d'archi): \"Coloro che amano la musica di Brahms, dovrebbero porre molta attenzione a questo lavoro, anche se esso non \u00e8 una mera copia dello stile di Brahms. Mentre il Quartetto \u00e8 pressoch\u00e9 nello stile di Brahms, ha sicuramente degli agganci alla musica di Schubert ed in generale a quella viennese della met\u00e0 del XIX secolo... l'intero pezzo \u00e8 molto ben scritto e mostra la buona dimestichezza di G\u00e1l con la tecnica del quartetto.\""}
{"id": "2379395", "revid": "834", "url": "https://it.wikipedia.org/wiki?curid=2379395", "title": "Aisi", "text": ""}
{"id": "2379401", "revid": "1632387", "url": "https://it.wikipedia.org/wiki?curid=2379401", "title": "Finanza sostenibile", "text": "La finanza sostenibile \u00e8 l'applicazione del concetto di sviluppo sostenibile all'attivit\u00e0 finanziaria. L'idea di fondo rimane quella di garantire la \u201ccapacit\u00e0 di futuro\u201d, cio\u00e8 l'uso razionale delle risorse in modo da non compromettere la capacit\u00e0 delle risorse stesse di continuare a produrre valore nel tempo. La finanza sostenibile, quindi, si pone l'obiettivo di creare valore nel lungo periodo, cio\u00e8 quando indirizza i capitali verso attivit\u00e0 che non solo generino un plusvalore economico, ma in modo che siano al contempo utili alla societ\u00e0 n\u00e9 superino le capacit\u00e0 di carico del sistema ambientale. Questo la rende diversa dalle operazioni meramente finanziarie.\nIn termini generali, la finanza sostenibile rientra nell'alveo della pi\u00f9 ampia finanza etica, ovvero di quella finanza che effettua scelte economiche non - prevalentemente - in base al profitto. La finanza etica \u00e8 per\u00f2 una nozione pi\u00f9 generica, la quale comprende anche investimenti \"etici\" diversi da quelli legati allo sviluppo sostenibile. Infatti rientrano nella finanza etica anche scelte di investimento basate su motivazioni religiose, ideologiche, politiche, che non necessariamente possono essere razionalmente giudicabili \"sostenibili\" e nell'interesse delle nuove generazioni.\nNel 2016 in Italia il Testo unico bancario \u00e8 stato arricchito con l\u2019articolo 111-bis, che disciplina \u201cGli operatori di finanza etica e sostenibile\u201d. \nUno dei modi in cui la sostenibilit\u00e0 si applica razionalmente all'attivit\u00e0 finanziaria \u00e8 la pratica dell'investimento responsabile.\nPer \"investimento responsabile (IR)\" si intende la pratica in base alla quale agli obiettivi tipici della gestione finanziaria, cio\u00e8 l'ottimizzazione del rapporto tra rischio e rendimento in un dato orizzonte temporale, vengono affiancate considerazioni di natura ambientale, sociale o di governance (ESG-environmental, social, governance). \nLa grande maggioranza degli studi effettuati da soggetti indipendenti tende a dimostrare che l'investimento responsabile non comporti necessariamente rinunce in termini di rendimento, soprattutto quando non si realizzi applicando pesanti esclusioni settoriali. Occorre tener conto, per\u00f2, che gli investimenti responsabili sono investimenti \u201cpazienti\u201d, non hanno carattere speculativo e quindi guardano al medio-lungo termine. \u00c8 verosimile quindi che riescano a dare dei rendimenti migliori in periodi medio-lunghi.\nLe motivazioni della finanza sostenibile.\nSono di ordine etico e di ordine economico-finanziario.\nDi ordine etico:\nDi ordine economico-finanziario:\nOrigini ed evoluzione.\nLe prime forme di IR vengono ricondotte all'evoluzione della pi\u00f9 ampia finanza etica e quindi alle pratiche di gruppi religiosi. Fin dal XVIII secolo, le correnti pi\u00f9 rigorose del protestantesimo, ritenevano incompatibile con la dottrina cristiana la scelta di investire i propri risparmi in attivit\u00e0 economiche che facevano uso di schiavi o collegate alla produzione e al commercio di armi, tabacco e alcolici o coinvolte nel gioco d'azzardo.\nIl fenomeno degli IR esce dai confini dell'ambito religioso solo a partire dagli anni '60 del secolo scorso, sull'onda della diffusione, in tutti i paesi industrializzati, di movimenti di protesta e di proposta in materia di diritti civili e di partecipazione democratica. Queste spinte sociali rappresentarono innanzitutto un fattore di innovazione politica nei confronti dell'establishment, ma posero altres\u00ec le premesse per la nascita di un movimento di cambiamento del mercato, attraverso la domanda di prodotti e di servizi diversi.\nL'affermazione degli IR in forme paragonabili a quelle attuali si colloca a margine della contestazione da parte delle organizzazioni studentesche universitarie americane nei confronti del coinvolgimento degli Stati Uniti nella guerra in Vietnam; esse iniziarono a criticare l'investimento da parte delle Universit\u00e0 (per lo pi\u00f9 fondazioni di natura privata) e dei fondi pensione del personale in imprese direttamente o indirettamente coinvolte nel conflitto. L'investimento diventa strumento di promozione del cambiamento sociale. L'uso del denaro viene considerato atto \u201cnon neutrale\u201d e perci\u00f2 politico, in relazione agli effetti che produce.\nA questo periodo risale anche la nascita, sempre negli Stati Uniti, del primo fondo comune etico, il Pioneer Fund, che gestiva gli investimenti di varie istituzioni religiose applicando criteri di esclusione nei confronti dei titoli di imprese operanti nel settore del tabacco, dell'alcool e del gioco d'azzardo. \nIl momento topico di questa fase storica \u00e8 rappresentato dalla lotta al regime segregazionista sudafricano. Di nuovo, la figura di spicco \u00e8 quella di un religioso, il reverendo Leon Sullivan, il quale, intorno alla met\u00e0 degli anni '70, riusc\u00ec a sollecitare un ampio movimento di opinione e di organizzazione dell'azionariato di alcune grandi multinazionali. Elabor\u00f2 una serie di principi di comportamento, diventati noti col suo nome, secondo i quali le imprese statunitensi operanti in Sudafrica avrebbero dovuto applicare gli stessi principi di equit\u00e0 e non discriminazione vigenti nella madrepatria anche ai lavoratori sudafricani. Al lancio di questi principi seguirono vaste operazioni di boicottaggio finanziario e massicce forme di pressione sui manager e sui board delle multinazionali americane coinvolte pi\u00f9 o meno direttamente in pratiche di apartheid. Il movimento registr\u00f2 alcune clamorose vittorie e l'approccio dell'azionariato attivo si consolid\u00f2 come uno strumento di promozione e di partecipazione civica.\nA partire dagli anni '80, il fenomeno inizia a consolidarsi anche in Europa, in particolare nel Regno Unito, Paese in cui, nel 1984, viene lanciato il fondo il Friends Provident's Stewardship Trust. Ma \u00e8 con gli anni '90 che la finanza socialmente responsabile compie un salto di qualit\u00e0 e si pone come un esempio reale per tutto il mondo degli investimenti.\nGli IR hanno fatto la loro comparsa sulla scena italiana in tempi relativamente recenti. Il primo comparto etico \u00e8 stato costituito nel 1997 dalla societ\u00e0 di gestione del risparmio del gruppo Sanpaolo IMI. L'esempio della \u201clinea etica\u201d \u00e8 stato seguito da diverse societ\u00e0 di gestione che hanno a loro volta lanciato prodotti simili.\nProdotti e operatori del mercato.\nI prodotti finanziari responsabili sono prodotti che hanno l'obbiettivo di favorire la coesione sociale attraverso il finanziamento di progetti e di imprese che presentano un valore aggiunto per l'uomo, la cultura e/o l'ambiente, ossia che generano un plusvalore sociale e/o ambientale. I prodotti di risparmio responsabile sono disponibili nelle stesse forme dei prodotti di risparmio tradizionali. In base ai suoi criteri di rischio, di liquidit\u00e0 e di rendimento, il risparmiatore pu\u00f2 scegliere di investire il suo denaro in conti di risparmio, conti a termine, in SICAV e in fondi comuni di investimento, assicurazioni-vita o ancora in azioni e quote sociali di organizzazioni solidali. \nLe forme pi\u00f9 tipiche di gestione del risparmio in senso responsabile sono:\nSono disponibili anche:\nIn teoria, qualsiasi prodotto pu\u00f2 essere caratterizzato come socialmente responsabile, nella misura in cui i titoli che sono alla base della sua struttura vengano selezionati secondo criteri di natura non esclusivamente economica.\nMolteplici sono anche le tipologie di operatori finanziari o di fornitori di servizi specializzati attivi nel settore degli ISR:\nModalit\u00e0 operative.\nLo strumento pi\u00f9 tipico attraverso cui gli IR vengono realizzati \u00e8 il cosiddetto screening, che consiste nel selezionare i titoli da inserire in un portafoglio finanziario attraverso l'analisi del comportamento delle societ\u00e0 emittenti secondo criteri ESG. La selezione viene fatta in base a dei criteri IR: criteri negativi (o di esclusione) e criteri positivi (o di inclusione).\nCon criterio negativo si intende una condizione, o una serie di condizioni che, ove si verificano, comportano l'esclusione della societ\u00e0 in esame. Si tratta quindi di una limitazione della libert\u00e0 di acquisto da parte di un gestore che si impegna a non investire in determinate aziende e in determinati settori che presentano problematiche di ordine ESG come per esempio produzione e del commercio di armi, produzione e distribuzione del tabacco o delle biotecnologie per usi alimentari, il settore chimico e petrolifero che possono essere considerati non compatibili dal punto di vista ambientale. \nNon \u00e8 facile definire in termini assoluti se un'impresa, un settore sono o non sono socialmente responsabili e questa metodologia di screening per esclusione, che \u00e8 relativamente semplice, pu\u00f2 comportare riduzioni significative dell'universo investibile e non sempre riesce a stimolare un reale cambiamento da parte delle imprese escluse.\nI criteri pi\u00f9 diffusi di screening negativo riguardano:\nSi applicano, invece, criteri positivi, quando la selezione dei titoli comprende aziende per le quali sia prassi consolidata l'applicazione di comportamenti socialmente responsabili, di codici etici di comportamento e di codici di corporate governance. Si parla in questi casi di approccio best in class, che si basa appunto sulla scelta di imprese che, all'interno del settore di appartenenza, si distinguono per l'elevato profilo ambientale o sociale anche quando il settore, nel suo complesso, \u00e8 a rischio dal punto di vista della sostenibilit\u00e0 socio-ambientale.\nSi consideri ad esempio il settore della produzione di energia: l'economia dei paesi industrializzati si basa sull'utilizzo di combustibili fossili. Dal punto di vista ambientale, si tratta indubbiamente di fonti ad altissimo impatto, che quindi dovrebbero essere escluse. Nondimeno, anche all'interno del settore energy, possono essere operati dei distinguo tra imprese che hanno avviato percorsi di ripensamento della propria strategia rispetto ad altre, focalizzate solo sul business tradizionale.\nNel caso poi di titoli del debito pubblico, si ha riguardo alla qualit\u00e0 delle politiche e delle prassi in materia di tutela e valorizzazione del capitale umano (come diritti umani, diritti civili, partecipazione democratica, libert\u00e0), del capitale sociale (come sanit\u00e0, istruzione, giustizia) e del capitale naturale (come aree protette, biodiversit\u00e0, uso dell'energia).\nL'analisi della responsabilit\u00e0 sociale.\nNegli ultimi anni si \u00e8 andato affermando il concetto di responsabilit\u00e0 sociale delle imprese e dell'importanza del ruolo delle aziende quali attori necessari per la realizzazione di un futuro sostenibile. Tutte le politiche dell'Unione Europea in materia di sostenibilit\u00e0 tendono a coinvolgere la business community nel tentativo di raggiungere obiettivi comuni di crescita e coesione sociale ed economica. \nL'implementazione della responsabilit\u00e0 sociale nelle scelte strategiche aziendali non contrasta con il tradizionale obiettivo del raggiungimento dell'equilibrio economico ma \u00e8 anzi funzionale al suo mantenimento nel lungo periodo. Allo stesso tempo per\u00f2 comporta un impegno specifico da parte dell'azienda a spiegare come intendono operare e con quali obiettivi. Infatti, accanto alle imprese e alle istituzioni, \u00e8 cresciuta anche l'attenzione da parte degli investitori stessi verso le scelte etiche, sociali ed ambientali delle societ\u00e0 oggetto dei loro investimenti sul mercato dei capitali. \nNasce cos\u00ec l'esigenza duplice di analisi e valutazione della responsabilit\u00e0 sociale da un lato, data dagli operatori di rating sociale, e di nuovi modelli di comunicazione dall'altro.\nGli operatori di rating sociale.\nGli operatori di rating sociale, altrimenti detti rating etici, sono organizzazioni che raccolgono in modo continuo e sistematico informazioni sul comportamento ambientale e sociale delle imprese, le elaborano secondo proprie metodologie e le forniscono agli investitori socialmente responsabili, che le utilizzano per determinare le proprie scelte. Attraverso la loro attivit\u00e0, quindi, vanno a completare e integrare il lavoro degli analisti finanziari e quindi sostengono i processi di decisione dei gestori. \u00c8 importante per\u00f2 tener presente che gli investitori socialmente responsabili attribuiscono livelli diversi di importanza per ciascun ambito della responsabilit\u00e0 sociale, a seconda della loro natura, dei loro obiettivi e delle loro politiche: investitori ispirati da una morale religiosa, per esempio, attribuiranno la massima rilevanza al rispetto di criteri che, invece, sono di nullo o scarso significato per un investitore ambientalista. Questo pu\u00f2 portare ad avere un rating sociale diverso a seconda che il committente decida di sovrappesare o sottopesare un determinato indicatore. Succede anche che alcune agenzie di rating sociale cessano essere meri fornitori di informazioni proponendo un proprio schema valoriale sulla base del quale misurare la prestazione sociale dell'impresa dato dalla media delle richieste pi\u00f9 comuni degli investitori socialmente responsabili. Esistono anche casi di agenzia di rating etici che perseguono esclusivamente principi \"terzi\" e non propri, come possono essere le indicazioni provenienti dall'Unione europea, dall'OCSE e dalle Nazioni Unite, anche sulla base di standard di qualit\u00e0 \u2013 una specie di ISO 9000\u00a0\u2013 approvato dalla Commissione Europea, che disciplina le procedure di analisi e di gestione dei dati, le qualifiche degli analisti e cos\u00ec via.\nFornitori di indici specializzati.\nI fornitori di indici specializzati (spesso chiamati \u201cindici etici\u201d) sono organizzazioni che calcolano dei benchmark il cui sottostante \u00e8 selezionato sulla base di criteri ambientali o sociali. Nella maggioranza dei casi, la base di partenza \u00e8 rappresentata da un indice tradizionale, al quale vengono applicati dei filtri (criteri negativi e positivi) in modo da eliminare gli emittenti che non soddisfano i criteri di responsabilit\u00e0 sociale. La riduzione dell'universo di partenza risulter\u00e0 ovviamente pi\u00f9 o meno sensibile a seconda della severit\u00e0 delle politiche di SRI.\nQuasi sempre vengono comunque mantenute le caratteristiche di capitalizzazione e di diversificazione settoriale e geografica che garantiscano all'indice una significativit\u00e0 dal punto di vista finanziario.\nGli \u201cIndici etici\u201d.\nI benchmark etici sono indici che monitorano l'andamento delle performance di un paniere di imprese secondo criteri non solo finanziari ed economici, ma che riguardano - a seconda dei casi - aspetti etici, ambientali o sociali. Questo paniere \u00e8 generalmente costituito adottando un mix di regole di criteri negativi e criteri positivi che consente di metter a fuoco piuttosto chiaramente le caratteristiche di un'impresa. La letteratura finanziaria ha cercato di analizzare il comportamento dei portafogli costituiti sulla base di criteri di IR. L'evidenza empirica sembra indicare che, adottando sostanzialmente un benchmark di riferimento basato su criteri minimi comunemente accettati, l'universo dei titoli considerati socialmente responsabili ha caratteristiche simili a quello dell'universo da cui derivano. Un portafoglio costituito in base a regole pi\u00f9 stringenti, invece, potrebbe presentare delle distorsioni pi\u00f9 significative in termini di rischio-rendimento. L'implementazione di una strategia di IR pu\u00f2 portare a movimenti di portafoglio che non sono dettate dalle stesse logiche che guidano i portafogli tradizionali. Se consideriamo ad esempio una gestione di portafoglio basata solo su criteri negativi, questa potrebbe portare ad escludere il titolo di una societ\u00e0 partecipata che ha messo in atto comportamenti tali da modificare la valutazione di ammissibilit\u00e0. Tale eventualit\u00e0 prevede il verificarsi di costi di transazione che altrimenti non si sarebbero resi necessari. Il problema non si pone quando l'esclusione riguarda l'intero settore: un produttore di armi o di tabacco normalmente resta tale. Per\u00f2 \u00e8 possibile applicare criteri negativi a una singola imprese per un comportamento specifico anche se l'esperienza ci dimostra che \u00e8 difficile che un'impresa passi dalla white alla black list o viceversa. Generalmente, infatti, l'analisi della responsabilit\u00e0 sociale permette di individuare i soggetti in un'area a rischio con un certo anticipo e quindi di prendere misure preventive, come anche la vendita del titolo stesso, nel momento di maggior finanziario.\nI criteri di IR possono essere classificati anche sulla base dell'obiettivo che la loro applicazione si pone. Esistono infatti criteri di prevenzione dai quali ci si aspetta soprattutto una tutela dei rischi e di prestazione che puntano ad ottenere un'indicazione che guarda al futuro, in particolare la capacit\u00e0 di un'impresa di cogliere positivamente le sfide partendo dall'analisi del suo comportamento ambientale e sociale.\nL'adozione esclusiva di criteri negativi di esclusione \u00e8 caratteristica dei prodotti di prima generazione. Per evitare disinvestimenti immediati, di solito si adotta un mix di criteri e viene fatta un'analisi di responsabilit\u00e0 sociale per mettere in luce l'esposizione al rischio ad adottare comportamenti non responsabile."}
{"id": "2379408", "revid": "6923", "url": "https://it.wikipedia.org/wiki?curid=2379408", "title": "Villa Duodo", "text": "Villa Duodo \u00e8 una villa veneta, il cui progetto \u00e8 attribuito a Vincenzo Scamozzi, anche se alcune parti pi\u00f9 recenti sono state rielaborate da Andrea Tirali. La villa si trova a Monselice ed \u00e8 posta a met\u00e0 costa del Colle della Rocca, la collina che sovrasta la cittadina.\nFu costruita dalla nobile famiglia veneziana Duodo sulle fondazioni di un pi\u00f9 antico castello detto di San Giorgio.\nA destra, l'ala pi\u00f9 antica risale al 1593 ed \u00e8 opera dell'architetto Vincenzo Scamozzi.\nLa parte frontale, aggiunta nel 1740, \u00e8 la pi\u00f9 recente. A sinistra del complesso si sviluppa l'esedra dedicata a San Francesco Saverio, una grande scalinata in pietra del 1600.\nLa villa, visitabile solo esternamente, \u00e8 preceduta dal percorso delle Sette Chiese.\nSantuario delle Sette Chiese.\nIl santuario giubilare, progettato dallo Scamozzi su commissione dei conti Duodo nella prima met\u00e0 del Seicento, \u00e8 formato da 6 cappelle allineate lungo il colle, e da una settima chiesa, dedicata a San Giorgio, che chiude idealmente il percorso devozionale sulla spianata della villa.\nLe cappelle divennero un popolare luogo di pellegrinaggio, quando papa Paolo V concesse l'indulgenza plenaria ai pellegrini che avessero visitato il santuario equivalente alle sette maggiori basiliche di Roma; ognuna delle sei cappelle porta il nome di una basilica romana (la sesta ed ultima porta il nome di San Paolo e San Pietro). Ogni cappella contiene un affresco di Jacopo Palma il Giovane."}
{"id": "2379410", "revid": "124033417", "url": "https://it.wikipedia.org/wiki?curid=2379410", "title": "Malmantile", "text": "Malmantile \u00e8 una frazione del comune italiano di Lastra a Signa, nella citt\u00e0 metropolitana di Firenze, in Toscana.\nStoria.\nIl piccolo borgo \u00e8 sorto probabilmente come avamposto militare lungo la via tra Firenze e Pisa, sviluppatosi in seguito sede di un insediamento civile.\nIl toponimo significa letteralmente \"cattiva tovaglia\", intesa come \"cattiva accoglienza\", e la sua origine \u00e8 riportata nella \"Leggenda Aurea\" di Jacopo da Varagine come derivante da un episodio avvenuto nel IV secolo, all'epoca della visita a Firenze del vescovo di Milano sant'Ambrogio e del suo incontro con san Zanobi, vescovo di Firenze, nel punto ancora oggi segnato da un tabernacolo commemorativo. I due santi furono ospitati in un casolare della zona, ma la cattiva accoglienza fece maledire il casale che sarebbe sprofondato in un crepaccio.\nCultura.\nLetteratura.\nNella frazione sono stati ambientati il \"Malmantile racquistato\" di Lorenzo Lippi (1647), il dramma giocoso di Carlo Goldoni \"Il mercato di Malmantile\" (1757 circa) e il dramma giocoso \"La Celidora o Il governo del Malmantile\", opera burlesca di Ardano Ascetti (conte Andrea Casotti).\nEventi.\nOgni anno vi si tiene tra maggio e giugno una festa medioevale all'interno delle mura del castello, organizzata dalla locale misericordia di Malmantile.\nSport.\nLa squadra di calcio locale \u00e8 l'Associazione Sportiva Dilettantistica Malmantile, nata nel 1947."}
{"id": "2379415", "revid": "599013", "url": "https://it.wikipedia.org/wiki?curid=2379415", "title": "Leonardo Silva", "text": "Caratteristiche tecniche.\nGioca come difensore centrale.\nCarriera.\nClub.\nDopo aver vinto il Campeonato Brasileiro S\u00e9rie C 2002 con il Brasiliense, si \u00e8 trasferito al Bahia; nel 2005 \u00e8 passato al Palmeiras, societ\u00e0 che l'ha poi mandato in prestito a diverse squadre, tra cui l'Al-Wahda negli Emirati Arabi Uniti."}
{"id": "2379419", "revid": "24085462", "url": "https://it.wikipedia.org/wiki?curid=2379419", "title": "Alburnus alburnus charusini dagestanicus", "text": ""}
{"id": "2379420", "revid": "57342", "url": "https://it.wikipedia.org/wiki?curid=2379420", "title": "Galatea Ranzi", "text": "Biografia.\nSi \u00e8 diplomata all'Accademia Nazionale d'Arte Drammatica \"Silvio d'Amico\" nel 1988. Ha lavorato in numerose produzioni del Piccolo Teatro di Milano, dirette da Luca Ronconi. Nel 1988 vinse il Premio Ubu come migliore attrice giovane, nonch\u00e9 una menzione speciale per il Premio Eleonora Duse. Il suo esordio cinematografico \u00e8 nel 1993, in \"Fiorile\" dei Fratelli Taviani; negli anni successivi alterna ruoli teatrali a parti cinematografiche, e talvolta anche a partecipazioni in fiction televisive. Nel 2012 le viene assegnato il Premio Eleonora Duse e l'anno seguente prende parte al film premio Oscar \"La grande bellezza\" di Paolo Sorrentino. A partire dal marzo 2014 inizia a recitare nella soap opera \"CentoVetrine\" nel ruolo di Emma Saint Germain.\nVita privata.\n\u00c8 sposata dal 1987 con Marco Andriolo dal quale ha avuto tre figli: Leucotea (1996), Eco (1999) e Cadmo Andriolo (2007)."}
{"id": "2379421", "revid": "28057", "url": "https://it.wikipedia.org/wiki?curid=2379421", "title": "Forlanini", "text": "Forlanini \u00e8 un cognome italiano."}
{"id": "2379422", "revid": "24085470", "url": "https://it.wikipedia.org/wiki?curid=2379422", "title": "Barbo ciliegia", "text": ""}
{"id": "2379428", "revid": "1543377", "url": "https://it.wikipedia.org/wiki?curid=2379428", "title": "Glorioso Godfrey", "text": "Glorioso Godfrey (\"Glorious Godfrey\") \u00e8 un personaggio dei fumetti creato da Jack Kirby nel 1971, pubblicato dalla DC Comics.\nStoria del personaggio.\nGodfrey \u00e8 uno sgherro al servizio di Darkseid, signore di Apokolips. Venne mandato sulla Terra per convincere la popolazione a unirsi ai suoi Giustificatori e preparare cos\u00ec l'invasione da parte del suo pianeta. Venne per\u00f2 fermato dai Forever People e ritorn\u00f2 su Apokolips.\nDurante la miniserie \"Legends\" nel 1986 ritorn\u00f2 sulla Terra sotto le fattezze di G. Gordon Godfrey nel tentativo di mettere la popolazione contro i suoi supereroi, ma fall\u00ec e ritorn\u00f2 nuovamente sul suo pianeta.\nAltri media.\nUna versione differente di Godfrey \u00e8 apparso nelle serie animata \"Justice League\", negli episodi dal titolo \"Eclipsed\", doppiato in originale da Enrico Colantoni.\nCompare in \"Smallville\", \u00e8 un terrestre che lavora alla radio e diventa un seguace di Darkseid dopo che quest'ultimo prende possesso del suo corpo, lasciando l'Omega (maiuscola) sul suo cranio come segno di lealt\u00e0. Nella serie viene chiamato Gordon Godfrey."}
{"id": "2379429", "revid": "599013", "url": "https://it.wikipedia.org/wiki?curid=2379429", "title": "Fernando Alves Santa Clara", "text": "Caratteristiche tecniche.\nGioca come difensore laterale sinistro e centrocampista.\nCarriera.\nClub.\nHa trascorso la maggior parte della sua carriera nel Vit\u00f3ria; nel 2005 fu mandato in prestito al Vasco da Gama e nel 2007 \u00e8 passato al Cruzeiro."}
{"id": "2379430", "revid": "3115", "url": "https://it.wikipedia.org/wiki?curid=2379430", "title": "\u010cili\u017esk\u00e1 Radva\u0148", "text": "\u010cili\u017esk\u00e1 Radva\u0148 (in ungherese \"Csilizradv\u00e1ny\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava.\nMonumenti.\nTra i monumenti di \u010cili\u017esk\u00e1 Radva\u0148, vi \u00e8 la chiesa calvinista. Dopo varie vicissitudini (nel corso della storia \u00e8 stata pi\u00f9 volte distrutta e ricostruita), oggi l'edificio religioso \u00e8 costruito in stile neoclassico."}
{"id": "2379431", "revid": "287204", "url": "https://it.wikipedia.org/wiki?curid=2379431", "title": "Cilizska Radvan", "text": ""}
{"id": "2379432", "revid": "51323", "url": "https://it.wikipedia.org/wiki?curid=2379432", "title": "Csilizradv\u00e1ny", "text": ""}
{"id": "2379433", "revid": "287204", "url": "https://it.wikipedia.org/wiki?curid=2379433", "title": "Csilizradvany", "text": ""}
{"id": "2379435", "revid": "173469", "url": "https://it.wikipedia.org/wiki?curid=2379435", "title": "Giuseppina Bonaparte", "text": ""}
{"id": "2379437", "revid": "24085583", "url": "https://it.wikipedia.org/wiki?curid=2379437", "title": "Justin Meldal-Johnson", "text": ""}
{"id": "2379440", "revid": "110157", "url": "https://it.wikipedia.org/wiki?curid=2379440", "title": "Fellini Days", "text": "Fellini Days \u00e8 il settimo album in studio del cantante britannico Fish, pubblicato nel 2001 dalla Roadrunner Records.\nIl disco \u00e8 dedicato regista italiano Federico Fellini."}
{"id": "2379448", "revid": "767487", "url": "https://it.wikipedia.org/wiki?curid=2379448", "title": "Jos\u00e9 Carlos Ferreira Filho", "text": "Carriera.\nClub.\nGiocando per il Jeonbuk ha vinto l'AFC Champions League 2006, segnando il gol decisivo in finale contro l'Al-Karamah. Il 13 aprile 2009 ha firmato un contratto con il Cruzeiro fino a dicembre; la societ\u00e0 ha acquistato il 20% del cartellino del giocatore mentre l'80% rimane allo Sport Club Corinthians Alagoano.\nIl 12 luglio 2009 ha ricevuto l'espulsione pi\u00f9 veloce nella storia del calcio: dopo soli 10 secondi dal fischio d'inizio della partita Cruzeiro-Atletico Mineiro."}
{"id": "2379451", "revid": "610351", "url": "https://it.wikipedia.org/wiki?curid=2379451", "title": "Rialto (gruppo musicale)", "text": "I Rialto erano un gruppo musicale britpop formatosi alla fine degli anni novanta.\nDebuttarono nel 1998 con l'album \"Rialto\".\nNel 2002 venne invece pubblicato il loro secondo ed ultimo album \"Night on Earth\".\nIl loro pi\u00f9 famoso singolo \u00e8 \"Monday Morning 5.19\".\nNel marzo 2002 il gruppo si sciolse.\nCuriosit\u00e0.\nLa canzone \"London Crawling\" \u00e8 stata usata nel film \"Non pensarci\" (2007)."}
{"id": "2379455", "revid": "729019", "url": "https://it.wikipedia.org/wiki?curid=2379455", "title": "Hun Sen", "text": "Dal 31 dicembre 1984 \u00e8 il primo ministro della Cambogia. Il suo titolo onorifico completo \u00e8 Samdach Akkak Moha Sena Padey Dekjo Hun Sen.\nBiografia.\nPolitico comunista.\nPoco pi\u00f9 che ventenne, entr\u00f2 nella guerriglia dei Khmer rossi, che combattevano contro il governo filoamericano di Lon Nol. Nel 1975 prese parte all'assedio di Phnom Penh, durante il quale perse l'uso di un occhio in battaglia.\nDopo due anni di regime dei Khmer rossi sulla Cambogia (1975-1979), nel 1977 scapp\u00f2 in Vietnam per paura delle purghe imposte dall'uomo forte del regime comunista, Pol Pot. Nel 1979, dopo che il Vietnam aveva invaso la Cambogia e spodestato i Khmer rossi, divenne uno dei principali esponenti del nuovo governo, e assunse a soli 28 anni la carica di ministro degli esteri. Era inoltre uno dei membri di spicco del comitato centrale del Partito Popolare Cambogiano.\nIn quanto ministro degli Esteri svolse una funzione fondamentale nei colloqui di pace di Parigi, assumendo una notoriet\u00e0 molto vasta. Fu cos\u00ec che, quando i vietnamiti cominciarono a caldeggiare una riappacificazione fra il governo di Phnom Penh e la resistenza realista di Norodom Sihanouk, allora vicina ai Khmer rossi, Hun Sen nel 1985 venne nominato presidente del Consiglio dei ministri, sostituendo Chan Sy, morto qualche settimana prima. Nel 1987 il suo governo venne accusato da Amnesty International di torturare i prigionieri politici.\nAscesa al potere.\nEntro il 1991, quando Norodom Sihanouk accett\u00f2 di collaborare con il governo, Hun Sen era divenuto il capo effettivo della Cambogia, sorpassando anche il capo di Stato Heng Samrin. In particolare, nel 1991 Heng ottenne il controllo del PRPK, che divenne Partito Popolare Cambogiano (PPC), mentre la Repubblica Popolare di Kampuchea venne trasformata nel provvisorio \"Stato di Cambogia\", di cui Hun divenne immediatamente primo ministro.\nDopo le elezioni del 1993 fu tuttavia costretto a dividere la carica (con la qualifica formale di \"secondo primo ministro\") con il leader del partito realista Funcinpec, il principe Norodom Ranariddh, figlio dell'allora re Norodom Sihanouk. Tuttavia l'influenza di Hun rimaneva molto estesa grazie al fatto che molti funzionari governativi e militari erano membri del PPC.\nLa lotta di potere fra i due continu\u00f2 fino al 1997, quando Hun mise a punto un feroce colpo di Stato: accusando Norodom Ranariddh di caldeggiare l'anarchia militare per prendere il controllo di Phnom Penh, egli fece arrestare e, in certi casi, giustiziare i ministri del Funcinpec e altri attivisti del partito, causando violenti scontri nella capitale e in altre zone del paese. Ung Huot divenne nuovo primo ministro una volta che lo stesso re fu costretto ad accettare il fatto compiuto. Le elezioni del 1998 permisero a Hun Sen di riprendere tutto il potere.\nPrimo ministro della Cambogia.\nLe elezioni del luglio 2003 diedero vita ad una nuova situazione politica: il PPC ottenne la maggioranza relativa (47%), ma non ebbe i numeri per formare un governo. Solo nella met\u00e0 nel 2004 il PPC riusc\u00ec a raggiungere un accordo con il Funcinpec (duramente indebolito dalle elezioni), dando cos\u00ec vita ad un governo di coalizione: Hun Sen torn\u00f2 primo ministro, mentre Norodom Ranariddh divenne presidente dell'Assemblea Nazionale.\nNel corso del suo governo, Hun Sen prese importanti misure come una revisione costituzionale che rimosse l'obbligo del voto dei due terzi dell'Assemblea Nazionale per formare un governo; inoltre fece una mossa molto controversa nel 2007, quando avvi\u00f2 la svendita delle terre a investitori stranieri sfrattandone i precedenti occupanti. Dal punto di vista della politica estera rafforz\u00f2 i legami con il Vietnam, che attualmente \u00e8 il terzo importatore di beni cambogiani. Impegnato a rafforzare i propri legami con i paesi dell'area, inoltre, nel 2006 Hun ricevette il premier cinese Wen Jiabao, lodando la Cina come \"l'amico pi\u00f9 fidato\" della Cambogia. Rimasero invece gelide le relazioni con la Thailandia in riferimento ad alcune questioni di frontiera, che nel 2008 portarono addirittura ad alcuni scontri armati presso il tempio Preah Vihear.\nNel 2004 sostenne Norodom Sihamoni come nuovo re dopo l'abdicazione di Sihanouk. Nel 2007 divenne senatore a vita del Parlamento Mondiale (degli Stati) per la Sicurezza e la Pace.\nL'autorit\u00e0 di Hun Sen fu nuovamente rafforzata dalle elezioni del luglio 2008, che videro il PPC conquistare il 58% dei voti. Pur avendo i numeri per governare da solo, Hun permise al Funcinpec (calato al 5%, dal 20% del 2003) di restare in coalizione, pur imponendo il generale Nek Bhun Chhay (non realista) come nuovo capo del partito.\nAttualmente Hun Sen \u00e8 il capo del governo con la maggiore anzianit\u00e0 di mandato nel Sud-est asiatico. I suoi oppositori lo accusano di essere un dittatore che domina con l'uso della forza o di essere al servizio del Vietnam, un'accusa respinta dai sostenitori di Hun, che sostengono che egli serve solo il popolo cambogiano. Il rapporto \"Global Witness\" lo accus\u00f2 di corruzione e in particolare di negoziare la cessione a privati delle materie prime cambogiane unicamente a vantaggio personale.\nViene riconfermato per la quarta volta primo ministro, vincendo con il 49% dei consensi le elezioni cambogiane del 2013, e nuovamente per la quinta volta, vincendo le elezioni del 2018 con il 77% dei consensi, dopo lo scioglimento forzato nel 2017 della principale formazione di opposizione, il CNRP, e l'esilio volontario in Francia del suo leader, Sam Rainsy."}
{"id": "2379459", "revid": "76963", "url": "https://it.wikipedia.org/wiki?curid=2379459", "title": "Gitta Sereny", "text": "Biografia.\nIl padre, un principe protestante ungherese, mor\u00ec quando lei aveva solo due anni; la madre era un'attrice ebrea-tedesca di Amburgo, che si rispos\u00f2 col famoso economista austriaco Ludwig von Mises. Da ragazza fu educata in Inghilterra e a Vienna, dove studi\u00f2 alla scuola d'Arte Drammatica fondata dal celebre attore e regista teatrale Max Reinhardt. Dopo che la Germania annesse l'Austria nel 1938, si trasfer\u00ec in Francia, lavorando come infermiera volontaria per gli sfollati in fuga dalla parte occupata dai nazisti; poi emigr\u00f2 negli Stati Uniti, dato il suo impegno nella Resistenza francese. Tornata in Europa alla fine della Seconda Guerra Mondiale, si occup\u00f2 per conto di un'Agenzia delle Nazioni Unite di cercar di riunire i bambini sopravvissuti al campo di concentramento di Dachau ai loro familiari. Nel 1948 spos\u00f2 Donald Honeyman, morto nel 2011, fotografo della rivista Vogue, e ne ebbe due figli, Mandy e Chris.\nI suoi libri hanno investigato prevalentemente il terribile comportamento di malvagi e criminali: l'assassina di due bambini, Mary Bell; gli assassini di James Bulger; il boia nazista Stangl; l'architetto nazista Speer. Cosa che i suoi critici non hanno mancato di rimarcare, accusandola di avere un ossessivo interesse per il Male e di essere troppo simpatetica coi personaggi descritti. Scrisse i ritratti di protagonisti dell'Olocausto; reportage sugli abusi infantili; si occup\u00f2 della prostituzione minorile in Gran Bretagna, Stati Uniti e Germania Occidentale; raccolse in volume i propri saggi sulla storia tedesca del Ventesimo Secolo, che trattano la difficile eredit\u00e0 del nazismo.\nTestimone dell'Olocausto, assistette come giornalista nel 1945 al Processo di Norimberga e ai Processi contro nazisti che si tennero negli anni sessanta. Fu una giornalista attiva a Londra come inviata del Sunday Times; collabor\u00f2 a numerose testate internazionali quali la New York Review of Books, Die Zeit, Le Nouvel Observateur. \nIspirata dal celebre \"reportage\" di Hannah Arendt, \"Eichmann a Gerusalemme\", sul processo che si tenne a Gerusalemme contro Adolf Eichmann, Sereny scrisse il libro \"In quelle tenebre\", psicobiografia frutto di pi\u00f9 di 60 ore di colloqui con Franz Stangl, il comandante dei campi di sterminio a Treblinka e Sobibor, detenuto allora nella prigione di Dusseldorf, dove stava scontando l'ergastolo. Per il libro, Sereny intervist\u00f2 molte persone che fanno da corollario al racconto, spesso opaco, molto reticente e vittimizzante di Stangl. Nell'ultimo incontro con Sereny, Stangl ammise finalmente di condividere la colpa per l'Olocausto. Mor\u00ec meno di 24 ore dopo.\nNella sua biografia di Albert Speer, Ministro per gli Armamenti e la Produzione Bellica di Hitler, Sereny riconobbe che le numerose interviste e incontri che ebbero - avvenuti dopo i 20 anni di imprigionamento di Speer nel carcere di Spandau - la portarono ad instaurare un amichevole rapporto con Speer e la moglie, grazie anche all\"'allure\" sofisticata, evasiva ed elusiva che il personaggio emanava. Questo non imped\u00ec, tuttavia, all'autrice di dimostrare chiaramente nel libro, dal titolo \"In lotta con la verit\u00e0\", che Speer, contrariamente alla sua asserzione di essere sempre stato all'oscuro dei piani di Hitler per lo sterminio di massa degli ebrei d'Europa, fosse a conoscenza della Soluzione finale ben da prima del 1943. Secondo Sereny, la sua ammirazione personale per Adolf Hitler lo spinse a continuare il suo lavoro a fianco del F\u00fchrer fino alla fine.\n\u00c8 morta, dopo una lunga malattia, il 14 giugno 2012 all'et\u00e0 di 91 anni all'Addenbrooke's Hospital di Cambridge, dov'era ricoverata."}
{"id": "2379462", "revid": "729019", "url": "https://it.wikipedia.org/wiki?curid=2379462", "title": "Mura di Malmantile", "text": "Le mura di Malmantile circondano il borgo antico dell'omonima frazione di Lastra a Signa, in provincia di Firenze. Si tratta di uno dei migliori esempi in Toscana di borgo medievale fortificato, anche perch\u00e9 l'insediamento successivo sorse a breve distanza, non interessando la parte pi\u00f9 antica.\nStoria.\nNon si conosce la fondazione dell'insediamento ma si suppone che fosse un avamposto militare sulla strada tra Firenze e Pisa dove in seguito si svilupp\u00f2 un piccolo centro abitato. La cerchia attuale risale al 1424 ed \u00e8 tra i primi esempi toscani di cinta con apparato a sporgere, il pi\u00f9 usato nei secoli successivi nella regione. La costruzione pare che venne supervisionata da Filippo Brunelleschi, attivo contemporaneamente anche alle vicine mura di Signa e di Lastra a Signa.\nNel 2018 \u00e8 stato approvato l'intervento per il restauro di Porta Fiorentina grazie ad una donazione privata.\nDescrizione.\nIl tracciato quadrangolare misura 125 per 70 metri e forma un rettangolo quasi perfetto, col lato lungo parallelo alla strada. Al centro dei lati brevi si aprono due porte, unite da un unico asse viario (l'attuale via Francesco Ferrucci) che va da nord-est a sud-ovest. Le mura sono conservate lungo tutto il perimetro, ma l'apparato a sporgere \u00e8 quasi scomparso, tranne alcuni punti (a sud-ovest) dove si vedono ancora i beccatelli lapidei del tipo a quattro sporti stondati che reggono archetti in laterizio leggermente acuti. Qui sono presenti anche le caditoie per la difesa piombante, assenti a Lastra a Signa. Il tutto \u00e8 coronato da un camminamento con parapetto in materiale pi\u00f9 fine di quello usato per le mura. Alla base la scarpa delle mura \u00e8 unita alla parete senza redondone.\nLe due porte hanno archi a tutto sesto e sono rafforzate da un avancorpo verso l'esterno, con feritoie sui lati. alcune finestre sulle mura sono pi\u00f9 tarde e pertinenti a case che vi vennero costruite addossate.\nAi quattro angoli si ergono torri a base quadrata, pi\u00f9 due torri rompitratta, pi\u00f9 alte, che sono situate al centro dei lati lunghi. La pi\u00f9 grande, sul lato della strada, \u00e8 anche quella meglio conservata."}
{"id": "2379466", "revid": "729019", "url": "https://it.wikipedia.org/wiki?curid=2379466", "title": "Dux Mesopotamiae", "text": "Il Dux Mesopotamiae era il comandante di truppe limitanee di un settore del limes orientale, nella diocesi d'Oriente della Mesopotamia. Suo diretto superiore era al tempo della \"Notitia dignitatum\" (nel 400 circa), il \"magister militum per Orientem\".\nElenco unit\u00e0.\nEra a capo di ben 17 unit\u00e0 o distaccamenti di unit\u00e0, come risulta dalla \"Notitia Dignitatum\" (\"Orien\". XXXVI):"}
{"id": "2379469", "revid": "767487", "url": "https://it.wikipedia.org/wiki?curid=2379469", "title": "Here They Go Again", "text": "Here They Go Again \u00e8 un album Live dei The Company of Snakes, pubblicato nel 2001 per l'Etichetta discografica SPV GmbH."}
{"id": "2379473", "revid": "316995", "url": "https://it.wikipedia.org/wiki?curid=2379473", "title": "Mushroom", "text": ""}
{"id": "2379476", "revid": "380654", "url": "https://it.wikipedia.org/wiki?curid=2379476", "title": "Nicole Sullivan", "text": "\u00c8 per lo pi\u00f9 conosciuta grazie ad una serie di sketch comici su MADtv (6 stagioni, 1995-2001) e per la sitcom \"The King of Queens\" della CBS (5 stagioni, 2001-2005, 2007).\nHa recitato, apparendo in vari episodi, in \"Scrubs\", ha doppiato vari personaggi tra cui Shego nel film della Disney, \"Kim Possible\", Drew nel programma della Cartoon Network, \"The Secret Saturdays\", e Louise per la ABC Family nella serie \"Slacker Cats\".\nHa anche inoltre ruoli ricorrenti come doppiatrice ne \"I Griffin\" e ha dato la voce a Franny Robinson nel film animato Disney, \"I Robinson - Una famiglia spaziale\". Nel mese di ottobre 2008, Sullivan appare nella sitcom Rita Rocks della TV \"Lifetime\". Ha impersonato Lenda Baxter nel film Disney \"Chelsea Daniels of the Diamond\" e recentemente ha dato la voce a Marlene nella nuova serie, \"I pinguini di Madagascar\".\nVita.\nNicole \u00e8 nata a Manhattan, New York, figlia di una commerciante di antiquariato, e di Edward C. Sullivan, membro dell'assemblea dello stato di New York. Ha preso lezioni di danza dall'et\u00e0 di 7 anni e si \u00e8 esibita nelle produzioni di Broadway. La madre di Nicole \u00e8 una donna d'affari, e suo padre ha rappresentato il 69\u00ba distretto di Manhattan all'Assemblea dello Stato di New York (1977-1982) e, dopo che tutta la famiglia si \u00e8 spostata a \"Middleburgh\", ha rappresentato il 70\u00ba distretto (1983-2002).\nAlle scuole superiori Nicole \u00e8 tesoriere durante i primi anni e presidente di classe negli ultimi anni; ha giocato a calcio alle superiori e registrava le statistiche per la squadra maschile di basket ed \u00e8 stata membro del consiglio studentesco.\nDopo il diploma alla scuola di Middleburgh, (1987), ha frequentato la Northwestern University. Ha studiato William Shakespeare, Harold Pinter, Anton Chekov, Henrik Ibsen e la tragedia greca, mentre con due lavori si pagava la scuola e poteva scrivere sketch per gli studenti di teatro. Nicole ha passato il suo primo anno a Londra, studiando alla British American Drama Academy diventando anche un membro della compagnia di Shakespeare; si \u00e8 poi laureata con lode, prima di trasferirsi a Los Angeles e apparire in sporadici ruoli da \"guest-star\".\nVita personale.\nNel 2006 ha sposato l'attore Jason Packham da cui ha avuto due figli: Dashel Pierce (2007, tramite taglio cesareo) e Beckett Edward (2009).\nSullivan ha vinto la prima edizione di Celebrity Poker Showdown. La sua carit\u00e0 era Alley Cat Allies, un gruppo nazionale di sensibilizzazione per i senzatetto e i gatti selvatici, che hanno ricevuto 100.000 dollari, a seguito della sua vittoria.\nNel 2011 \u00e8 apparsa nel programma televisivo di RealTime \"Basta, io o il cane!\" (It's me or the dog) chiedendo aiuto all'addestratrice canina Victoria Stlwell per educare i suoi quattro meticci."}
{"id": "2379478", "revid": "729019", "url": "https://it.wikipedia.org/wiki?curid=2379478", "title": "Dux Arabiae", "text": "Il Dux Arabiae era il comandante di truppe limitanee di un settore del limes romano orientale, nella diocesi d'Oriente della provincia d'Arabia. Suo diretto superiore era al tempo della \"Notitia dignitatum\" (nel 400 circa), il \"magister militum per Orientem\".\nElenco unit\u00e0.\nEra a capo di ben 21 unit\u00e0 o distaccamenti di unit\u00e0, come risulta dalla \"Notitia Dignitatum\" (\"Orien\". XXXVII):"}
{"id": "2379479", "revid": "767487", "url": "https://it.wikipedia.org/wiki?curid=2379479", "title": "Come in ogni ora", "text": "Come in ogni ora \u00e8 una canzone interpretata da Karima e presentata al Festival di Sanremo 2009, arrivando terza nella classifica finale della sezione \"Nuove Proposte\". Il brano \u00e8 stato inserito nell'EP d'esordio della cantante, \"Amare le differenze\".\nIl singolo.\n\"Come in ogni ora\" \u00e8 stata selezionata per partecipare alla Cinquantanovesima edizione del festival della canzone italiana nella sezione \"Proposte\", dove si classifica al terzo posto.\nKarima ha presentato il brano nel teatro Ariston durante la seconda serata del festival, il 18 febbraio 2009. Il 19 febbraio la cantante si \u00e8 esibita per la seconda volta accompagnata da Burt Bacharach e Mario Biondi.\nLa versione di \"Come in ogni ora\" resa disponibile come singolo digitale e per l'airplay radiofonico \u00e8 invece una versione del brano cantata da Karima, con il featuring di Mario Biondi.\nIl singolo ha raggiunto un buon successo stazionando per 3 settimane nella Top 10 FIMI dei brani pi\u00f9 scaricati, raggiungendo la 4\u00aa posizione.\nVideo musicale.\nIl video musicale prodotto per \"Come in ogni ora\" \u00e8 riferito alla versione del brano cantata esclusivamente da Karima e presenta una durata ridotta (3 min : 58 s). Nel video la cantante si muove all'interno di un appartamento, passando continuamente per le quattro stanze che lo compongono, ma ritrovando ad ogni passaggio una situazione diversa. Il video si conclude con una esibizione di Karima in una stanza dell'appartamento accompagnata dai componenti del proprio gruppo.\nControversia.\nAll'indomani della partecipazione di Karima al festival di Sanremo, il sito italiano \"Rockol.it\" ha fatto notare in un articolo, una discordanza fra gli autori di \"Come in ogni ora\" riportati sul CD di Karima, \"Amare le differenze\" (Karima, Mario Menicagli, Piero Frassi) con quelli riportati sulla compilation del Festival (Burt Bacharach e Steven Sater). Dato che il regolamento del festival prevede che i testi dei brani in gara siano realizzati da autori italiani, la seconda possibilit\u00e0 risulterebbe una infrazione al regolamento. Nonostante i diretti interessati, intervistati da \"Rockol.it\", abbiano rivendicato la paternit\u00e0 del brano, gli autori del sito hanno scoperto che, presso l'ASCAP, \u00e8 depositata una canzone intitolata \"Every Other Hour\", scritta da Bacharach e Sater e depositata ad agosto 2008, il cui testo corrisponde alla versione inglese di \"Come in ogni ora\" cantata con Mario Biondi.\nNel 2015 la vicenda termina con la condanna di Karima e del suo manager ad un risarcimento di ventimila euro nei confronti di Mario Menicagli, adattatore della canzone originale di Bacarach in italiano."}
{"id": "2379481", "revid": "174925", "url": "https://it.wikipedia.org/wiki?curid=2379481", "title": "Prak\u1e5bti", "text": "La Prak\u1e5bti (devanagari \u092a\u094d\u0930\u0915\u0943\u094d\u0924\u093f) \u00e8, secondo il S\u0101\u1e43khya, la causa originaria attraverso cui l'universo esiste e si esplica, principio contrapposto a quello di \"puru\u1e63a\", spirito puro. Nella \"Bhagavadg\u012bt\u0101\" \u00e8 descritta come la \"forza motrice primordiale\".\nNormalmente si rende con \"natura\", o anche \"materia\": \u00e8 attivit\u00e0 pura ma inconsapevole, il principio che da immanifesto d\u00e0 origine, per evoluzione-trasformazione, a tutto ci\u00f2 che \u00e8 manifesto, intendendo con ci\u00f2 sia la realt\u00e0 materiale che quella mentale. \u00c8 una polarit\u00e0 energetica dell'Essere e della sostanza cosmica dell'universo."}
{"id": "2379485", "revid": "125233386", "url": "https://it.wikipedia.org/wiki?curid=2379485", "title": "L'amour toujours (I'll Fly with You)", "text": "L'amour toujours (I'll Fly with You) \u00e8 una canzone del 2000 di genere Italo dance di Gigi D'Agostino.\nBrano tra i pi\u00f9 popolari e famosi, \u00e8 diventato hit e tormentone mondiale dance dei primi anni 2000.\nIl brano.\nLa canzone \"L'amour toujours\" \u00e8 stata scritta da Gigi D'Agostino, Diego Leoni, Carlo Montagner e Paolo Sandrini e pubblicata come primo singolo estratto dall'album \"L'amour toujours\". Il successivo singolo, con il remix del brano, ottiene un enorme successo in tutta Europa, arrivando alle vette delle classifiche di Paesi Bassi e Danimarca, e riuscendo ad entrare nella top ten di Austria, Belgio ed Italia. In seguito il brano \u00e8 stato oggetto di numerose opere di remixaggio di altri artisti, come quelle di Scott Brown, dei Wasted Penguinz che ne hanno fatto un bootleg Hardstyle o di DJ Sammy e di una cover acustica ad opera di Sagi Rei, nel 2015 Dzeko &amp; Torres hanno rilasciato su etichetta Spinnin' Records la loro versione del brano modificata da Ti\u00ebsto.\nIl titolo francese \"L'amour toujours\" significa \"L'amore (per) sempre\".\nNel 2000 il dj realizza due album, \"Tecno fes\" e \"Tecno fes volume 2\" che contengono due versioni diverse della canzone: nel primo la canzone prende il nome de \"L'amour toujours (Tanzen Vision rmx).\" Nel 2001 escono in un unico album le versioni \"L'amour Toujours (L'amour Vision)\" e \"L'Amour Toujours (gigidagostino.com).\" Nell'album del 2004 \"L'amour toujours II\" il dj ne ha pubblicato una versione sottotitolata \"I Wish Real Peace\". Nell'album del 2008 \"Suono libero\" \u00e8 compresa una versione chiamata \"Forte Forte\". Nel 2015 D'Agostino propone la versione chiamata \"Infinite Prospettive Mix.\" Il 25 dicembre 2017, in occasione del Natale, esce la versione denominata \"Happy Christmas.\" Una nuova versione chiamata \"Gigi Dag Radio Mix\" arriva nell'Agosto 2019 all'interno dell'album \"Gigi D'Agostino Collection, Vol.1\".\nNel 2019 viene scelta come colonna sonora per i titoli di coda del film Diamanti grezzi diretto da Josh e Benny Safdie\nIl video.\nIn occasione del video musicale prodotto per promuovere il singolo, visto anche il successo commerciale, \u00e8 stata scelta la versione remixata (denominata \"Small Mix\") invece dell'album version. Il video di \"L'amour toujours\" consiste semplicemente in un collage di immagini tratte da alcune esibizioni dal vivo di Gigi D'Agostino.\nCover.\nNel 2006, l'artista israeliano Sagi Rei ha inciso una propria versione acustica e melodica di \"L'amour toujours\" per il suo album di esordio \"Emotional Songs\", da cui il brano \u00e8 stato poi estratto come primo singolo.\nNel 2015, infine, il duo Dzeko &amp; Torres, in collaborazione con la cantante canadese Delaney Jane, ne pubblicarono una copia tramite Musical Freedom, etichetta discografica affiliata alla Spinnin' Records.\nNel 2017 Alex Christensen ha scritto e registrato una cover arrangiata per orchestra.\nNel 2020 il violinista Maxim Distefano registra una cover per l\u2019occasione remixata da due Dj molto noti in ambito nazionale ed internazionale quali Silvio Carrano e Marcel, edizioni New Music International, con l\u2019apporto vocale di M-Violet, inserita nella compilation \"Pro latino 135\" edita da DMC, DMCPL135.\nIl brano.\nLa versione di \"L'amour toujours\" di Sagi Rei si discosta notevolmente dall'originale, e si contraddistingue per essere diventata una ballad romantica, interpretata soltanto da voce e chitarra acustica. Il brano, passato pressoch\u00e9 inosservato alla sua prima pubblicazione, ottiene un enorme successo nel 2009, quando viene scelto come accompagnamento musicale della campagna pubblicitaria televisiva di Intimissimi, che dona al brano un'enorme popolarit\u00e0. Conseguentemente \"L'amour toujours\" \u00e8 entrato nella classifica dei singoli pi\u00f9 scaricati in Italia alla posizione numero 18 il 30 aprile 2009, per poi salire sino alla sesta la settimana successiva."}
{"id": "2379491", "revid": "22356", "url": "https://it.wikipedia.org/wiki?curid=2379491", "title": "Dryolestidae", "text": ""}
{"id": "2379494", "revid": "767487", "url": "https://it.wikipedia.org/wiki?curid=2379494", "title": "Pressione tributaria", "text": ""}
{"id": "2379497", "revid": "121147829", "url": "https://it.wikipedia.org/wiki?curid=2379497", "title": "Pace di Chiavenna", "text": "La Pace di Chiavenna \u00e8 un manufatto di oreficeria medievale. Si trova nel \"Museo del tesoro \" di Chiavenna.\nQuesto manufatto costituisce la copertina di un evangeliario, di cui le pagine non sono mai state trovate, ed \u00e8 chiamato pace perch\u00e9 era usato come oggetto liturgico nella Messa. Piccoli mosaici, rosoncini, perle e gemme sono montate su pi\u00f9 lamine dorate ed una tavola di legno di noce.\nIl manufatto \u00e8 per supposizione di epoca renana o milanese, risalente all'XI o al XII secolo."}
{"id": "2379499", "revid": "28592", "url": "https://it.wikipedia.org/wiki?curid=2379499", "title": "Valsesiano", "text": ""}
{"id": "2379503", "revid": "767487", "url": "https://it.wikipedia.org/wiki?curid=2379503", "title": "Burst the Bubble", "text": "Burst The Bubble \u00e8 un album dei The Company of Snakes, pubblicato nel 2002 per l'Etichetta discografica SPV GmbH."}
{"id": "2379509", "revid": "80339", "url": "https://it.wikipedia.org/wiki?curid=2379509", "title": "Mesceri", "text": ""}
{"id": "2379512", "revid": "287204", "url": "https://it.wikipedia.org/wiki?curid=2379512", "title": "Tanto tempo fa... Gig\u00ec", "text": ""}
{"id": "2379513", "revid": "3115", "url": "https://it.wikipedia.org/wiki?curid=2379513", "title": "Dobroho\u0161\u0165 (Slovacchia)", "text": "Dobroho\u0161\u0165 (in ungherese \"Doborgaz\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2379514", "revid": "276491", "url": "https://it.wikipedia.org/wiki?curid=2379514", "title": "Doborgaz", "text": ""}
{"id": "2379516", "revid": "19580", "url": "https://it.wikipedia.org/wiki?curid=2379516", "title": "Famiglie linguistiche", "text": ""}
{"id": "2379520", "revid": "125245454", "url": "https://it.wikipedia.org/wiki?curid=2379520", "title": "Associa\u00e7\u00e3o Desportiva Confian\u00e7a", "text": "LAssocia\u00e7\u00e3o Desportiva Confian\u00e7a, meglio noto come Confian\u00e7a, \u00e8 una societ\u00e0 calcistica brasiliana con sede nella citt\u00e0 di Aracaju.\nStoria.\nIl 1\u00ba maggio 1936 fu fondato ad Aracaju un club chiamato Associa\u00e7\u00e3o Desportiva Confian\u00e7a, dopo che Epaminondas Vital e Isnard Cantalice assistettero a una partita di pallavolo tra il Cotinguiba e l'Aracaju al Bairro Industrial (Quartiere Industriale, in italiano). Joaquim Sabino Ribeiro Chaves, Epaminondas Vital e Isnard Cantalice decisero quindi di fondare un club di pallacanestro e pallavolo al Bairro Industrial.\nNel 1949, il club gioc\u00f2 la sua prima competizione calcistica, ottenendo il soprannome di Drag\u00e3o do Bairro Industrial, che significa \"dragone del Quartiere Industriale\", e giocando con i colori blu e bianco.\nIl 1\u00ba maggio 1955, il Confian\u00e7a, attraverso il suo paraninfo, chiamato Joaquim Sabino Ribeiro Chaves, costru\u00ec il suo stadio, chiamato Prolet\u00e1rio Sabino Ribeiro.\nNel 1976, il club partecip\u00f2 per la prima volta alla massima divisione brasiliana.\nNel 1989, il club ha partecipato alla prima edizione della Coppa del Brasile, venendo eliminato al primo turno dal dopo due sconfitte per 0-1.\nNel 2004, il Confian\u00e7a ha partecipato al Campeonato Brasileiro S\u00e9rie C, venendo eliminato al terzo turno dal ."}
{"id": "2379523", "revid": "729019", "url": "https://it.wikipedia.org/wiki?curid=2379523", "title": "Canale pilorico", "text": "Nell'anatomia umana il canale pilorico \u00e8 la parte finale del piloro, essa termina nel duodeno."}
{"id": "2379526", "revid": "693190", "url": "https://it.wikipedia.org/wiki?curid=2379526", "title": "CryENGINE 3", "text": ""}
{"id": "2379534", "revid": "1543377", "url": "https://it.wikipedia.org/wiki?curid=2379534", "title": "Masimba Dinyero", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Australia."}
{"id": "2379535", "revid": "1543377", "url": "https://it.wikipedia.org/wiki?curid=2379535", "title": "Ronnie Jowa", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 nel quale la selezione africana si \u00e8 fermata al primo turno, affrontando Stati Uniti, Italia e Australia."}
{"id": "2379536", "revid": "729019", "url": "https://it.wikipedia.org/wiki?curid=2379536", "title": "Joseph Machingura", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dello Zimbabwe al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Australia."}
{"id": "2379538", "revid": "1305772", "url": "https://it.wikipedia.org/wiki?curid=2379538", "title": "Pressione (disambigua)", "text": "Il termine pressione pu\u00f2 essere utilizzato con i seguenti significati:"}
{"id": "2379541", "revid": "729019", "url": "https://it.wikipedia.org/wiki?curid=2379541", "title": "Henry Charles", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dello Zimbabwe al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Australia."}
{"id": "2379543", "revid": "1543377", "url": "https://it.wikipedia.org/wiki?curid=2379543", "title": "Benjamin Zulu", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 nel quale la selezione africana non ha superato il primo turno, affrontando Stati Uniti, Italia e Australia. \u00c8 scomparso nel 2006, a 38 anni."}
{"id": "2379544", "revid": "599013", "url": "https://it.wikipedia.org/wiki?curid=2379544", "title": "Danny Kamuchira", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 nel quale la selezione africana si \u00e8 fermata al primo turno, affrontando Stati Uniti, Italia e Australia."}
{"id": "2379545", "revid": "588403", "url": "https://it.wikipedia.org/wiki?curid=2379545", "title": "Paulista Futebol Clube", "text": "Il Paulista Futebol Clube, noto anche semplicemente come Paulista, \u00e8 una societ\u00e0 calcistica brasiliana con sede nella citt\u00e0 di Jundia\u00ed, nello stato di San Paolo.\nStoria.\nNel 1903, i dipendenti della Companhia Paulista de Estradas de Ferro fondarono il Jundiahy Football Club. Nel 1908, a causa della mancanza di tempo dei suoi membri, il Jundiahy Football Club fu sciolto. Tifosi, simpatizzanti e giocatori del defunto Jundiahy fondarono il Paulista Futebol Clube il 17 maggio 1909.\nNel 2005, il club vinse la Coppa del Brasile, dopo aver sconfitto il Fluminense in finale. L'anno seguente, il Paulista ha partecipato per la prima volta alla Coppa Libertadores."}
{"id": "2379548", "revid": "320578", "url": "https://it.wikipedia.org/wiki?curid=2379548", "title": "Tomba a catacomba", "text": ""}
{"id": "2379549", "revid": "1543377", "url": "https://it.wikipedia.org/wiki?curid=2379549", "title": "Reason Dawa", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dello Zimbabwe al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Australia."}
{"id": "2379561", "revid": "287204", "url": "https://it.wikipedia.org/wiki?curid=2379561", "title": "Piemontesi", "text": ""}
{"id": "2379565", "revid": "228587", "url": "https://it.wikipedia.org/wiki?curid=2379565", "title": "Radiazione di ciclotrone", "text": "Si definisce radiazione di ciclotrone la radiazione elettromagnetica emessa dal movimento di particelle elettricamente cariche all'interno di un campo magnetico. La forza di Lorentz agisce ortogonalmente sia sulle linee di campo sia sulle direzioni di moto delle particelle, provocandone l'accelerazione e la loro emissione radiativa (e facendole spiraleggiare attorno alle linee di campo).\nIl nome di questo tipo di radiazione deriva dal ciclotrone, una particolare tipologia di acceleratore di particelle utilizzato sin dagli anni trenta per creare, a scopi sperimentali, delle particelle ad alta energia; l'apparecchio si serve delle orbite circolari che le particelle cariche compiono se sottoposte all'azione di un campo magnetico uniforme. Il periodo delle orbite \u00e8 indipendente dall'energia delle particelle, il che consente al ciclotrone di operare ad una determinata frequenza senza preoccuparsi delle energie delle particelle in un dato periodo di tempo. La radiazione di ciclotrone \u00e8 emessa da tutte le particelle cariche che viaggiano attraverso ogni campo magnetico, non solo all'interno di quello generato nei ciclotroni. La radiazione di ciclotrone emessa dal plasma nello spazio interstellare o attorno a buchi neri o qualunque altro corpo celeste dotato di campo magnetico d\u00e0 importanti indizi sulle caratteristiche di questi campi magnetici extraterrestri; nel sistema solare, in particolare, una grande sorgente di radiazione di ciclotrone \u00e8 la magnetosfera del pianeta Giove. La potenza (energia su unit\u00e0 di tempo) dell'emissione, nella fattispecie, di ciascun elettrone \u00e8 data dalla formula:\ndove \"E\" \u00e8 l'energia, \"t\" il tempo, formula_2 \u00e8 la sezione d'urto Thomson (totale, non differenziale, dove formula_3 \u00e8 il raggio classico dell'elettrone), \"B\" \u00e8 l'induzione magnetica, \"V\" la velocit\u00e0 perpendicolare al campo, \"c\" la velocit\u00e0 della luce e formula_4 \u00e8 la permeabilit\u00e0 magnetica del vuoto. \nNel contesto del confinamento magnetico usato per l'energia da fusione, le perdite dovute a radiazione di ciclotrone si traducono in un valore minimo richiesto per la densit\u00e0 energetica del plasma, in relazione alla densit\u00e0 energetica del campo meagnetico.\nLa radiazione di ciclotrone sarebbe prodotta in esplosioni nucleari ad alta quota. I raggi gamma prodotti dall'esplosione ionizzerebbero gli atomi nell'atmosfera superiore e tali elettroni liberi interagirebbero con il campo magnetico terrestre producendo radiazione di ciclotrone come impulso elettromagnetico. Questo fenomeno ha implicazioni militari poich\u00e9 gli impulsi possono danneggiare equipaggiamento basati su dispositivi a stato solido.\nLo spettro della radiazione di ciclotrone ha un picco principale alla stessa frequenza fondamentale dell'orbita della particella e armoniche a multipli interi di quest'ultima. Le armoniche sono il risultato dell'imperfezione dell'effettivo ambiente di emissione, che provocano inoltre un allargamento delle linee spettrali. La prima origine dell'allargamento \u00e8 la non uniformit\u00e0 del campo magnetico: quando un elettrone passa da una regione di campo ad un'altra, la sua frequenza di emissione cambia con l'intensit\u00e0 del campo. Altre cause di allargamento sono le collisioni occasionali di particelle che non seguono un'orbita perfetta, o le distorsioni dell'emissione causate da interazioni con il plasma circostante ed effetti relativistici quando le particelle hanno energia sufficientemente alta. Quando le particelle si muovono a velocit\u00e0 relativistiche la radiazione di ciclotrone \u00e8 chiamata radiazione di sincrotrone.\nIl rinculo sentito da una particella che emette radiazione \u00e8 chiamata reazione radiativa, che agisce opponendosi al moto nel ciclotrone; il lavoro necessario per superarla \u00e8 il principale costo energetico nell'accelerare una particella."}
{"id": "2379569", "revid": "767487", "url": "https://it.wikipedia.org/wiki?curid=2379569", "title": "Never Turn Our Back on the Blues", "text": "Never Turn Our Back on the Blues \u00e8 un album Live dei The Moody Marsden Band, pubblicato nel 1992 per l'Etichetta discografica Castle Communications."}
{"id": "2379571", "revid": "1543377", "url": "https://it.wikipedia.org/wiki?curid=2379571", "title": "Brennen Msiska", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dello Zimbabwe, al FIFA Futsal World Championship 1989 nel quale la selezione africana non ha superato il primo turno, affrontando Stati Uniti, Italia e Australia."}
{"id": "2379572", "revid": "28592", "url": "https://it.wikipedia.org/wiki?curid=2379572", "title": "Trib\u00f9 ugro-finniche", "text": ""}
{"id": "2379575", "revid": "155136", "url": "https://it.wikipedia.org/wiki?curid=2379575", "title": "Rettore (Repubblica di Venezia)", "text": ""}
{"id": "2379578", "revid": "729019", "url": "https://it.wikipedia.org/wiki?curid=2379578", "title": "Curvatura maggiore dello stomaco", "text": "Nell'anatomia umana la parte esterna dello stomaco pu\u00f2 essere diviso in curvatura maggiore e curvatura minore, la prima \u00e8 4-5 volte pi\u00f9 grande della seconda.\nAnatomia.\nL'apporto di sangue \u00e8 garantito da 2 arterie: l'arteria gastroepiploica di destra (ramo della arteria gastroduodenale) e l'arteria gastroepiploica di sinistra ramo dell'arteria lienale. Il drenaggio venoso \u00e8 operato da vene omonime. La vena gastroepiploica di destra si getta nella vena mesenterica superiore, la vena gastroepiploica di sinistra nella vena lienale. Lungo la curvatura prende inserzione il grande epiploon, costituito dall'accollamento dei due foglietti sierosi, anteriore e posteriore che rivestono lo stomaco e che si porta verso il basso a coprire il colon trasverso e le anse del tenue. La curvatura termina nel piloro."}
{"id": "2379580", "revid": "88740", "url": "https://it.wikipedia.org/wiki?curid=2379580", "title": "Almagro", "text": ""}
{"id": "2379583", "revid": "1810027", "url": "https://it.wikipedia.org/wiki?curid=2379583", "title": "Nicola Fumo", "text": "Biografia.\nNicola Fumo nacque nel villaggio di Saragnano, attuale frazione del comune di Baronissi, dove ancora oggi esiste Casa Fumo. Discendente da una famiglia di specialisti nelle arti lignarie, fu inoltre allievo di Cosimo Fanzago, il quale riusc\u00ec a fargli raggiungere ottimi risultati. Durante la sua attivit\u00e0 gli pervennero numerosissime commissioni, nel Regno di Napoli come anche in Spagna, dove ancora oggi \u00e8 pi\u00f9 conosciuto che in Italia. Infatti proprio a Madrid nel 1689 fu nominato \"scultore del Re\". Tra le pi\u00f9 note opere inviate in Spagna compare sicuramente il Cristo caduto del 1698 per la Chiesa di San Genesio di Marid.\nA lui attribuita la statua di Santa Lucia nell'omonima Chiesa dell'omonimo quartiere di Napoli, di San Giorgio nel 1720, l'Arcangelo Gabriele (collezione privata), una statua a gabbia nella chiesa del Santissimo Salvatore di Baronissi e molte altre statue di santi presenti nelle cappelle gentilizie della Chiesa del Convento della SS.ma Trinit\u00e0 di Baronissi."}
{"id": "2379587", "revid": "1564499", "url": "https://it.wikipedia.org/wiki?curid=2379587", "title": "Gualtiero di Civitate", "text": "Biografia.\nGualtiero era figlio del conte Amico e, secondo lo storico De Blasiis, fu l'eroe della battaglia di Montepeloso, combattuta il 3 settembre 1041 a breve distanza dalle rive del fiume Bradano. I bizantini, guidati dal nuovo catapano Exaugusto Boioannes (Bugiano), vennero ricacciati dai Normanni alleati dei Longobardi di Atenolfo, fratello del principe di Benevento. Guglielmo I d'Altavilla era infermo, ma lasci\u00f2 la sua tenda, posta sopra una altura e si lanci\u00f2 nella mischia. Secondo il cronista Guglielmo di Puglia, i cavalieri guidati dallo stesso Guglielmo e da Argiro, combatterono con valore, sbaragliarono le forze bizantine e annientarono le truppe accorse in aiuto dalla Sicilia.\nGualtiero fece parte del gruppo di cavalieri che, al principio del 1043, partecip\u00f2 al parlamento generale dei baroni Longobardi e Normanni indetto a Melfi da Guaimario V, principe Longobardo di Salerno, da Rainulfo Drengot, Conte di Aversa e da Guglielmo Braccio di Ferro d'Altavilla. Tutti offrirono un omaggio come vassalli a Guaimario, che riconobbe a Guglielmo I d'Altavilla il primo titolo di Conte di Puglia. Nacque, cos\u00ec, il nuovo Stato normanno denominato contea di Puglia, un territorio non omogeneo, acquisito dal clan Altavilla a \"macchia di leopardo\". L'intera regione, ad eccezione di Melfi, venne suddivisa in dodici baronie, costituite a beneficio dei capi normanni ed assegnate nei territori di Capitanata, Apulia e Irpinia, fino al Vulture-Melfese; Melfi divenne infatti la sede della contea, rimanendo cos\u00ec fuori dalla spartizione. Il sovrano attribu\u00ec i feudi secondo il rango ed il merito e ognuno dei cavalieri si sarebbe dedicato alla conquista di quanto concessogli. Secondo le cronache di Amato di Montecassino e di Leone Marsicano, Gualtiero divent\u00f2 signore di Civitate, citt\u00e0 fortificata, che sorgeva sul torrente Candelaro. La baronia comprendeva un territorio della Capitanata.\nI Normanni tesero a far coincidere la riorganizzazione religiosa con la giurisdizione amministrativa: Civitate, infatti, fu sede vescovile. Il 18 giugno 1053 vi si svolge la Battaglia di Civitate che vedeva contrapposti i Normanni di Umfredo d'Altavilla ed un esercito di Suebi, Italici e Longobardi coalizzati dal papa Leone IX, catturato nella cittadella di Civitate e fatto prigioniero dai Normanni.\nMa il cavaliere Gualtiero mor\u00ec nel 1060 e gli succedette Amico II, che si schier\u00f2 contro Roberto il Guiscardo e cerc\u00f2 l'appoggio dei Bizantini."}
{"id": "2379593", "revid": "125452607", "url": "https://it.wikipedia.org/wiki?curid=2379593", "title": "Amelia di Hannover", "text": "Biografia.\nInfanzia e giovent\u00f9.\nLa principessa Amelia nacque il 7 agosto 1783 nella Royal Lodge di Windsor, ultima dei quindici figli di re Giorgio III del Regno Unito e della regina Carlotta; era la favorita del padre, che usava chiamarla Emily. In quanto figlia del monarca, fin dalla nascita ella si fregiava del titolo e trattamento di \"sua altezza reale\" la principessa Amelia.\nRelazione inappropriata.\nAmelia e le sue sorelle (Carlotta, Augusta Sofia, Elisabetta, Maria e Sofia) erano iper-protette dai genitori e isolate dal mondo esterno alla famiglia; cos\u00ec erano molto ristrette le possibilit\u00e0 di incontrare degli idonei pretendenti alla loro mano della loro et\u00e0.\nNel 1803 Amelia si innamor\u00f2 di Sir Charles FitzRoy, un \"equerry\" (titolo equivalente, circa, a quello di scudiero) di ventuno anni pi\u00f9 vecchio di lei, figlio di Charles FitzRoy, 1\u00ba barone Southampton. La regina venne a conoscenza della questione da un servo, ma decise di chiudere un occhio, nella speranza che tale discrezione avrebbe impedito che il re venisse a conoscenza del rapporto, cosa che, se scoperta, avrebbe potuto causargli una crisi della sua malattia mentale, come purtroppo avveniva sempre pi\u00f9 spesso. Amelia sapeva che non avrebbe mai potuto sposare legalmente il suo amato a causa delle disposizioni del \"Royal Marriages Act\" approvato dal Parlamento della Gran Bretagna, almeno finch\u00e9 non avesse raggiunto i venticinque anni d'et\u00e0, dopo i quali avrebbe potuto ricevere il permesso dal Consiglio privato di sua maest\u00e0.\nMalattia.\nLa principessa Amelia godette di buona salute fino all'et\u00e0 di quindici anni, quando scrisse che \u00abVorrei che il vento calasse. Urta i timpani delle mie orecchie\u00bb. Pi\u00f9 tardi quello stesso anno inizi\u00f2 ad accusare i primi sintomi di quella che si rivel\u00f2 essere tubercolosi. Nel 1808 ebbe un attacco di morbillo e l'atmosfera piuttosto depressa che regnava a casa sua contribu\u00ec a rendere la situazione ancora pi\u00f9 spiacevole per la principessa. Re Giorgio, in grande apprensione per la figlia, decise di inviare Amelia a Weymouth per una sessione di cure marittime assieme alla sorella Maria; la sua salute miglior\u00f2 solo di poco, ma apprezz\u00f2 molto il riposo che trov\u00f2 in villeggiatura. Nel 1809 pot\u00e9 occasionalmente fare delle brevi passeggiate in giardino, ma questo miglioramento fu solo temporaneo; infatti l'anno seguente le sue sofferenze aumentarono nuovamente, fino a che, in ottobre, venne colpita da erisipela che distrusse tutte le speranze per la sua vita e la confin\u00f2 a letto. Il re radunava i dottori della figlia ogni mattina alle 7 e tre o quattro altre volte durante la giornata, chiedendo accurate informazioni circa le condizioni della principessa. Amelia, morente, cre\u00f2 per il padre un anello da lutto, composto di una ciocca dei suoi capelli, messa sotto cristallo, e contornata da diamanti. Mor\u00ec nel giro di pochi giorni, accudita fino alla fine dalla sorella preferita, la principessa Maria, duchessa di Gloucester ed Edimburgo.\nSuo fratello maggiore, il futuro re Giorgio IV, fu il suo padrino al battesimo e si dice che abbia richiesto per s\u00e9 la maschera funebre di Amelia.\nDopo la morte.\nDopo la morte di Amelia, George Villiers, balivo del re e fratello minore di Thomas Villiers, 2\u00ba conte di Clarendon, tent\u00f2 di ricattare il re e la regina con delle lettere appartenenti alla principessa, dopo la sparizione di 280\u00a0000 sterline sotto il suo controllo. Villiers fu il padre del diplomatico e statista George Villiers, 4\u00ba conte di Clarendon.\nLa morte di Amelia port\u00f2 la malattia di re Giorgio III a peggiorare, fino a decadere in un'infermit\u00e0 mentale, che port\u00f2 ad instaurare la reggenza nel 1811. Amelia venne tumulata nella cripta reale della cappella di San Giorgio, al castello di Windsor.\nTitoli nobiliari e stemma.\nStemma.\nA partire dal 1789, in quanto figlia del sovrano, Amelia pot\u00e9 utilizzare lo stemma del regno, differenziato attraverso un nastro d'argento a tre punte, quella centrale recante una rosa rossa, le due esterne con un cuore rosso."}
{"id": "2379595", "revid": "729019", "url": "https://it.wikipedia.org/wiki?curid=2379595", "title": "Curvatura minore dello stomaco", "text": "Nell'anatomia umana la parte esterna dello stomaco pu\u00f2 essere diviso in curvatura maggiore dello stomaco e curvatura minore, la prima \u00e8 4-5 volte pi\u00f9 grande della seconda.\nAnatomia.\nLa curvatura inizia nel cardias e termina nel piloro, si volge verso l'alto e addietro."}
{"id": "2379601", "revid": "474175", "url": "https://it.wikipedia.org/wiki?curid=2379601", "title": "Niccol\u00f2 di Giovanni Fiorentino", "text": "Biografia.\nPer secoli ben poco si seppe della vita di questo architetto e scultore le cui opere invece erano universalmente conosciute, fino alla pubblicazione nel 1978 del fondamentale studio di Anne Markham Schulz, \"Niccol\u00f2 di Giovanni and Venetian Sculpture of the early Renaissance\". La scoperta nel 2000 da parte della stessa studiosa presso l'Archivio di Stato di Venezia di un testamento di Niccol\u00f2 di Giovanni, steso a Venezia nel 1462 durante una sua grave ma non fatale malattia ha definitivamente fatto chiarezza sull'identit\u00e0 del personaggio, nato - secondo questo documento autografo - nel piccolissimo villaggio di Tegolaia (San Michele a Tegolaia, oggi Gr\u00e0ssina, nel comune di Bagno a Ripoli), alla periferia di Firenze. Lo stesso epiteto \"Fiorentino\" che gli venne in seguito attribuito in Dalmazia indica chiaramente la sua zona di origine.\nNonostante queste scoperte, continuano tuttora delle fantasiose attribuzioni: c'\u00e8 chi lo confonde col medaglista Niccol\u00f2 di Forzore Spinelli (1430-1514), che per\u00f2 non solo non fu architetto, ma non si rec\u00f2 mai in Dalmazia; in ambito croato \u00e8 invece stato ipotizzato trattarsi di Niccol\u00f2 Coccari, un allievo di Donatello, addirittura reputando possibile una sua nazionalit\u00e0 croata. Anne Markham Schulz sul punto taglia corto: \"(...) il testamento dovrebbe smentire una volta per sempre l'identificazione di Niccol\u00f2 con un altro fiorentino, un assistente di Donatello a Padova chiamato Niccol\u00f2 Coccari. Il testamento non contiene n\u00e9 quello n\u00e9 nessun altro cognome; il padre del nostro Niccol\u00f2, inoltre, era Giovanni, mentre il padre di Niccol\u00f2 Coccari si chiamava Antonio\".\nRisulta provata la sua attivit\u00e0 a Venezia fra il 1457 circa e il 1468, anno in cui si trasfer\u00ec in Dalmazia, mentre per il periodo precedente l'ipotesi pi\u00f9 attendibile \u00e8 quella di una sua presenza nella bottega padovana di Donatello: la perdita dei registri dell'epoca della Veneranda Arca di Sant'Antonio impedisce una prova documentaria, ma alcune affinit\u00e0 stilistiche di Niccol\u00f2 di Giovanni con Donatello e altri autori della sua cerchia padovana assumono la valenza di importanti indizi.\nDal 1468 fino alla sua morte, Niccol\u00f2 si trasfer\u00ec quindi in Dalmazia, morendo infine a Sebenico, probabilmente nel 1506.\nOpere.\nL'attribuzione a Niccol\u00f2 di Giovanni delle opere precedenti al suo periodo dalmata \u00e8 relativamente recente, avendo seguito di pari passo le varie ricerche sui suoi anni giovanili e sulla sua vera identit\u00e0.\nAttualmente vengono a lui attribuite le seguenti opere principali:\nPeriodo dalmata (1468-1506).\nAlla fine del 1467, Niccol\u00f2 di Giovanni fu chiamato da Venezia per erigere e decorare, assieme ad Andrea Alessi, la cappella funeraria del beato Giovanni Orsini, vescovo e patrono di Tra\u00f9, per la somma - enorme per il tempo - di 2.300 ducati. Essi non solo impostarono la cappella, che sporge dalla navata nord della cattedrale traurina, ma decisero di abbellirla con le statue dei dodici apostoli, intagliate a tutto tondo a grandezza naturale, oltre ad altre quattro grandi statue, compresa una figura di Cristo. La costruzione e l'ornamentazione della cappella superavano talmente tanto le possibilit\u00e0 finanziarie della cittadina - che ancora alla fine del Seicento contava circa 2.000 anime - che il compimento dell'opera dovette attendere due secoli. Il risultato finale sar\u00e0 per\u00f2 una delle pi\u00f9 importanti opere architettonico-artistiche dell'intera Dalmazia, nella quale \"vediamo, forse in un grado pi\u00f9 alto che in qualsiasi altro monumento del Quattrocento, l'integrazione dell'architettura con la scultura\".\nNiccol\u00f2 di Giovanni e Andrea Alessi progettarono ed eseguirono in questi anni (1472-1473) anche il portale e la facciata della chiesa di Santa Maria degli Agostiniani a San Nicola delle Tremiti, opera per la quale ricevettero un compenso di 700 ducati.\nTra il 1475 e la morte, Niccol\u00f2 di Giovanni lavor\u00f2 alla fabbrica della Cattedrale di San Giacomo a Sebenico, in stile rinascimentale, completando la cupola, le sculture esterne raffiguranti san Giacomo e san Marco, il tetto e la parte superiore della facciata, costruendo anche il triforo e lavorando sul presbiterio e il santuario."}
{"id": "2379606", "revid": "767487", "url": "https://it.wikipedia.org/wiki?curid=2379606", "title": "Almagro (Samar)", "text": "Almagro \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nAlmagro \u00e8 formata da 23 baranggay:"}
{"id": "2379609", "revid": "729019", "url": "https://it.wikipedia.org/wiki?curid=2379609", "title": "Avatele", "text": "Avatele \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa meridionale, nella regione storica tribale di Tafiti. Ha una popolazione di 139 abitanti ed una superficie di 13,99\u00a0km\u00b2.\nAl largo della graziosa insenatura del villaggio, con una piccola spiaggia di scogli, si trovano ottimi punti per immersioni: \"The Ridges\" (i crinali), \"Snake Gully\" (gola dei serpenti), piena di serpenti marini, e \"The Fans\" (i ventagli), leggermente pi\u00f9 a sud, con splendidi ventagli di gorgonie a pofundit\u00e0 superiori a 30 metri."}
{"id": "2379612", "revid": "767487", "url": "https://it.wikipedia.org/wiki?curid=2379612", "title": "I Eat Them for Breakfast", "text": "I Eat Them For Breakfast \u00e8 un album di Micky Moody, pubblicato nel 2000 per l'Etichetta discografica Armadillo."}
{"id": "2379614", "revid": "767487", "url": "https://it.wikipedia.org/wiki?curid=2379614", "title": "Chris Norman", "text": "Biografia.\nNorman compr\u00f2 la sua prima chitarra all'et\u00e0 di sette anni, e nei primi anni venne influenzato molto da Elvis Presley, Little Richard e Lonnie Donegan.\nNel 1962 la famiglia a Bradford nella casa della madre di Norman, dove quest'ultimo incontrer\u00e0 Alan Silson e Terry Uttley, i futuri membri degli \"Smokie\".\nNel 1965 Norman e Silson decisero di formare una banda, persuadendo anche Uttley e Ron Kelly, un amico di Uttley che suonava la batteria, che chiamarono inizialmente \"The Yen\". Il gruppo si rinomin\u00f2 presto in \"The Elizabethans\". Il gruppo cambi\u00f2 nuovamente nome in Smokie nel 1973, quando Ron Kelly lasci\u00f2 il gruppo e venne come batterista Pete Spencer, un loro vecchio amico.\nCos\u00ec nel 1975 usc\u00ec il loro album di debutto, \"Pass it Around\".\nNel 1978 collabor\u00f2 con Suzi Quatro nel realizzare un duetto, \"Stumblin' In\", che gli diede il primo successo all'infuori degli Smokie.\nNel 1986 la sua canzone \"Midnight Lady\" divent\u00f2 un successo in tutta Europa, particolarmente in Germania, dove mantenne il primo posto per sei settimane e dove riusc\u00ec a vendere 900,000 dischi.\nVita privata.\nNorman incontro' sua moglie nel 1967 a Elgin, in Scozia, che sposo' il 16 marzo 1970. In seguito ebbero sei figli (Brian, Sharon, Paul, Michael, Steven e Susan Jane): per 23 anni hanno vissuto sull'Isola di Man."}
{"id": "2379620", "revid": "729019", "url": "https://it.wikipedia.org/wiki?curid=2379620", "title": "Incisura angolare", "text": "Nell'anatomia umana l'incisura (o incisione) angolare \u00e8 un solco situato sulla piccola curvatura dello stomaco. Separa idealmente il corpo dello stomaco dall'antro pilorico."}
{"id": "2379622", "revid": "72396", "url": "https://it.wikipedia.org/wiki?curid=2379622", "title": "Jeffrey Olver", "text": "Carriera.\nCome massimo riconoscimento in carriera la vanta la partecipazione, con la Nazionale di calcio a 5 dell'Australia, al FIFA Futsal World Championship 1989 nel quale i \"Socceroos\" si sono fermati al primo turno, affrontando Stati Uniti, Italia e Zimbabwe."}
{"id": "2379623", "revid": "599013", "url": "https://it.wikipedia.org/wiki?curid=2379623", "title": "Juninho Petrolina", "text": "Caratteristiche tecniche.\nGioca come centrocampista, solitamente in ruoli difensivi.\nCarriera.\nClub.\nJuninho Petrolina inizi\u00f2 la carriera nel 1995 nello Sport Club do Recife, andando a giocare poi per Atl\u00e9tico Mineiro, Vit\u00f3ria, Santa Cruz e N\u00e1utico. Ha anche giocato per Beira-Mar, e F.C. Penafiel in Portogallo e Happy Valley AA a Hong Kong."}
{"id": "2379625", "revid": "92723", "url": "https://it.wikipedia.org/wiki?curid=2379625", "title": "Gesellschaft der Musikfreunde", "text": "La Gesellschaft der Musikfreunde, in italiano Societ\u00e0 degli amici della musica, anche nota come Musikverein (associazione musicale), venne fondata nel 1812 a Vienna da Joseph von Sonnleithner, segretario generale del \"Teatro di Corte di Vienna\". Il suo statuto ufficiale, approvato nel 1814, stabil\u00ec che lo scopo della Societ\u00e0 era promuovere la musica in tutte le sue manifestazioni. La Societ\u00e0 assolse il suo scopo organizzando concerti, fondando l'Universit\u00e4t f\u00fcr Musik und darstellende Kunst Wien nel 1819, la Wiener Singverein nel 1858, costruendo il Musikverein nel 1870, e raccogliendo e archiviando documenti storici sulla musica. Oggi rappresenta uno degli archivi storici sulla musica pi\u00f9 importanti al mondo.\nIl primo direttore musicale fu Anton Rubinstein (nominato nel 1871), a cui succedette nel 1872 Johannes Brahms. Altri direttori famosi furono Wilhelm Furtw\u00e4ngler e Herbert von Karajan. Fra i membri della \"Gesellschaft\" vi sono stati i pi\u00f9 grandi musicisti del XIX e XX secolo a livello di compositori, direttori d'orchestra, e solisti.\nNei primi mesi del 1818, Franz Schubert non venne accettato come socio della \"Gesellschaft der Musikfreunde\", anche se poi ebbe una grande carriera e divenne famoso."}
{"id": "2379626", "revid": "204012", "url": "https://it.wikipedia.org/wiki?curid=2379626", "title": "Incisione angolare", "text": ""}
{"id": "2379629", "revid": "1442080", "url": "https://it.wikipedia.org/wiki?curid=2379629", "title": "Alan Davidson (calciatore australiano)", "text": "Carriera.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Zimbabwe."}
{"id": "2379630", "revid": "1305772", "url": "https://it.wikipedia.org/wiki?curid=2379630", "title": "Alshain", "text": "Alshain (\u03b2 Aquilae / \u03b2 Aql / Beta Aquilae) \u00e8 una stella tripla situata nella costellazione dell'Aquila. Il suo nome deriva dall'arabo \u0627\u0644\u0634\u0627\u0647\u064a\u0646 \"a\u0161-\u0161\u0101h\u012bn\" \"falco pellegrino\", forse dall'etimologia popolare del persiano \"\u0161\u0101h\u012bn tar\u0101z\u016b\" (o forse \"\u0161\u0101h\u012bn tara zed\"; vedi la voce su Tarazed), il nome persiano dell'asterismo costituito dalla stella assieme ad Altair e Tarazed, ovvero \u00ab bilancia \u00bb, nome che veniva attribuito in origine anche alle altre due stelle. Nella nomenclatura di Bayer, Alshain deve certamente la lettera \u03b2 non alla sua luminosit\u00e0 ma al suo allineamento con Altair e Tarazed.\nNell'astronomia cinese Alshain compone con Altair e Tarazed l'asterismo detto \"Hegu\", che rappresenta un tamburo.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine 3,7, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nAlshain \u00e8 una stella subgigante gialla (classe spettrale G8IV, temperatura effettiva 5100 K), l'ottava stella pi\u00f9 brillante della costellazione, avente una magnitudine apparente di 3,71. Essa si trova approssimativamente 44,7 anni luce dalla Terra e viene collocata al centesimo posto nella lista delle stelle pi\u00f9 vicine.\nLa sua luminosit\u00e0, circa 6 volte quella solare, eccessiva per una stella di questa classe, indica che nel nucleo \u00e8 ormai giunta al termine la fusione dell'idrogeno e un nucleo inerte di elio si \u00e8 ormai depositato, indice dell'imminente passaggio della stella alla fase di gigante rossa. Il suo raggio \u00e8 il triplo di quello solare e la sua massa \u00e8 di circa il 30% superiore a quella solare; il suo campo magnetico \u00e8 leggermente pi\u00f9 intenso di quello solare. La stella mostra anche dei segni di variabilit\u00e0, con una variazione di luminosit\u00e0 di 0,06 magnitudini (da 3,68 a 3,74). Non sembra essere circondata da un disco di polvere, indizio in molti casi dell'esistenza di un sistema planetario.\nAlshain \u00e8 una stella doppia: la sua compagna, \u03b2 Aquilae B, \u00e8 una stella nana rossa del tipo spettrale M3V di magnitudine 11,4 (con una luminosit\u00e0 appena 0,025 volte quella solare), che orbita a una distanza dalla primaria di 175 UA."}
{"id": "2379645", "revid": "1543377", "url": "https://it.wikipedia.org/wiki?curid=2379645", "title": "Steven Jackson (giocatore di calcio a 5)", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Zimbabwe."}
{"id": "2379647", "revid": "357738", "url": "https://it.wikipedia.org/wiki?curid=2379647", "title": "Cartilagine elastica", "text": ""}
{"id": "2379649", "revid": "1442080", "url": "https://it.wikipedia.org/wiki?curid=2379649", "title": "Robert Hooker", "text": "Carriera.\nCalcio.\nGiocatore.\nHooker tra il 1986 e il 2002 ha giocato per varie squadre della \"National Soccer League\": Sydney City, Sydney Olympic, West Adelaide, Sydney United, Marconi Stallions, Canberra Cosmos e Football Kingz. Ha terminato la propria carriera nella \"New South Wales Premier League\" con l'APIA Leichhardt nel 2004.\nHooker con la Nazionale australiana Under-20 ha preso parte ai Mondiali di categoria nel 1985. Ha esordito nella Nazionale maggiore in partite ufficiali nel 1990 contro la Corea del Sud. Ha fatto parte della selezione che ha vinto la Coppa d'Oceania nel 1996 e di quella che ha concluso la Confederations Cup 1997 al secondo posto.\nAllenatore.\nDopo essersi ritirato dal calcio giocato, ha allenato alcune squadre femminili prima negli Stati Uniti e poi in Australia.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale africana non ha superato il primo turno, affrontando Stati Uniti, Italia e Zimbabwe."}
{"id": "2379652", "revid": "124123", "url": "https://it.wikipedia.org/wiki?curid=2379652", "title": "Paolo Nativi", "text": "Biografia.\nPaolo Nativi \u00e8 stato uno dei fondatori del trio cabarettistico dei Giancattivi, assieme ad Alessandro Benvenuti e ad Athina Cenci.\nDopo alcune esperienze nel teatro goliardico di Siena, Nativi conobbe Benvenuti e la Cenci durante un provino a Firenze nel 1971. Dopo una serie di spettacoli organizzati dal loro manager originale Mirio Guidelli, i tre decisero di rendersi indipendenti e fondare un proprio gruppo nel 1972.\nNativi partecip\u00f2 quindi a tutte le produzioni iniziali del gruppo, a partire dallo spettacolo inaugurale nel borgo di Roccastrada agli spettacoli \"Il teatrino dei Giancattivi\" (1972), \"Il teatrino dei Giancattivi N\u00b02\" (1973) e \"Nove volte su dieci pi\u00f9 una\" (1974), che videro progressivamente accrescere la fama del trio, fino a raggiungere, con il terzo spettacolo, l'attenzione della stampa nazionale specializzata.\nNel corso degli spettacoli, Nativi era celebre per esibirsi spesso in vesti da Pierrot mostrando le proprie doti di mimo.\nA causa delle gravi condizioni di salute Nativi fu costretto ad abbandonare il gruppo all'inizio del 1976, morendo di tumore poco dopo. Il suo posto venne preso quindi da Franco Di Francescantonio, poi da Antonio Catalano poi ancora da Francesco Nuti ed infine da Daniele Trambusti.\nOrigine del termine \"Giancattivi\".\nA Paolo Nativi si deve l'origine del nome del gruppo dei Giancattivi. La parola fu costruita a partire dall'etimologia del cognome \"Nativi\", che a sua volta deriverebbe dalla frase latina \"iam captivus\" (liberto)."}
{"id": "2379653", "revid": "1543377", "url": "https://it.wikipedia.org/wiki?curid=2379653", "title": "OCI Company", "text": "La OCI Company Ltd \u00e8 una societ\u00e0 rivolta alla produzione di diverse sostanze chimiche, tra cui: carbonato di sodio, acido acetico, nero di carbonio, glicofosato, perossido di idrogeno, benzene e xilene.\nGli impianti di produzione sono situati in Asia (principalmente nella Corea del sud), Europa, America settentrionale e America meridionale.\nStoria.\nLa compagnia \u00e8 nata nel 1959, sotto il nome di \"Oriental Chemical Industries\". Nel 2001, in seguito alla fusione con la \"Korea Steel Petrochemical\", la compagnia assume il nome \"DC Chemical Co.\"\nNel 2006 ha acquisito la Columbian Chemicals Company e la Zhejiang DC.\nNel 2008 la compagnia vende la Columbian Chemicals Company. Nel 2009 cambia il suo nome in \"OCI Company Ltd.\""}
{"id": "2379656", "revid": "767487", "url": "https://it.wikipedia.org/wiki?curid=2379656", "title": "Hakupu", "text": "Hakupu \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova nella parte meridionale dell'isola, nella regione storica tribale di Tafiti. Ha una popolazione di 129 abitanti ed una superficie di 48,04\u00a0km\u00b2.\nL\"'Huvalu Forest Conservation Area\" \u00e8 un'area protetta che copre la parte sud-orientale dell'isola, coprendo anche parte del territorio del villaggio. Dal centro di Hakupu si raggiunge \"Anapala Chasm\", sulla costa, dove si trova un piccolo laghetto alluvionale, utilizzato anche per l'approvvigionamento di acqua."}
{"id": "2379657", "revid": "260676", "url": "https://it.wikipedia.org/wiki?curid=2379657", "title": "Palazzo Scavuzzo", "text": "Il Palazzo Scavuzzo \u00e8 un palazzo rinascimentale di Palermo sito in piazza rivoluzione, quartiere Kalsa.\nStoria.\nLa costruzione del palazzo \u00e8 databile all'inizio del XVI secolo nella traversa omonima e affacciato sulla primitiva \"piazza della Fieravecchia\", ma il suo attuale aspetto si deve alla ristrutturazione avvenuta a fine secolo ad opera del notaio Giacomo Scavuzzo, al quale si deve anche il nome.\nStile.\nL'edificio \u00e8 caratterizzato da un'architettura tipica del XV secolo con pochi accenni all'architettura sua contemporanea in alcuni particolari del prospetto. \u00c8 dotato di un ampio portale semiovale. All'interno ha subito notevoli mutazioni nel corso del tempo. Presente sulla facciata una delle targhe poste durante il periodo borbonico che unificavano le unit\u00e0 di misura siciliane al sistema metrico."}
{"id": "2379659", "revid": "599", "url": "https://it.wikipedia.org/wiki?curid=2379659", "title": "Simon Kirwan Donaldson", "text": ""}
{"id": "2379663", "revid": "767487", "url": "https://it.wikipedia.org/wiki?curid=2379663", "title": "Livin' Joy", "text": "Livin'Joy (talvolta citato anche come anche come Livin Joy o Living Joy) \u00e8 un gruppo musicale facente parte del genere dance/Eurodance principalmente attivo negli anni novanta.\nIl gruppo Livin' Joy \u00e8 nato in Italia, i produttori erano i fratelli Paolo e Gianni Visnadi; gli stessi sono anche stati autori di altri progetti dello stesso genere tra i quali si ricorda anche Alex Party.\nIl primo singolo dei Livin' Joy \u00e8 stato \"Dreamer\" (nel 1994), cantato da Janice Robinson; tale singolo \u00e8 stato un successo non solo di carattere nazionale in quanto ha aggiunto la prima posizione sia nella classifica UK sia in quella statunitense.\nNonostante il grande successo del primo singolo, i produttori non riescono a trovare un accordo con la cantante Janice Robinson per la realizzazione di altri brani: la voce del progetto viene cos\u00ec affidata a Doris Diggs, conosciuta anche come Tameka Starr.\nLe sonorit\u00e0 di \"Dreamer\" porteranno alla realizzazione del secondo singolo di grande successo dei Livin' Joy nel 1996, intitolato \"Don't Stop Movin, tratto dall'album omonimo \"Don't Stop Movin, pubblicato pochi mesi dopo il singolo. \"Don't Stop Movin\"' ha raggiunto la posizione numero 8 sia in Italia sia in Svezia, ma ha ottenuto risultati migliori in Finlandia ed in Australia, ottenendo rispettivamente la settima e la sesta posizione.\nSempre nel 1996 i Livin' Joy ottengono grande successo con \"Follow the Rules\". Il singolo ottenne un buon piazzamento nella classifica inglese anche se non raggiunger\u00e0 mai il primo posto."}
{"id": "2379665", "revid": "767487", "url": "https://it.wikipedia.org/wiki?curid=2379665", "title": "Vaiea", "text": "Vaiea \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa meridionale, nella regione storica tribale di Tafiti. Ha una popolazione di 89 abitanti ed una superficie di 5,4\u00a0km\u00b2.\nAll'interno del territorio del villaggio, a sud del centro abitato, andando verso la costa, si trova il villaggio abbandonato di \"Fatiau Tuai\". La popolazione \u00e8 stata trasferita a Vaiea a negli anni cinquanta nel Novecento ed attualmente rimangono solo pochi ruderi."}
{"id": "2379666", "revid": "1442080", "url": "https://it.wikipedia.org/wiki?curid=2379666", "title": "Oscar Crino", "text": "Carriera.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale australiana non ha superato il primo turno, affrontando Stati Uniti, Italia e Zimbabwe. Oscar Crino \u00e8 stato in secondo miglior marcatore dell'Australia dietro il compagno Paul Trimboli, con due reti in tre gare."}
{"id": "2379668", "revid": "1442080", "url": "https://it.wikipedia.org/wiki?curid=2379668", "title": "Robert Dunn", "text": "Carriera.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale australiana non ha superato il primo turno, affrontando Stati Uniti, Italia e Zimbabwe."}
{"id": "2379673", "revid": "599013", "url": "https://it.wikipedia.org/wiki?curid=2379673", "title": "Jason Polak", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale australiana non ha superato il primo turno, affrontando Stati Uniti, Italia e Zimbabwe."}
{"id": "2379674", "revid": "110157", "url": "https://it.wikipedia.org/wiki?curid=2379674", "title": "Wallendorf", "text": "Wallendorf \u00e8 un comune di 385 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Irrel."}
{"id": "2379677", "revid": "149727", "url": "https://it.wikipedia.org/wiki?curid=2379677", "title": "Wallendorf (Eifel)", "text": ""}
{"id": "2379678", "revid": "767487", "url": "https://it.wikipedia.org/wiki?curid=2379678", "title": "Tamakautoga", "text": "Tamakautoga \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa sud-occidentale, nella regione storica tribale di Tafiti. Ha una popolazione di 157 abitanti ed una superficie di 11,93\u00a0km\u00b2.\nSulla costa del villaggio si trova una spiaggia e, al largo, un sito per le immersioni con corallo duro, particolarmente frequentata da squali."}
{"id": "2379681", "revid": "124081483", "url": "https://it.wikipedia.org/wiki?curid=2379681", "title": "Castelletto del Principe d'Aci", "text": "Il castelletto del principe d'Aci \u00e8 un edificio nobiliare di Palermo in stile neogotico situato all'esterno dei quattro mandamenti.\nL'edificio venne costruito nel 1797 in una zona esterna alla citt\u00e0 all'interno di una grossa azienda agricola su volont\u00e0 di Giuseppe Reggio principe d'Aci. Inizialmente venne destinato a laboratorio per ricerche e sperimentazioni agricole. Nella propriet\u00e0 era inoltre inclusa una riserva di caccia. Nel 1820 il principe venne ucciso durante i moti rivoluzionari, l'edificio venne vandalizzato e si perse un sarcofago ellenistico custodito all'interno. L'edificio venne ricostruito tra il 1841 ed il 1857 da Gerolamo Lupo seguendo uno stile neogotico con finestre ad archi a sesto acuto, cime merlate e torrette appuntite. Al momento il castelletto, parzialmente demolito, \u00e8 abbandonato."}
{"id": "2379682", "revid": "1442080", "url": "https://it.wikipedia.org/wiki?curid=2379682", "title": "Warren Spink", "text": "Carriera.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale australiana non ha superato il primo turno, affrontando Stati Uniti, Italia e Zimbabwe."}
{"id": "2379690", "revid": "666668", "url": "https://it.wikipedia.org/wiki?curid=2379690", "title": "Kenneth Murphy", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Australia, al FIFA Futsal World Championship 1989 nel quale i \"Socceroos\" si sono fermati al primo turno, affrontando Stati Uniti, Italia e Zimbabwe."}
{"id": "2379691", "revid": "6923", "url": "https://it.wikipedia.org/wiki?curid=2379691", "title": "2008 Wimbledon Championships - Singolare maschile", "text": ""}
{"id": "2379692", "revid": "154893", "url": "https://it.wikipedia.org/wiki?curid=2379692", "title": "Ceratofillo", "text": ""}
{"id": "2379694", "revid": "110157", "url": "https://it.wikipedia.org/wiki?curid=2379694", "title": "Columbian Chemicals", "text": "La Columbian Chemicals Company \u00e8 un gruppo chimico statunitense fondato nel 1921. Nel 2008 \u00e8 stata venduta dalla compagnia coreana \"DC Chemical Co.\", alla quale apparteneva. Dal 2011 fa parte dell'Aditya Birla Group.\nLa Columbian Chemicals Company produce nero di carbonio (il principale costituente degli pneumatici assieme alla gomma).\nStabilimenti.\nLa \"Columbian Chemicals Company\" possiede i seguenti stabilimenti:"}
{"id": "2379695", "revid": "287204", "url": "https://it.wikipedia.org/wiki?curid=2379695", "title": "Toby Markham", "text": "Carriera.\nLe sue prime partecipazioni a gare motociclistiche internazionali risalgono al campionato Europeo Velocit\u00e0 del 2005, disputato in classe 250 su una Yamaha e concluso in 26\u00aa posizione.\nPartecipa allo stesso campionato ancora in due occasioni, nel 2007 e nel 2008, arrivando rispettivamente al 4\u00ba posto e al 7\u00ba posto.\nPer quanto riguarda le gare del motomondiale, esordisce nel 2007, in qualit\u00e0 di wild card nel Gran Premio casalingo, a bordo sempre di una Yamaha. Corre poi otto Gran Premi nel 2009, quattro con una Honda RS250R e quattro con una Aprilia RSW 250 LE, ottenendo in stagione 2 punti e il 27\u00ba posto in classifica generale."}
{"id": "2379697", "revid": "287204", "url": "https://it.wikipedia.org/wiki?curid=2379697", "title": "Wallendorf (disambigua)", "text": ""}
{"id": "2379703", "revid": "461628", "url": "https://it.wikipedia.org/wiki?curid=2379703", "title": "Chiesa del Santo Volto di Ges\u00f9", "text": "La chiesa del Santo Volto di Ges\u00f9 \u00e8 una chiesa di Roma, nel quartiere Portuense, in via della Magliana.\nEssa rappresenta uno dei pi\u00f9 riusciti esempi di architettura religiosa moderna a Roma, paragonabile ad altre chiese contemporanee, quali la chiesa di Dio Padre Misericordioso di Richard Meier e la chiesa di San Francesco di Sales di Lucrezio Carbonara. \u00c8 stata costruita, su progetto degli architetti Piero Sartogo e Nathalie Grenon, tra il 2003 ed il 2006. L'inaugurazione \u00e8 avvenuta sabato 18 marzo 2006.\nAl completamento dell'edificio hanno contribuito altri artisti contemporanei, tra cui Mimmo Paladino, che ha realizzato la \"Via Crucis\" composta di formelle di ceramica smaltata; Eliseo Mattiacci, autore della grande croce esterna; Carla Accardi, che ha realizzato una vetrata di contenuti astratti, che divide la cappella del Santissimo Sacramento dall'aula liturgica; Chiara Dynys, autrice di una composizione scultorea luminosa, che riprende una frase di sant\u2019Agostino.\nCaratterizzano la chiesa, inoltre, una grande semi-cupola che poggia direttamente sull'edificio e non su un tamburo (tipico delle moschee musulmane); un grande rosone-vetrata, che illumina l'interno dell'aula liturgica; ed un ampio sagrato a forma di \u201cV\u201d, nel cui vertice \u00e8 collocata la croce di Mattiacci:\nLa chiesa \u00e8 sede parrocchiale, eretta con il nome di \"Parrocchia di San Massimiliano Kolbe\" il 28 ottobre 1985 con decreto del cardinale vicario Ugo Poletti e rinominata col nome attuale il 14 febbraio 2001 con decreto del cardinale vicario Camillo Ruini."}
{"id": "2379706", "revid": "16758", "url": "https://it.wikipedia.org/wiki?curid=2379706", "title": "\u010cesk\u00e1 Poji\u0161\u0165ovna Cup", "text": ""}
{"id": "2379707", "revid": "287204", "url": "https://it.wikipedia.org/wiki?curid=2379707", "title": "I Puffi neri", "text": "I puffi neri (in lingua originale, Les Schtroumpfs noirs) \u00e8 il primo album della serie a fumetti dei Puffi, personaggi creati da Peyo, fumettista belga, e Yvan Delporte, giornalista belga. L'album, pubblicato per la prima volta nel 1963, contiene anche altre due storie: \"Il puffo volante\" e \"Il ladro di puffi\". La prima delle tre storie \u00e8 stata adattata per il 24\u00ba episodio della prima serie della versione animata in cui la produzione americana, per evitare di incorrere in accuse razziste, trasforma i puffi neri in puffi viola.\nTrama.\nIn un paese lontano, con case a forma di fungo, vive un popolo di creature blu, simili a gnomi, i puffi.&lt;br&gt; \nUno di questi esseri, recatosi in una foresta, viene punto da un insetto nero (viola, nella serie animata), la mosca Nen\u00e8 (Mem\u00e8, nella serie animata). La pelle di questo puffo diventa immediatamente nera (viola, nella serie animata), e il puffo diventa aggressivo, apparentemente folle, comincia a digrignare i denti, e pronuncia esclusivamente la parola \"GNAP\". Il Grande Puffo ricorda che \"quando era ancora giovane, aveva appena compiuto 108 anni\" si era verificato un caso simile, ma non ricorda pi\u00f9 la ricetta della medicina che aveva \"puffato\". Si scopre subito, per\u00f2, che questo nuovo puffo nero \u00e8 contagioso: se morde la coda ad un altro puffo, anche quest'ultimo puffo diventa nero, ed assume tutte le altre caratteristiche sopra descritte.&lt;br&gt;\nDopo lunghi tentativi, mentre nel frattempo una gran parte dei 100 puffi diventa nera, il Grande Puffo scopre finalmente che il polline della tuberosa funge da antidoto alla malattia, e rende blu perfino la mosca Nen\u00e8. I puffi si recano allora nella foresta per raccogliere il polline di tuberosa con cui riempire dei soffietti per ingaggiare una battaglia contro i puffi neri, ma durante la raccolta altri puffi vengono morsi e contagiati. Alla fine la spedizione ha successo, ma i puffi blu sono rimasti solo in 10 ed un puffo nero ha \"l'idea diabolica\" di dipingere di blu la propria pelle, camuffandosi. Non appena i superstiti hanno preparato i soffietti, i puffi neri assaltano il villaggio. Viene ingaggiata quindi una tremenda battaglia, a suon di morsi da una parte, e di soffietti riempiti di polline di tuberosa dall'altra.&lt;br&gt;\nAlla fine, dopo una colluttazione col falso blu, anche il Grande Puffo viene morso e tutti i puffi sono ormai neri. Durante lo scontro per\u00f2, il laboratorio del Grande Puffo si incendia ed il fuoco provoca un'esplosione. Il polline di tuberosa custodito nel laboratorio si sparge cos\u00ec su tutto il villaggio. Tutti i puffi guariscono e possono preparare la loro meritata festa."}
