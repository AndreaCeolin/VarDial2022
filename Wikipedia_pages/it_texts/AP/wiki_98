{"id": "2407612", "revid": "30610", "url": "https://it.wikipedia.org/wiki?curid=2407612", "title": "Emmeline Pankhurst", "text": "Nel 1999 la rivista statunitense \"Time\" proclam\u00f2 Pankhurst come una delle \"\"persone pi\u00f9 importanti del XX secolo\" affermando che ella \"ha modellato un'idea di donna per il nostro tempo, ha scosso la societ\u00e0 in un nuovo modello da cui non ci sarebbe stata pi\u00f9 possibilit\u00e0 di tornare indietro\". All'epoca fu ampiamente criticata per le sue aggressive tattiche di militantismo e gli storici non si trovano ancora d'accordo sulla misura della loro effettiva efficacia e portata, ma il suo lavoro viene riconosciuto come un elemento cruciale per il raggiungimento del suffragio femminile in Gran Bretagna.\nNata a Moss Side, Ward di Manchester da genitori politicamente attivi, Pankhurst venne presentata all'et\u00e0 di 14 anni al movimento per il suffragio femminile. Il 18 dicembre del 1879 si spos\u00f2 con Richard Pankhurst, un barrister di 25 anni pi\u00f9 anziano che sosteneva il diritto di voto per le donne. Ebbero cinque figli nei seguenti dieci anni. Sostenne le sue attivit\u00e0 al di fuori dell'ambito domestico fondando nel 1898 la \"Franchise Woman's League\"\" riuscendo a coinvolgervi un gran numero di donne e sostenendo il suffragio sia per le donne sposate sia per quelle nubili.\nQuando nel 1903 questa prima organizzazione si sciolse cerc\u00f2 di aderire al \"Partito laburista indipendente\" attraverso la sua amicizia con l'esponente del socialismo Keir Hardie, ma le venne inizialmente rifiutata l'adesione dal ramo locale del partito a causa del suo essere donna. Mentre lavor\u00f2 come \"Board of guardians\" (guardiano amministrativo legale per le classi povere) rimase scioccata dalle dure condizioni che incontr\u00f2 nelle \"workhouses\" (\"case di lavoro\") del circondario di Manchester.\nNel 1903, cinque anni dopo la morte del marito, fond\u00f2 la Women's Social and Political Union (WSPU), un'associazione per la promozione del suffragio femminile dedicata ad \"azioni, non parole\". Il gruppo si autoidentific\u00f2 come indipendente da - e spesso in opposizione a - i partiti politici esistenti; divenne presto noto per la sua ricerca di scontri fisici: i suoi membri frantumavano le finestre e aggredivano i funzionari pubblici. Pankhurst, le sue tre figlie e altri attivisti del WSPU ricevettero ripetute sentenze di condanna da scontare in prigione dove organizzarono uno sciopero della fame in segno di protesta.\nQuando la pi\u00f9 grande delle figlie, Christabel Pankhurst, prese in mano la direzione esecutiva del WSPU, l'antagonismo tra il gruppo e il governo crebbe ancora di pi\u00f9; alla fine il gruppo adott\u00f2 anche l'incendio come segno di protesta spingendo le organizzazioni pi\u00f9 moderate a parlar male della famiglia Pankhurst.\nNel 1913 vennero espulsi alcuni membri illustri dell'associazione, fra cui le figlie di Pankhurst Adela Pankhurst e Sylvia Pankhurst; Emmeline ne fu talmente infuriata da dare ad Adela un biglietto da 20 sterline e una lettera di presentazione indirizzata ad alcune suffragiste australiane, insistendo perch\u00e9 emigrasse. Adela rispett\u00f2 la sua volont\u00e0 e la rottura con la famiglia non fu mai pi\u00f9 risanata. \nSylvia si avvicin\u00f2 al socialismo.\nCon l'avvento della prima guerra mondiale Emmeline e Christabel dichiararono immediatamente l'arresto temporaneo dell'attivismo militante sostenendo la posizione del governo di Sua Maest\u00e0 contro il \"pericolo tedesco\". Entrambe iniziarono a invitare le donne a sostenere la produzione industriale e a incoraggiare i giovani a combattere, divenendo figure di spicco all'interno del movimento patriottico delle \"piume bianche\".\nNel 1918 la \"Representation of the People Act 1918\" concesse il diritto di voto a tutti gli uomini di et\u00e0 superiore ai 21 anni e alle donne di et\u00e0 superiore ai 30. Questa discrepanza mirava a garantire che gli uomini non diventassero elettori di minoranza in conseguenza dell'enorme numero di decessi avvenuti nel corso della prima guerra mondiale.\nNel novembre del 1917 Pankhurst trasform\u00f2 la macchina organizzativa del WSPU nel \"Women's Party\", dedicato alla promozione della parit\u00e0 femminile all'interno della vita pubblica. Negli anni seguenti ebbe modo di preoccuparsi di ci\u00f2 che percepiva come la minaccia incombente del bolscevismo e conseguentemente si un\u00ec al Partito Conservatore. Fu scelta come candidata conservatrice del distretto londinese di Stepney nel 1927.\nMor\u00ec il 14 giugno del 1928, solo alcune settimane prima che la rappresentanza del governo conservatore allargasse il diritto di voto a tutte le donne di et\u00e0 superiore ai 21 anni, il 2 luglio, durante il \"Representation of the People (Equal Franchise) Act 1928\". Fu commemorata due anni dopo con una statua posta all'interno dei Victoria Tower Gardens.\nOrigini familiari e nascita.\nEmmeline Goulden nacque il 15 luglio 1858 nel sobborgo di Moss Side a Manchester. Anche se il suo certificato di nascita dichiara diversamente, lei sosteneva che il suo compleanno cadesse un giorno prima, ovvero nel giorno dell'anniversario della presa della Bastiglia. La maggior parte delle biografie a lei dedicate, comprese quelle scritte dalle sue figlie, ripetono questa affermazione.\nSentendo una forte parentela spirituale con le donne nella rivoluzione francese che attaccarono la Bastiglia, nel 1908 dichiar\u00f2: \"ho sempre pensato che il fatto di essere nata in quel giorno abbia avuto una qualche influenza sulla mia vita\". La ragione della discrepanza rimane a tutt'oggi poco chiara.\nLa famiglia dove nacque era immersa nell'agitazione politica da intere generazioni. Sua madre, Sophia Jane Craine (1833 o 37-1910), apparteneva al gruppo etnico dei \"Manx\" dell'isola di Man e cont\u00f2 tra i suoi antenati uomini accusati di disordini e di calunnie sociali. Nel 1881 l'isola fu il primo paese a concedere alle donne il diritto di voto nelle elezioni nazionali.\nSuo padre, Robert Goulden (nato nel 1830), proveniva da una modesta famiglia di commercianti di Manchester con un proprio \"background\" di attivit\u00e0 politica; sua madre oper\u00f2 con la \"Anti-Corn Law League\" (movimento finalizzato all'abolizione delle leggi impopolari sul mais), mentre suo padre fu presente al Massacro di Peterloo quando la cavalleria caric\u00f2 contro la folla che chiedeva la riforma elettorale provocando 11 morti tra i manifestanti.\nIl loro primo figlio mor\u00ec all'et\u00e0 di 2 anni; i Goulden diedero alla luce altri 10 figli, di cui Emmeline era la pi\u00f9 anziana tra le cinque sorelle; la pi\u00f9 giovane era Eva Gertrude Goulden (nata nel 1874). Poco dopo la nascita di Emmeline la famiglia si trasfer\u00ec a Seedley, Pendleton (Greater Manchester), nella periferia del distretto di Salford, dove suo padre aveva messo su una piccola impresa. Goulden fu attivo nella politica locale che serviva da diversi anni al consiglio municipale. Fu anche sostenitore entusiasta di organizzazioni come la \"Manchester Athenaeum\" e la \"Dramatic Reading Society\". Per diversi anni possedette un teatro a Salford dove interpret\u00f2 i ruoli principali in svariate opere di William Shakespeare. Emmeline assorb\u00ec l'apprezzamento della drammaturgia teatrale introiettata dal padre e la utilizz\u00f2 pi\u00f9 tardi anche nell'attivismo sociale.\nInfanzia.\nI Goulden aprirono presto le porte dell'attivismo sociale ai figli; come membro del movimento per l'abolizionismo negli Stati Uniti d'America, Goulden accolse l'abolizionista statunitense Henry Ward Beecher quando questi visit\u00f2 Manchester. Sophia Jane Goulden us\u00f2 il romanzo \"La capanna dello zio Tom\" - scritto nel 1852 dalla sorella di Beecher Harriet Beecher Stowe - come fonte regolare di storie e racconti durante le feste dei figli e delle figlie. Nella sua autobiografia nel 1914, \"My Own Story\", Emmeline ramment\u00f2 di aver visitato in giovane et\u00e0 un bazar che raccoglieva fondi da devolvere agli schiavi appena liberati negli Stati Confederati d'America.\nEmmeline cominci\u00f2 a leggere libri fin da piccola, secondo una fonte gi\u00e0 dall'et\u00e0 di tre anni. Lesse interamente l\"'Odissea\" all'et\u00e0 di nove anni e apprezz\u00f2 le opere di John Bunyan, in particolare la sua storia intitolata \"Il pellegrinaggio del cristiano\" del 1678. Un altro dei suoi libri preferiti fu il trattato di Thomas Carlyle in tre volumi \"The French Revolution: A History\"; in seguito disse di quell'opera: \"rimase per tutta la mia vita una fonte d'ispirazione\".\nNonostante il suo avido consumo di libri ad Emmeline tuttavia non vennero concessi i vantaggi educativi di cui i suoi fratelli maschi godettero. I genitori pensavano che le ragazze avessero maggiormente bisogno d'imparare l'arte \"di rendere attraente la casa\" assieme alle altre abilit\u00e0 desiderate dai potenziali mariti. I Goulden deliberarono attentamente sui piani futuri per l'educazione dei loro figli, ma si aspettavano che le figlie sposassero presto dei giovani benestanti che le sollevassero dal lavoro retribuito.\nAnche se sostenevano il suffragio femminile e l'avanzamento generale delle donne all'interno della societ\u00e0 civile, i Goulden credettero le loro figlie come del tutto incapaci di poter raggiungere gli stessi obiettivi dei loro coetanei maschi. Una sera, mentre suo padre entr\u00f2 nella sua camera da letto, un'Emmeline febbricitante ed insonnolita lo sent\u00ec fermarsi e dire: \"peccato che non sia nata maschio\".\nFu attraverso l'interesse dei genitori verso il suffragio delle donne che Emmeline venne introdotta per la prima volta all'argomento. Sua madre riceveva e leggeva regolarmente il \"Women's Suffrage Journal\" ed Emmeline divenne un'affezionata ammiratrice della redattrice Lydia Becker. All'et\u00e0 di 14 anni, torn\u00f2 a casa prima da scuola per poter accompagnare la madre ad una riunione pubblica sui diritti di voto femminili e, dopo aver appreso della presenza di Becker, insistette per potervi partecipare. Emmeline rimase letteralmente affascinata dal discorso di Becker e scrisse pi\u00f9 tardi: \"ho lasciato quell'incontro come suffragetta consapevole e inveterata\".\nUn anno dopo si rec\u00f2 a Parigi per frequentare l'\u00c9cole normale sup\u00e9rieure di Neuilly-sur-Seine; l'istituto metteva a disposizione degli allievi lezioni di chimica e contabilit\u00e0 oltre alle tradizionali arti femminili come il ricamo. Sua compagna di stanza fu No\u00e9mie, figlia del marchese Henri Rochefort, prigioniero in Nuova Caledonia per il sostegno da lui dato alla Comune di Parigi; le ragazze condivisero i racconti dei loro rispettivi genitori sugli sfruttamenti politici e mantennero una forte amicizia che dur\u00f2 moltissimi anni.\nEmmeline rimase talmente appassionata dall'esperienza della scuola e dell'amicizia con No\u00e9mie che dopo aver ottenuto il diploma (1877) torn\u00f2 al collegio scolastico con la sorella minore Mary come sua tutrice personale. No\u00e9mie spos\u00f2 un pittore svizzero e trov\u00f2 rapidamente un marito francese adatto per la sua cara amica inglese; quando Robert Goulden rifiut\u00f2 di offrire una dote per sua figlia, l'uomo ritir\u00f2 rapidamente la propria offerta di matrimonio ed Emmeline fece ritorno a Manchester depressa ed infelice.\nMatrimonio e famiglia.\nNell'autunno del 1878, all'et\u00e0 di 20 anni, Emmeline Goulden incontr\u00f2 per la prima volta ed inizi\u00f2 un corteggiamento con Richard Pankhurst, un barrister che sosteneva da anni il suffragio delle donne e altre cause, tra cui la libert\u00e0 di parola e la riforma dell'istruzione. Richard aveva 44 anni quando s'incontrarono e aveva fino ad allora scelto di rimanere un accademico per poter servire meglio i suoi clienti. Il loro affetto reciproco fu potente ma la felicit\u00e0 della coppia venne minata dalla morte della madre di lui l'anno seguente. Sophia Jane Goulden cerc\u00f2 di rimproverare la figlia per essersi gettata troppo velocemente tra le braccia di Richard, esortandola - senza alcun successo - a dimostrare una maggior indifferenza.\nEmmeline sugger\u00ec a Richard di evitare le formalit\u00e0 legali del matrimonio rientrando in una \"libera unione\" (una convivenza), ma egli oppose come motivazione il fatto che lei sarebbe stata esclusa dalla vita politica in quanto donna non sposata. Ebbe ad osservare che la sua collega Elizabeth Wolstenholme aveva dovuto affrontare la condanna sociale prima di formalizzare il proprio matrimonio con Ben Elmy. Emmeline sembr\u00f2 d'accordo e cos\u00ec si sposarono nella chiesa di San Luca a Pendleton il 18 dicembre 1879.\nDurante gli anni ottanta dell'800 vivendo al Cottage Goulden a Seedley assieme ai suoi genitori, Emmeline Pankhurst si prese cura del marito e dei figli, riuscendo comunque a dedicare del tempo alle attivit\u00e0 politiche. Pur dando alla luce cinque figli in dieci anni, sia lei che Richard credettero sempre di non essere delle \"macchine domestiche\". Venne infatti assunta una balia poich\u00e9 Pankhurst cominciava a lasciarsi coinvolgere nelle attivit\u00e0 della \"Women's Suffrage Society\".\nLa primogenita Christabel Pankhurst nacque il 22 settembre 1880, meno di un anno dopo dalla data del matrimonio. Nacquero poi Estelle Silvia Pankhurst il 5 maggio 1882 e Francis Henry, soprannominato Frank, nel 1884. Subito dopo Richard abbandon\u00f2 il Partito Liberale, cominciando ad esprimere opinioni pi\u00f9 radicali e socialiste e arrivando a sostenere un caso in tribunale contro ricchi uomini d'affari. Queste azioni non fecero altro che suscitare l'ira di Robert Goulden e l'umore in casa si fece teso. Nel 1885 i Pankhurst decisero di trasferirsi a Chorlton-on-Medlock dove nacque Adela Pankhurst il 19 giugno 1885. Quindi, l'anno seguente si trasferirono a Londra dove Richard si candid\u00f2 senza successo alle elezioni per il Parlamento del Regno Unito; qui, apr\u00ec un piccolo negozio di tessuti chiamato \"Emerson and Company\".\nNel 1888 Francis contrasse la difterite e mor\u00ec l'11 settembre a quattro anni. Sopraffatta dal dolore Pankhurst fece commissionare due ritratti del bambino ma non riuscendo a guardarli li nascose dentro un armadio della camera da letto. La famiglia giunse alla conclusione che un difetto di drenaggio sottosuperficiale sul retro della casa aveva causato la malattia del figlio; Pankhurst accus\u00f2 le cattive condizioni del quartiere e la famiglia si trasfer\u00ec ancora in un distretto di ceto medio pi\u00f9 ricco di Russell Square. Presto rimase nuovamente incinta e dichiar\u00f2 che il bambino era un \"Frank ritornato\": il 7 luglio 1889 diede alla luce Henry Francis, cos\u00ec chiamato in onore dil suo fratello defunto.\nPankhurst rese la casa di Russell Square un centro di ritrovo attirando attivisti di tutti i tipi. Ebbe il piacere di decorare la casa a suo gusto, specialmente con mobili provenienti dal continente asiatico e facendo indossare a tutti i membri della famiglia abiti ricercati. La figlia Sylvia scrisse: \"la bellezza e l'appropriatezza nei vestiti e negli appuntamenti familiari le sembravano sempre un elemento indispensabile per poter svolgere un buon lavoro pubblico\".\nI Pankhurst ospitarono diverse personalit\u00e0 tra cui l'esponente dell'abolizionismo americano William Lloyd Garrison, il deputato indiano Dadabhai Naoroji, gli attivisti del socialismo Herbert Burrows e Annie Besant (la fondatrice dell'Ordine mistico del tempio della rosacroce) e il membro dell'anarchismo francese Louise Michel.\nWomen's Franchise League.\nNel 1888 la prima coalizione a livello nazionale di gruppi che sostenevano il diritto di voto delle donne, la \"National Society for Women's Suffrage\" (Societ\u00e0 Nazionale per il Suffragio delle Donne - NSWS), si divise dopo che la maggioranza dei membri decise di accettare anche le organizzazioni affiliate a partiti politici. A questa decisione alcuni dirigenti del gruppo, tra cui Lydia Becker e Millicent Garrett Fawcett, fuoriuscirono dall'associazione per dare vita a una nuova realt\u00e0 impegnata sui \"vecchi ordinamenti\" e che chiamarono la \"Great College Street Society\" in qualit\u00e0 di quartier generale. Pankhurst si alline\u00f2 invece con il gruppo dei \"nuovi ordinamenti\" noto come la \"Parliament Street Society\" (PSS) di Whitehall.\nAlcuni membri del PSS favorirono un approccio frammentario per ottenere il voto. Poich\u00e9 spesso si supponeva che le donne sposate non avessero bisogno del voto dato che i mariti \"votavano per loro\", alcuni membri del PSS ritennero che il voto per le donne single e le vedove fosse il primo passo da fare nel cammino verso il pieno diritto di voto. Quando la riluttanza all'interno del PSS di promuovere il voto anche per le donne sposate divenne chiara, Pankhurst e suo marito contribuirono a organizzare un nuovo gruppo dedicato ai diritti di voto per tutte le donne, sposate e nubili.\nLa riunione inaugurale della \"Women's Franchise League\" (WFL) si tenne il 25 luglio 1889 presso la casa di Pankhurst a Russell Square. William Lloyd Garrison intervenne avvertendo il pubblico che il movimento dell'abolizionismo negli Stati Uniti d'America fu ostacolato. I primi membri della WFL includevano Josephine Butler, leader della \"Ladies National Association for the Repeal of the Contagious Diseases Acts\" (Associazione nazionale delle signore per la revoca degli atti di malattie contagiose), l'amica di Richard Elizabeth Wolstenholme ed Harriot Eaton Stanton Blatch, figlia della suffragetta statunitense Elizabeth Cady Stanton.\nLa WFL venne presto considerata un'organizzazione radicale poich\u00e9 oltre al suffragio delle donne sosteneva uguali diritti per le donne rispetto a divorzio ed eredit\u00e0 (uguaglianza sociale). L'organizzazione sosteneva anche il sindacalismo e cre\u00f2 alleanze con le organizzazioni socialiste esistenti. Il gruppo pi\u00f9 conservatore che emerse dalla divisione del NSWS defin\u00ec la WFL l'ala di \"estrema sinistra\" del movimento.\nLa WFL reag\u00ec ridicolizzando il \"Spinster Suffrage party\" ed insistette sulla necessit\u00e0 di un pi\u00f9 ampio assalto all'ineguaglianza sociale. Il radicalismo del gruppo costrinse alcuni dei suoi membri ad abbandonarlo; sia Blatch che Wolstenholme presto si dimisero dalla WFL. Il gruppo si spacc\u00f2 solamente un anno dopo la nascita.\nIndependent Labour Party.\nNel frattempo il negozio di Richard non ingranava, contando serie difficolt\u00e0 con gli affari. Con le finanze familiari che andavano esaurendosi, Richard si ritrov\u00f2 a dover viaggiare regolarmente nel Nord Ovest dove risiedevano la maggior parte dei suoi clienti. Nel 1893 i Pankhurst chiusero il negozio e ritornarono a Manchester. Rimasero per alcuni mesi nella citt\u00e0 di mare di Southport (Merseyside) per poi trasferirsi per un breve periodo nel villaggio di Disley. Finalmente, si stabilirono quindi in una casa di fronte al \"Victoria Park\" a Manchester. Le ragazze furono iscritte alla \"Manchester Girls' High School\", dove furono per\u00f2 messe da parte dalla maggior parte degli studenti ed escluse da un regolare programma di studi.\nPankhurst inizi\u00f2 a lavorare con diverse organizzazioni politiche distinguendosi per la prima volta come attivista in proprio e ottenendo rispetto all'interno della comunit\u00e0. Un biografo descrive questo periodo come di \"emersione dall'ombra di Richard\". Oltre al suo lavoro a nome del suffragio femminile divenne parte attiva nella \"Women's Liberal Federation\" (WLF, Federazione Liberale delle Donne), ausiliaria del Partito Liberale. Emmeline si ritrov\u00f2 presto disincantata a causa delle posizioni moderate del gruppo ma soprattutto per via della sua scarsa disponibilit\u00e0 a sostegno delI'\"Irish Home Rule movement\" e della leadership aristocratica di Archibald Primrose, V conte di Rosebery.\nNel 1888 Pankhurst incontr\u00f2 e si innamor\u00f2 di Keir Hardie, un socialista proveniente dalla Scozia. Keir venne eletto in parlamento nel 1891 e due anni dopo contribu\u00ec a creare il \"Partito Indipendente del Lavoro\" (Independent Labour Party, ILP). Incoraggiata della gamma di problemi che l'ILP si impegnava a affrontare, Pankhurst si dimise dal WLF e chiese di aderire all'ILP. La filiale locale rifiut\u00f2 per\u00f2 la sua ammissione perch\u00e9 donna, ma alla fine riusc\u00ec ad aderire al partito a livello nazionale. Christabel in seguito scrisse dell'entusiasmo provato da sua madre nei confronti del partito e dei suoi sforzi organizzativi: \"in questo movimento sperava di trovare finalmente i mezzi per raddrizzare ogni errore politico e sociale.\"\nUna delle prime attivit\u00e0 con l'ILP vide Pankhurst impegnata a distribuire cibo a persone in stato di povert\u00e0 attraverso l'attivit\u00e0 del \"Comitato per il soccorso dei disoccupati\". Nel dicembre 1894 venne eletta come \"Guardiano Legale\" alla Workhouse (Casa di lavoro) di Chorlton-on-Medlock. Di seguito le parole che la videro sconvolta dalle condizioni di vita a cui aveva assistito in prima persona presso la casa di lavoro di Manchester:\nPankhurst si mobilit\u00f2 per cambiare le cose e fu voce principale nelle riforme al Consiglio dei Guardiani. Il suo avversario principale fu un uomo appassionato di nome Mainwaring noto per la sua maleducazione. Riconoscendo a s\u00e9 stesso il brutto carattere, che avrebbe leso le possibilit\u00e0 di persuadere gli alleati di Pankhurst, era solito portare con s\u00e9 una nota con su scritto: \"Mantieni la calma!\"\nDopo aver aiutato il marito impegnato in un'altra campagna parlamentare fallita, nel 1886 Emmeline si trov\u00f2 ad affrontare problemi legali quando lei e altri due uomini violarono un ordine emesso dal tribunale contro le riunioni dell'ILP a Boggart Hole Clough. Con Richard volontario nel tempo libero come consulente legale, rifiutarono di pagare le multe e i due uomini furono condannati a trascorrere un mese in prigione. La pena non venne mai fatta scontare alla Pankhurst, forse per paura dell'effetto che avrebbe procurato la reclusione di una donna cos\u00ec rispettata dalla comunit\u00e0. Alla domanda di un giornalista dell'ILP se fosse disposta a trascorrere del tempo in prigione, Pankhurst rispose: \"Oh, s\u00ec, anzi, non sarebbe poi cos\u00ec tanto male, e poi sarebbe un'esperienza preziosa\". Successivamente le riunioni dell'ILP vennero permesse, ma l'episodio inflisse un duro colpo alla salute di Richard e caus\u00f2 una notevole perdita di reddito alla famiglia.\nLa morte di Richard.\nDurante la lotta condotta a Boggart Hole Clough Richard Pankhurst cominci\u00f2 a provare un forte dolore addominale; contrasse in seguito un'ulcera gastrica e la sua salute si deterior\u00f2 rapidamente nel corso del 1897. La famiglia si spost\u00f2 brevemente a Mobberley, con la speranza che l'aria pulita del paese aiutasse la salute di Richard. Quando poco dopo si riprese la famiglia torn\u00f2 a Manchester, ma gi\u00e0 nell'estate del 1898 Richard sub\u00ec una recidiva improvvisa. La Pankhurst condusse intanto la figlia maggiore Christabel con s\u00e9 fino a Corsier, in Svizzera, per far visita alla sua vecchia amica No\u00e9mie. Una volta in Svizzera arriv\u00f2 un telegramma da parte di Richard con su scritto: \"Non mi sento molto bene, vieni a casa, amore mio\". Lasciando Christabel con No\u00e9mie, Emmeline torn\u00f2 immediatamente in Inghilterra. Il 5 luglio, durante il viaggio in treno da Londra a Manchester, not\u00f2 un giornale che annunciava la morte di Richard Pankhurst.\nLa perdita del marito lasci\u00f2 la Pankhurst con nuove responsabilit\u00e0 e una notevole quantit\u00e0 di debiti. Si trasfer\u00ec con la famiglia in una casa pi\u00f9 piccola al 62 di Nelson Street, rassegn\u00f2 le dimissioni dal \"Consiglio dei Guardiani\" e ricevette una retribuzione per la registrazione delle nascite e delle morti a Chorlton. Questo lavoro le permise di approfondire le informazioni circa le condizioni delle donne della regione. Nella sua autobiografia si legge: \"mi hanno raccontato le loro storie, storie terribili e commoventi per la loro pazienza, che spiegano il pathos della povert\u00e0\".\nLe sue osservazioni sulle differenze tra uomini e donne, per esempio in relazione alla condizione dell'illegittimit\u00e0 non fecero altro che rafforzare la convinzione che le donne avevano bisogno del diritto di voto prima per veder migliorare la loro condizione. Nel 1900 venne eletta alla \"Manchester School Board\" ed ebbe modo di constatare disparit\u00e0 di trattamento e opportunit\u00e0 limitate per le donne. Nello stesso periodo decise di riaprire il negozio con la speranza di accumulare reddito supplementare per la famiglia.\nLe identit\u00e0 individuali dei figli dei Pankhurst cominciarono a emergere poco dopo la morte del padre. Da tempo ormai tutti erano coinvolti nella lotta per il suffragio delle donne; Christabel godeva di uno status privilegiato tra le figlie, come Sylvia annot\u00f2 nel 1931: \"Era la preferita da nostra madre, lo sapevamo tutti e per questo non ho mai risentito del fatto\". Christabel non condivise il fervore di sua madre per l'impegno politico, almeno fino a quando non fece amicizia con le attiviste suffragette Esther Roper ed Eva Gore-Booth. Presto, rimase coinvolta nei movimenti pro suffragio e si un\u00ec alla madre ad eventi e comizi indetti da lei.\nSylvia prese lezioni da un rispettato artista locale e presto ricevette una borsa di studio alla scuola d'arte dell'universit\u00e0 metropolitana di Manchester. Continu\u00f2 a studiare storia dell'arte prima a Firenze e poi a Venezia. I pi\u00f9 piccoli, Adela e Harry, ebbero pi\u00f9 difficolt\u00e0 a trovare un percorso di studio adatto. Adela frequent\u00f2 un collegio scolastico locale dove venne per\u00f2 tagliata fuori dagli amici anche a causa della contrazione dei pidocchi. Anche Harry ebbe difficolt\u00e0 a scuola e soffr\u00ec inoltre di morbillo e problemi alla vista.\nWomen's Social and Political Union (WSPU).\nNel 1903 la Pankhurst era ormai convinta che anni di discorsi e promesse sul suffragio femminile da parte dei parlamentari non avessero condotto a niente. Anche se i \"Suffrage Bills\" introdotti rispettivamente nel 1870, nel 1886 e nel 1897 confermarono in parte le promesse almeno a livello locale, ognuna delle due parti si sent\u00ec in qualche modo sconfitta. Emmeline dubitava che i partiti politici con i loro molti punti all'ordine del giorno non avrebbero mai dato la dovuta priorit\u00e0 alla questione dell'estensione del suffragio.\nRuppe anche con l'ILP quando il partito rifiut\u00f2 di concentrarsi sul voto per le donne. Pareva quindi necessario abbandonare la tattica dei gruppi di difesa esistenti a favore di azioni pi\u00f9 militanti. Cos\u00ec il 10 ottobre 1903 Pankhurst, assieme ad altre colleghe, fond\u00f2 la Women's Social and Political Union (Unione sociale e politica femminile - WSPU), un'organizzazione aperta solo alle donne e concentrata sull'azione diretta per ottenere il diritto di voto. \"\"Azioni dimostrative\", scrisse pi\u00f9 tardi, \"non parole, doveva essere il nostro motto permanente\"\".\nLa militanza iniziale del gruppo assunse forme di nonviolenza. Oltre a fare discorsi e raccogliere firme di petizione, la WSPU organizz\u00f2 manifestazioni e fece pubblicare una rivista chiamata \"Votes for Women\". Il gruppo convoc\u00f2 inoltre una serie di \"parlamenti femminili\" che coincisero con le sessioni ufficiali del governo.\nQuando un disegno di legge per il suffragio femminile venne lasciato cadere per ostruzionismo il 12 maggio 1905, Pankhurst e altri membri della WSPU misero su una protesta fuori dall'edificio del Parlamento del Regno Unito. La polizia le costrinse ad allontanarsi immediatamente dal luogo dove si erano raggruppate per chiedere l'approvazione della proposta. Sebbene il disegno di legge non fu mai ripresentato, Pankhurst lo consider\u00f2 come una dimostrazione di successo della forza militante di catturare l'opinione pubblica. Pankhurst dichiar\u00f2 nel 1906: \"\"Siamo finalmente riconosciute come partito politico, siamo ora in mezzo alla politica e ne rappresentiamo un'arma\".\nLe sue tre figlie divennero membri attivi della WSPU. Christabel Pankhurst venne arrestata dopo aver sputato contro un poliziotto durante una riunione del Partito Liberale nell'ottobre del 1905; Adela Pankhurst e Sylvia Pankhurst furono arrestate un anno dopo durante una protesta organizzata appena al di fuori del Parlamento.\nEmmeline stessa venne arrestata per la prima volta nel febbraio 1908 quando cerc\u00f2 di fare irruzione nel Parlamento per presentare una risoluzione di protesta al Primo Ministro Herbert Henry Asquith. Fu accusata di aver ostacolato i lavori di pubblico ufficio e condannata a sei settimane di carcere. Parl\u00f2 in seguito delle condizioni della sua reclusione tra cui la mancanza di denaro, il cibo scarso e la \"tortura civile di un confinamento solitario in un silenzio assoluto\"\" a cui furono forzate lei ed altre militanti.\nPankhurst vide la reclusione come un'occasione per pubblicizzare l'urgenza del suffragio femminile; nel giugno 1909 colp\u00ec un poliziotto due volte in faccia per assicurarsi l'arresto. Pankhurst fu arrestata ben sette volte prima che il suffragio alle donne venisse approvato. Durante la sua deposizione il 21 ottobre 1908 dichiar\u00f2 davanti in tribunale: \"\"non siamo qui perch\u00e9 siamo trasgressori della legge, siamo qui per diventare legislatori\".\nLa focalizzazione esclusiva della WSPU sul voto alle donne divenne un altro segno distintivo della sua militanza. Mentre altre organizzazioni accettarono di lavorare con i singoli partiti politici, la WSPU insistette nel separarsi dalle parti politiche al governo e, in molti casi, anche dall'opposizione, che non privilegiava il suffragio femminile.\nIl gruppo inscen\u00f2 proteste contro tutti i candidati appartenenti al partito del governo dal momento che si rifiut\u00f2 di far approvare durante la sua legislazione il suffragio delle donne. Ci\u00f2 port\u00f2 il gruppo a uno stato di conflitto permanente con i dirigenti del Partito Liberale. Uno dei primi obiettivi della WSPU fu il futuro Primo Ministro Winston Churchill, il cui avversario politico attribu\u00ec la sconfitta di Churchill a \"quelle donne che a volte sono cos\u00ec derisorie\"\".\nI membri della WSPU furono talvolta accusati e derisi per il loro rovinare le elezioni ai candidati liberali. Il 18 gennaio 1908 Pankhurst e la sua associata Nellie Martel vennero aggredite da una folla di uomini sostenitori dei liberali che incolparono la WSPU per aver portato loro alla sconfitta ad una recente elezione contro il candidato conservatore. Gli uomini lanciavano terra, uova marce e pietre impastate nella neve; alcune donne furono picchiate e Pankhurst si fer\u00ec ad una caviglia.\nTensioni simili si crearono in seguito anche con il Partito Laburista. Fino a quando i leader del partito non avrebbero concesso il voto alle donne la WSPU si impegn\u00f2 nell'attivismo militante. Pankhurst e altri membri dell'unione videro che la politica ufficiale dei veri partiti politici distraeva dall'obiettivo primario del suffragio femminile e criticarono le organizzazioni simili per aver dato priorit\u00e0 alla fedelt\u00e0 ai partiti e non al voto per le donne.\nCome la WSPU ebbe ottenuto il riconoscimento e la notoriet\u00e0 per le sue azioni, Pankhurst resistette agli sforzi per democratizzare l'organizzazione stessa. Nel 1907 un piccolo gruppo di membri guidato da Teresa Billington-Greig chiese un maggiore coinvolgimento delle suffragette di rango inferiore alle riunioni annuali dell'Unione. In risposta Pankhurst annunci\u00f2 in una riunione che gli elementi della costituzione dell'organizzazione relativi al processo decisionale erano nulli e annull\u00f2 le riunioni annuali. Insistette inoltre affinch\u00e9 un piccolo comitato scelto dai membri presenti venisse autorizzato a coordinare tutte le attivit\u00e0 dell'associazione.\nPankhurst e sua figlia Christabel vennero scelte (insieme a Mabel Tuke e ad Emmeline Pethick Lawrence) come membri esecutivi del nuovo comitato. Frustrati diversi membri, tra cui Billington-Greig e Charlotte Despard, abbandonarono l'associazione per formare una propria e del tutto nuova organizzazione, la \"Women's Freedom League\". Nella sua autobiografia del 1914 Pankhurst respinse in toto le critiche alla struttura di leadership della WSPU:\nIntensificazione delle tattiche.\nIl 21 giugno 1908 mezzo milione di attiviste si riunirono a Hyde Park per chiedere il voto per le donne; Herbert Henry Asquith e i maggiori leader parlamentari risposero con malcelata indifferenza. Sdegnate da questa intransigenza e dalla presenza di membri della polizia in borghese, alcune tra i membri della WSPU incrementarono la gravit\u00e0 delle loro azioni; poco dopo che la manifestazione fu conclusa, dodici donne si riunirono in Parliament Square cercando di pronunciare dei discorsi a favore del suffragio femminile.\nGli agenti di polizia arrestarono diverse oratrici spingendole verso una folla di avversari che si erano riuniti nelle vicinanze. Frustrate, due membri della WSPU - Edith New e Mary Leigh - si diressero verso 10 Downing Street e scagliarono delle pietre contro le finestre della casa del Primo ministro del Regno Unito. Insistettero in seguito nell'affermare che il loro atto fosse indipendente dagli ordini della WSPU, ma Pankhurst non manc\u00f2 di esprimere la sua approvazione nei confronti dell'azione.\nQuando un magistrato condann\u00f2 New e Leigh a due mesi di reclusione, Pankhurst ricord\u00f2 alla corte di come vari agitatori politici maschi in tutta la storia britannica avessero infranto le finestre per ottenere diritti legali e civili.\nNel 1909 lo sciopero della fame si aggiunse al repertorio di resistenza della WSPU. Il 24 giugno Marion Dunlop fu arrestato per aver scarabocchiato un estratto della Bill of Rights affissa su una parete della Camera dei Comuni. Sdegnata per le pessime condizioni della prigione, Dunlop inizi\u00f2 uno sciopero della fame. Quando ci\u00f2 si rivel\u00f2 essere efficace (Dunlop venne rilasciata), quattordici donne imprigionate per aver infranto delle finestre cominciarono anch'esse a digiunare.\nI membri della WSPU presto furono conosciuti in tutto il paese per aver tenuto prolungati scioperi della fame per protestare contro la loro incarcerazione. Le autorit\u00e0 delle carceri spesso fecero alimentare forzatamente le donne, usando tubi inseriti attraverso il naso o la bocca. Le tecniche dolorose (che, in caso della bocca, richiesero l'uso di gancetti d'acciaio per far tenere la bocca aperta) ricevettero la condanna sia da parte delle suffragette che dai professionisti medici.\nQueste tattiche causarono una certa tensione tra la WSPU e le organizzazioni pi\u00f9 moderate, che erano coinvolte nel \"National Union of Women's Suffrage Societies\" (Unione Nazionale delle Societ\u00e0 di Suffragio per le Donne-NUWSS). La leader del gruppo, Millicent Fawcett, inizialmente lod\u00f2 i membri della WSPU per il loro coraggio e la loro dedizione alla causa. Tuttavia, nel 1912, dichiar\u00f2 che gli scioperi della fame fossero dei semplici strumenti di pubblicit\u00e0 e che le attiviste militanti erano \"i principali ostacoli per il successo del movimento di suffragio nella Camera dei Comuni\".\nIl NUWSS si rifiut\u00f2 di unirsi ad una marcia promossa dai gruppi di suffragio per le donne dopo aver richiesto senza successo che la WSPU la smettesse di dare il proprio sostegno alle distruttrici delle propriet\u00e0 private. La sorella di Fawcett, Elizabeth Garrett Anderson, rassegn\u00f2 le proprie dimissioni dalla WSPU per ragioni analoghe.\nLa copertura degli eventi data dalla stampa fu di tipo misto; molti giornalisti osservarono che folle di donne rispondevano positivamente agli interventi di Pankhurst, mentre altri condannarono senza mezze misure il suo approccio radicale alla questione. Il \"The Daily News\" le invit\u00f2 a mantenere un approccio pi\u00f9 moderato, mentre altre testate condannarono la rottura delle finestre promossa dai membri della WSPU. Nel 1906 il giornalista Charles Hands si rifer\u00ec per la prima volta alle donne militanti usando il termine \"suffragette\" (invece dello standard \"suffragiste\". Pankhurst e i suoi alleati ripresero il termine come proprio e lo usarono per differenziarsi dai gruppi pi\u00f9 moderati.\nL'ultima met\u00e0 del primo decennio del secolo fu un momento di dolore, solitudine e lavoro costante per Pankhurst. Nel 1907 vendette la propria casa a Manchester e inizi\u00f2 uno stile di vita itinerante, passando da un luogo all'altro mentre parlava e marciava per il suffragio delle donne. Risiedeva presso amici e negli alberghi, trasportando le sue poche cose dentro le valigie. Anche se rimaneva sempre piena di energie per continuare la lotta - e trov\u00f2 gioia nel dare energia ad altri - il suo vagabondare continuo signific\u00f2 anche la separazione dai suoi figli, specialmente da Christabel Pankhurst, che era oramai diventata la coordinatrice nazionale della WSPU.\nNel 1909, mentre Pankhurst stava programmando un tour di interventi da compiersi negli Stati Uniti d'America, il figlio Harry rimase paralizzato a seguito di un'infiammazione del midollo spinale. Lei esit\u00f2 a lasciare il paese mentre il ragazzo cadeva a letto malato, ma ebbe bisogno di soldi per poter pagare il suo trattamento medico e il tour prometteva di essere redditizio. Al suo ritorno, dopo un vero e proprio trionfo di pubblico, si ritrov\u00f2 seduta accanto al letto di Harry proprio mentre questi moriva il 5 gennaio 1910.\nCinque giorni pi\u00f9 tardi fece seppellire il figlio, prima di parlare davanti a 5.000 persone a Manchester. I sostenitori del Partito Liberale che erano arrivati per sconfiggerla rimasero in perfetto silenzio mentre lei affrontava da sola la folla.\nConciliazione, alimentazione forzata, danni agli edifici pubblici e privati e incendio doloso.\nDopo la sconfitta dei liberali nelle elezioni del gennaio 1910, il membro dell'ILP e giornalista Henry Brailsford contribu\u00ec ad organizzare un \"Comitato di conciliazione per il Suffragio delle donne\", che riun\u00ec 54 deputati di vari schieramenti politici. Il gruppo di conciliazione sembr\u00f2 essere una possibilit\u00e0 strettamente definita ma ancora significativa per far ottenere il voto per le donne. Cos\u00ec la WSPU accett\u00f2 di sospendere il suo sostegno alle finestre infrante e agli scioperi della fame durante la negoziazione.\nQuando divenne chiaro che il disegno di legge non sarebbe neanche questa volta passato, Pankhurst dichiar\u00f2: \"se il disegno di legge, malgrado i nostri sforzi, viene ucciso dal governo, allora... devo dire che esiste la possibilit\u00e0 di una fine alla tregua\".\nQuando esso venne sconfitto Pankhurst condusse una marcia di protesta di 300 donne fino a Parliament Square il 18 novembre. Vennero accolte da una risposta aggressiva della polizia, diretta dal segretario di stato Winston Churchill: gli ufficiali colpirono violentemente le donne in marcia, ne divelse gli stemmi e le bandiere e le trascinarono via. Sebbene Pankhurst fosse stata autorizzata ad entrare in Parlamento, il Primo Ministro Asquith si rifiut\u00f2 di incontrarla. L'incidente divenne in seguito noto come il \"Venerd\u00ec Nero\".\nPoich\u00e9 successivamente vennero introdotte le \"Conciliation Bills\", i leader della WSPU sostennero l'interruzione delle tattiche militanti. Nel marzo del 1912 la seconda \"Conciliation Bill\" fu in pericolo e Pankhurst si un\u00ec ad un nuovo gruppo di attiviste che andarono in giro per la citt\u00e0 ad infrangere le finestre. Il delitto di danneggiamento esteso di propriet\u00e0 privata condusse la polizia a perquisire gli uffici della WSPU. Pankhurst e Emmeline Pethick-Lawrence vennero giudicate presso l'Old Bailey e condannate per associazione a delinquere e istigazione al danno di edifici.\nChristabel Pankhurst, che nel 1912 era la coordinatrice principale dell'organizzazione, venne anch'essa ricercata dalla polizia, ma ella riusc\u00ec a fuggire a Parigi, da dove diresse la strategia della WSPU in esilio. All'interno della prigione di Holloway Emmeline attu\u00f2 il suo primo sciopero della fame per migliorare le condizioni delle altre suffragette alloggiate nelle celle accanto; venne rapidamente seguita da Pethick-Lawrence e da altri membri della WSPU.\nDescrisse nella sua autobiografia il trauma causato dall'alimentazione forzata durante il perioso di sciopero: \"\"Holloway \u00e8 diventato un luogo di orrore e di tormento. Nauseabonde scene di violenza vi si sono svolte quasi ad ogni ora del giorno, come i medici sono andati da cella in cella per poter eseguire il loro orrendo ufficio\".\nQuando i funzionari del carcere cercarono di entrare nella sua cella, Pankhurst sollev\u00f2 una brocca di argilla sopra la testa e annunci\u00f2: \"se uno di voi prova solo ad intraprendere un passo all'interno di questa cella, io mi difender\u00f2\"\".\nA Pankhurst vennero risparmiati ulteriori tentativi di alimentazione dopo questo incidente, ma continu\u00f2 a violare la legge e, quando fu nuovamente imprigionata, attu\u00f2 uno sciopero della fame in segno di protesta. Nei due anni successivi venne arrestata numerose volte, ma fu spesso rilasciata solo dopo alcuni giorni a causa della sua malattia.\nPi\u00f9 tardi il governo di Herbert Henry Asquith adott\u00f2 la legge \"Prisoners (Temporary Discharge for Ill Health) Act 1913\", che rese lecite simili permessi anche per altre suffragette che si trovassero ad affrontare delle malattie a causa degli scioperi della fame. I funzionari della prigione riconobbero il potenziale disastro nel campo delle pubbliche relazioni che sarebbe scoppiato se la leader pi\u00f9 popolare della WSPU avesse dovuto essere alimentata a forza o anche se solo fosse stato permesso che ella soffrisse in maniera grave in prigione.\nTuttavia gli agenti di polizia l'arrestarono durante le trattative aperte col governo e mentre marciava alla testa delle due suffragette. Cerc\u00f2 di eludere le molestie da parte della polizia indossando dei travestimenti e, infine, la WSPU istitu\u00ec una squadra di guardia del corpo femminile esperte in J\u016bjutsu per proteggerla fisicamente dalle aggressioni della polizia. Lei e altre delle sue accompagnatrici si rivoltarono contro gli agenti, con conseguenti scontri violenti mentre gli ufficiali cercarono di arrestare Pankhurst.\nNel 1912 i membri della WSPU adottarono l'incendio doloso come un'ulteriore tattica violenta intrapresa per cercare di ottenere il diritto di voto. Dopo che il primo ministro Asquith ebbe visitato il teatro Royal di Dublino, le attiviste suffragette Gladys Evans, Mary Leigh, Lizzie Baker e Mabel Capper in Oxford Road a Manchester tentarono di causare un'esplosione con polvere da sparo e benzina, che caus\u00f2 danni minimi. Durante quella stessa serata Leigh gett\u00f2 una piccozza contro la vettura che trasportava il nazionalista irlandese John Redmond, il sindaco e il primo ministro Asquith.\nNei successivi due anni le donne diedero fuoco ad un edificio ricreativo situato dentro Regent's Park, ad una serra di orchidee nei Kew Gardens, ad una cassetta per le lettere e ad un vagone ferroviario. Anche se Pankhurst asser\u00ec che queste donne non furono mai comandate direttamente da lei o da Christabel, entrambe tuttavia affermarono davanti a testimoni che stavano sostenendo le suffragette incendiarie. Vi furono altri incidenti del tutto simili nell'intero territorio nazionale.\nUn membro della WSPU, per esempio, introdusse una piccola accetta nell'autovettura del Primo Ministro con incise sopra la frase: \"Voto per le donne\" (Votes for Women), mentre altre suffragette utilizzarono dell'acido per bruciare lo stesso slogan scritto su cartone nei campi da golf utilizzati dai parlamentari. Nel 1914 Mary Richardson sfregi\u00f2 il quadro di Diego Vel\u00e1zquez intitolato \"Venere Rokeby\" in segno di protesta contro la prigionia di Pankhurst.\nDefezioni e dimissioni.\nL'approvazione esplicita data dalla WSPU alla distruzione di propriet\u00e0 condusse conseguentemente anche alla fuoriuscita di diversi ed importanti membri. La prima fu Emmeline Pethick-Lawrence assieme a suo marito il barone del Partito Laburista Frederick Pethick-Lawrence. Essi erano da tempo parte integrante della leadership del gruppo, ma si trovarono col tempo sempre pi\u00f9 in conflitto con Christabel Pankhurst sulla saggezza e lungimiranza di tali tattiche violente. Dopo essere tornati da una vacanza in Canada i due scoprirono che Pankhurst li aveva espulsi dalla WSPU.\nLa coppia trov\u00f2 la decisione spaventosa, ma per evitare uno scisma all'interno del movimento continuarono a lodare Pankhurst e l'organizzazione in pubblico. Intorno allo stesso tempo la figlia minore di Emmeline, Adela Pankhurst, abbandon\u00f2 l'associazione. Lei disapprov\u00f2 l'appoggio dato dalla WSPU alla distruzione delle propriet\u00e0 e ritenne che fosse necessaria porre una maggiore enfasi sul socialismo. Il rapporto di Adela con la sua famiglia, in particolare con Christabel, inizi\u00f2 a farsi fece sempre pi\u00f9 teso.\nLa frattura pi\u00f9 profonda in seno alla famiglia Pankhurst giunse per\u00f2 nel novembre del 1913, quando Sylvia fece un discorso in una riunione di socialisti e sindacalisti a sostegno del promotore laburista irlandese James Larkin. Egli aveva gi\u00e0 lavorato con la \"Workers' Socialist Federation\" nel suo sottogruppo \"East London Federation of Suffragettes\" (ELFS)\", un ramo locale della WSPU che aveva rapporti stretti con i socialisti e il movimento operaio.\nQuesta stretta connessione ai gruppi laburisti e l'apparizione di Sylvia sul palco assieme a Frederick Pethick-Lawrence, con il quale affront\u00f2 anche la folla, convinse Christabel che sua sorella stesse organizzando un gruppo che avrebbe potuto sfidare apertamente la WSPU all'interno del movimento di suffragio femminile. La controversia presto divenne pubblica e i membri di alcuni gruppi, tra cui la WSPU, l'ILP e l'ELFS si prepararono per un regolamento di conti.\nIn gennaio Sylvia venne convocata a Parigi, dove Emmeline e Christabel la stavano aspettando. La loro madre era appena tornata da un altro giro completo di conferenze compiuto negli Stati Uniti d'America e Sylvia era appena stata liberata dalla prigione. Tutte e tre le donne risultarono sfinite e stressate, il che aggiunse di molto la tensione gi\u00e0 carica di per s\u00e9. Nel suo libro del 1931 intitolato \"The Suffrage Movement\" Sylvia descrive Christabel come una persona irragionevole la quale la aggred\u00ec per aver pronunci\u00f2 un discorso solenne che la respinse, puntando i piedi per mantenere la linea ufficiale della WSPU:\nCon la piena approvazione di sua madre Christabel ordin\u00f2 al gruppo capitanato da Sylvia di dissociarsi dalla WSPU. Pankhurst cerc\u00f2 di persuadere l'ELFS a rimuovere la parola \"suffragettes\" dal suo nome, in quanto essa era inestricabilmente collegata alla WSPU. Quando Sylvia rifiut\u00f2 sua madre si accese di una rabbia furiosa espressa in una lettera:\nAdela, disoccupata e incerta sul suo prossimo futuro, cominci\u00f2 ad essere preoccupata anche per la salute della madre; questa invece decise che ella dovesse trasferirsi in Australia e pag\u00f2 di tasca propria per il trasferimento. Non si rividero mai pi\u00f9.\nPrima guerra mondiale.\nQuando la prima guerra mondiale inizi\u00f2 nell'agosto del 1914 Emmeline e Christabel considerarono che la minaccia rappresentata dall'impero tedesco fosse un effettivo pericolo per tutta l'umanit\u00e0 e che il governo britannico aveva bisogno del sostegno di tutti i cittadini. Esse pertanto persuasero la WSPU ad interrompere tutte le attivit\u00e0 militanti fino a quando il conflitto non fosse terminato.\nNon era pi\u00f9 il momento del dissenso o delle agitazioni pubbliche; Christabel scrisse pi\u00f9 tardi: \"questa \u00e8 stata la militanza nazionale: come le suffragette non potessero mai essere pacifiste a qualsiasi prezzo\". Venne stabilita una tregua con il governo, tutte le carcerate della WSPU furono rimesse in libert\u00e0 e Christabel pot\u00e9 quindi tornare a Londra. Emmeline e Christabel, attraverso una mozione, abilitarono la WSPU ad impegnarsi nello sforzo bellico.\nNel suo primo discorso pronunciato dopo essere tornata in Gran Bretagna, Christabel avvis\u00f2 il suo pubblico del \"Pericolo tedesco\"; esort\u00f2 le donne riunite a seguire l'esempio delle loro sorelle francesi che, mentre gli uomini combattevano al fronte, \"sono in grado di far mantenere la giusta direzione al paese, di eseguire la vendemmia, di mandare avanti le industrie\". Emmeline invit\u00f2 tutti gli uomini a presentarsi come volontari per essere mandati in prima linea e prese parte alla campagna di distribuzione delle Piume Bianche per far vergognare gli uomini che non indossavano una divisa.\nPankhurst credette che il pericolo messo in atto durante la prima guerra mondiale da quello che chiam\u00f2 il \"Pericolo tedesco\" superasse di gran lunga la necessit\u00e0 del suffragio femminile: \"\"quando giunger\u00e0 il momento, riprenderenmo quella lotta\", disse, \"ma per ora dobbiamo fare tutto il possibile per combattere e vincere contro un nemico comune\".\nSylvia e Adela, nel frattempo, non condivisero lo stesso entusiasmo provato dalla madre per la guerra. In qualit\u00e0 di pacifiste impegnati rifiutarono la decisione presa dalla WSPU di sostenere il governo. La prospettiva socialista di Sylvia la convinse presto che la guerra fosse solo un altro esempio di oligarchia capitalista che sfruttava i poveri soldatiassieme ai lavoratori. Adela si ritrov\u00f2 a parlare contro la guerra in Australia e rese pubblica la sua opposizione alla coscrizione generale. In una breve lettera Emmeline disse a Sylvia: \"mi vergogno di essere venuta a sapere da che parte stai tu e Adela\"\".\nEbbe una simile insofferenza ed intolleranza anche nei confronti del dissenso interno alla WSPU; quando il membro di lunga data Mary Leigh si permise di esprimere un suo dubbio durante una riunione svoltasi nell'ottobre del 1915, Pankhurst gli rispose: \"la donna col cappello \u00e8 un tedesco e deve uscire immediatamente da questa sala... ti denuncio come filo-tedesca e desidero dimenticare che una tale persona sia mai esistita\".\nAlcuni membri della WSPU furono oltraggiati da questa improvvisa devozione nei confronti del governo, dalla percezione che la leadership avesse abbandonato del tutto gli sforzi per far ottenere il voto alle donne e sulle questioni riguardanti come i fondi raccolti a nome del suffragio venissero invece gestiti per finanziare il nuovo impegno politico a favore della guerra dell'organizzazione. Due gruppi si separarono dalla WSPU: le \"Suffragettes of the Women's Social and Political Union\" (SWSPU) e l'\"Independent Women's Social and Political Union\" (IWSPU), ciascuna dedicata a mantenere la pressione in direzione del diritto di voto femminile.\nPankhurst mise la stessa energia e determinazione che aveva precedentemente applicato al suffragio femminile nella difesa patriottica degli sforzi bellici; si trov\u00f2 ad organizzare raduni e incontri, fu in una costante attivit\u00e0 di comizi e promosse il governo il quale cerc\u00f2 di far entrare le donne a nella forza lavoro mentre gli uomini stavano combattendo all'estero. Un'altra questione che in quel momento la interess\u00f2 notevolmente fu la situazione dei cosiddetti \"bambini di guerra\", cio\u00e8 i bambini nati da madri nubili (vedi famiglia monogenitoriale) ed i cui padri si trovavano impegnati nel Fronte occidentale.\nPankhurst fece istituire una \"casa di adozione\" a Campden Hill progettata per impiegare il metodo Montessori di educazione infantile. Alcune donne per\u00f2 criticarono Pankhurst per aver offerto sollievo a genitori di figli nati fuori dal matrimonio, ma ella dichiar\u00f2 indignata che il benessere dei bambini, la cui sofferenza aveva visto in prima persona nella sua qualit\u00e0 di tutore legale molti anni prima, era la sua unica preoccupazione. Tuttavia, a causa della mancanza di fondi, l'abitazione dovette presto essere ceduta alla principessa Alice di Albany.\nPankhurst riusc\u00ec ad adottare quattro bambini, che ribattezz\u00f2 Kathleen King, Flora Mary Gordon, Joan Pembridge ed Elizabeth Tudor. Vissero tutti assieme a Londra dove, per la prima volta dopo molti anni, ebbe un'abitazione stabile, nei pressi di Holland Park. Quando gli venne chiesto come, all'et\u00e0 di 57 anni e senza alcun reddito fisso certo, avrebbe mai potuto assumersi l'onere di far crescere altri quattro figli, Pankhurst rispose: \"mio caro, mi chiedo invece perch\u00e9 non ne abbia adottati quaranta\".\nDelegazione in Russia.\nPankhurst visit\u00f2 l'America del Nord nel principio del 1916 insieme all'ex \"Segretario di Stato\" serbo \u010cedomilj Mijatovi\u0107, la cui nazione fu al centro dei combattimenti all'inizio della guerra. Si mossero per tutti gli Stati Uniti d'America e in Canada, raccogliendo denaro e sollecitando il governo statunitense a sostenere la Gran Bretagna e i suoi alleati della prima guerra mondiale.\nDopo meno di due anni gli Stati Uniti entrarono in guerra, allora Pankhurst vi torn\u00f2, incoraggiando le suffragette - che non avevano sospeso la loro militanza - a sostenere gli sforzi di guerra interrompendo immediatamente tutte le attivit\u00e0 legate al voto. Parl\u00f2 anche delle sue paure nei confronti del pericolo di un'insurrezione da parte del comunismo, che consider\u00f2 sempre essere una grave minaccia per la democrazia.\nNel giugno del 1917 intanto la rivoluzione di febbraio aveva rafforzato il bolscevismo, che esortava a terminare la belligeranza. L'autobiografia di Pankhurst venne tradotta e fu ampiamente letto in tutta la Russia; ella vide da questo fatto un'immensa opportunit\u00e0 per esercitare pressioni sul popolo russo. Sper\u00f2 di convincerli a non accettare le condizioni di pace imposte dall'impero tedesco, che vide come una potenziale sconfitta anche per la Gran Bretagna.\nIl primo ministro del Regno Unito David Lloyd George accett\u00f2 di sponsorizzare il suo viaggio in Russia, che cominci\u00f2 in giugno. Dichiar\u00f2 davanti ad una folla accorsa: \"\"sono venuta fino a Pietrogrado con una preghiera della nazione inglese alla nazione russa, affinch\u00e9 tu possa continuare la guerra da cui dipende il destino futuro della civilt\u00e0 e della libert\u00e0\".\nLa risposta della stampa rimase divisa tra la sinistra politica e la destra; la prima la rappresent\u00f2 come un mero strumento del capitalismo, mentre la seconda non manc\u00f2 di elogiare il suo devoto patriottismo.\nNel mese di agosto incontr\u00f2 Aleksandr F\u00ebdorovi\u010d Kerenskij, l'allora primo ministro russo. Anche se era stata attiva con l'ILP orientato verso il socialismo negli anni passati, Pankhurst aveva cominciato a vedere la politica di sinistra come estremamente sgradevole, un atteggiamento che si intensific\u00f2 sempre di pi\u00f9 mentre si trovava in territorio russo.\nL'incontro risult\u00f2 assai scomodo per entrambe le parti; ella ritenne di non essere in grado di apprezzare il conflitto di classe su cui si basava la politica russa in quel momento. Concluse dicendogli che le donne inglesi non avevano niente da insegnare alle donne russe. Pi\u00f9 tardi dichiar\u00f2 al \"New York Times\" che il comunismo rappresentava la \"pi\u00f9 grande frode dei tempi moderni\" e che il suo governo avrebbe potuto \"distruggere l'intera civilt\u00e0 occidentale\"\".\nRealizzazione del suffragio (1918).\nQuando torn\u00f2 dalla Repubblica Socialista Federativa Sovietica Russa Pankhurst fu lieta di scoprire che il diritto di voto per le donne era finalmente in procinto di diventare realt\u00e0. La \"Representation of the People Act 1918\" rimosse le restrizioni di propriet\u00e0 sul suffragio maschile e concesse il voto alle donne di et\u00e0 superiore ai 30 anni (con diverse restrizioni).\nCome suffragiste e suffragette oramai celebri e preparate per il loro imminente tragitto elettorale, scoppi\u00f2 una nuova scissione sulla questione se le organizzazioni politiche delle donne si dovessero unire o meno a quelle stabilite dagli uomini. Molti socialisti e moderati sostennero l'unit\u00e0 dei sessi nella politica, ma Emmeline e Christabel Pankhurst videro invece nel rimanere separati un'idea migliore. Ricostituirono la WSPU come \"Partito delle donne\", ancora aperto solo alle donne.\nDissero: \"possono servire meglio la nazione tenendoci lontane dagli apparati e dalle tradizioni politiche del partito maschile che, con il consenso universale, ha sempre lasciato cos\u00ec tanto a desiderare\". Il partito favor\u00ec la parit\u00e0 legale nel contratto matrimoniale, la parit\u00e0 di retribuzione per uguale lavoro svolto e le pari opportunit\u00e0 di lavoro per le donne. Tuttavia, tutte queste questioni costituivano argomento di dibattito per l'epoca del dopoguerra.\nMentre i combattimenti continuavano, il \"Partito delle donne\" non chiese alcun compromesso sulla sconfitta dell'impero tedesco; la rimozione dal governo di chiunque avesse rapporti familiari con i tedeschi o atteggiamenti pacifisti; infine richiesero le ore di lavoro pi\u00f9 corte per prevenire gli scioperi del sindacato. Quest'ultima proposta nella piattaforma del partito era destinata a scoraggiare il potenziale interesse per il bolscevismo, nei confronti del quale Pankhurst si dimostr\u00f2 essere sempre pi\u00f9 ansiosa e preocupata.\nAttivit\u00e0 post-guerra.\nNegli anni dopo l'Armistizio di Compi\u00e8gne del 1918 Pankhurst continu\u00f2 a promuovere la sua visione nazionalista dell'unit\u00e0 britannica. Mantenne focalizzata la sua attenzione sull'empowerment delle donne, ma i suoi giorni di lotta contro il governo terminarono ufficialmente: ella difese a questo punto la presenza e l'importanza dell'Impero britannico: \nPer anni viaggi\u00f2 in giro per l'Inghilterra e l'America del Nord, sempre sostenendo l'impero britannico e avvertendo il pubblico sui pericoli insiti nel bolscevismo.\nEmmeline Pankhurst divenne anche nuovamente attiva nella campagna elettorale dopo l'approvazione un disegno di legge che consentiva alle donne di concorrere per la Camera dei Comuni. Molti membri del \"Partito delle donne\" sollecitarono Pankhurst a candidarsi per le elezioni, ma ella insistette sul fatto che fosse invece Christabel Pankhurst la scelta migliore. Infaticabile nella campagna elettorale per la figlia, costitu\u00ec un gruppo di pressione perch\u00e9 il primo ministro David Lloyd George fosse sostenuto e ad un certo punto fece un discorso appassionato sotto la pioggia. Christabel perse con un margine molto sottile contro il candidato del Partito Laburista, il risultato finale mostr\u00f2 una differenza di appena 775 voti. Un biografo la defin\u00ec \"\"la delusione pi\u00f9 amara della vita di Emmeline\". Il Partito delle donne scomparve subito dopo.\nCome risultato dei suoi numerosi viaggi nell'America settentrionale Pankhurst divenne un'appassionata del Canada, affermando in un'intervista che \"sembra che ci sia pi\u00f9 uguaglianza tra gli uomini e le donne che in qualsiasi altro paese che conosco\"\". Nel 1922 chiese l'autorizzazione canadese ad avere una propriet\u00e0 (una condizione preliminare per lo status di \"soggetto britannico con domicilio canadese\") e affitt\u00f2 una casa a Toronto dove si trasfer\u00ec con i suoi quattro figli adottivi.\nDivenne attiva presso il \"Canadian National Council for Combating Venereal Diseases (CNCCVD)\", (Consiglio nazionale canadese per la lotta contro le malattie sessualmente trasmissibili-CNCCVD) lavorando contro il doppio standard sessuale, che Pankhurst consider\u00f2 sempre particolarmente dannoso per le donne. Durante un tour compiuto a Bathurst il sindaco le mostr\u00f2 un nuovo edificio che sarebbe diventato la \"Casa per le donne cadute\". Pankhurst rispose: \"ah, ma dove si trova la tua casa per gli uomini caduti?\" Tuttavia, molto presto si stanc\u00f2 dei lunghi inverni canadesi e fin\u00ec di guadagnare soldi. Ritorn\u00f2 in Inghilterra alla fine del 1925.\nDi nuovo a Londra Emmeline venne visitata da Sylvia Pankhurst, che non aveva pi\u00f9 veduto la madre negli ultimi anni. La loro politica era diventata oramai molto diversa e Sylvia viveva, non sposata, con un esponente dell'anarchismo in Italia. Sylvia descrisse un momento di affetto familiare quando si incontrarono, seguiti da una triste distanza intercorsa tra loro. La figlia adottiva di Emmeline, Mary, tuttavia ricord\u00f2 diversamente l'incontro; secondo la sua versione Emmeline pos\u00f2 il suo t\u00e8 e cammin\u00f2 in silenzio fuori dalla stanza lasciando Sylvia in lacrime. Christabel Pankhurst, nel frattempo, si era convertita all'avventismo e dedic\u00f2 gran parte del suo tempo alla Chiesa. La stampa britannica fece talvolta luce sui vari percorsi seguiti dalla famiglia una volta praticamente indivisibile.\nNel 1926 Pankhurst si un\u00ec al Partito Conservatore e due anni dopo fu candidata per un posto al Parlamento del Regno Unito a \"Whitechapel e Saint George's\". La sua trasformazione da sostenitrice infuocata dell'ILP dal radicalismo smascherante a membro ufficiale del Partito Conservatore britannico sorprese molte persone. Lei rispose in modo sintetico: \"la mia esperienza di guerra e la mia esperienza dall'altra parte dell'Oceano Atlantico hanno cambiato notevolmente le mie opinioni\".\nI suoi biografi insistono sul fatto che la mossa fu alquanto pi\u00f9 complessa; lei si dedic\u00f2 ad un programma di empowerment femminile e di feroce anticomunismo. Sia il Partito Liberale che quello Laburista si rivelarono indignati per il suo lavoro svolto contro di loro nel WSPU, mentre il Partito conservatore ebbe una vittoria da record dopo la prima guerra mondiale ed una maggioranza significativa nel 1924. L'adesione di Pankhurst al Partito Conservatore potrebbe aver avuto tanto a che fare con il suo obiettivo di ottenere il voto per le donne come con l'ideologia.\nMalattia e morte.\nLa campagna elettorale di Emmeline Pankhurst per ottenere un posto al Parlamento del Regno Unito fu preceduta dalla sua malattia e da uno scandalo finale che coinvolse Sylvia Pankhurst. Gli anni di viaggi, conferenze, prigionia e di sciopero della fame reclamarono il loro tributo; la stanchezza e la malattia divennero regolarmente parte della vita di Pankhurst.\nAncora pi\u00f9 dolorosa, tuttavia, fu la notizia scoppiata nell'aprile del 1928 che Sylvia aveva partorito al di fuori del matrimonio. Aveva chiamato il figlio Richard Keir Pethick Pankhurst, in memoria rispettivamente del padre, del suo compagno dell'ILP e della sua collega della WSPU. Emmeline rimase ulteriormente scossa nel vedere un rapporto giornalistico statunitense il quale dichiarava che \"Miss Pankhurst\" - un titolo normalmente riservato a Christabel Pankhurst - si vantava del suo figlio come di un trionfo dell'eugenetica, in quanto entrambi i genitori erano sani e intelligenti.\nSempre nello stesso articolo Sylvia parl\u00f2 anche della sua convinzione che \"il matrimonio senza alcun sindacato legale\" fosse l'opzione migliore per le donne liberate. Questi reati contro la dignit\u00e0 sociale che Pankhurst aveva sempre valorizzato devastarono l'anziana donna; a peggiorare le cose, molte persone credettero che la \"Miss Pankhurst\" citata nei titoli dei giornali si riferisse a Christabel. Dopo aver sentito la notizia, Emmeline trascorse un giorno intero piangendo; la sua campagna per il parlamento si era conclusa con lo scandalo.\nMentre la sua salute andava sempre peggiorando Emmeline Pankhurst si trasfer\u00ec in una residenza sanitaria assistenziale ubicata ad Hampstead, chiedendo di essere curata dallo stesso medico che l'assistette durante i suoi scioperi della fame: il suo far utilizzo della lavanda gastrica l'aveva aiutata a sentirsi meglio mentre si trovava in prigione e la pretese anche ora.\nLe sue infermiere sembrarono sicure che lo shock provocato da un tale trattamento l'avrebbe ferita gravemente, ma Christabel si sent\u00ec obbligata a far esaudire la richiesta della madre. Prima che fosse possibile eseguire la procedura, tuttavia, cadde in una condizione critica da cui nessuno si aspettava che si potesse pi\u00f9 riprendere. Gioved\u00ec 14 giugno 1928 Pankhurst mor\u00ec, all'et\u00e0 di 69 anni. Fu interrata nel Brompton Cemetery situato a Kensington e Chelsea.\nEredit\u00e0 spirituale.\nLa notizia della morte di Emmeline Pankhurst venne annunciata in tutto il paese ed ampiamente pubblicizzata in America del Nord. Il suo servizio funebre celebrato il 18 giugno fu pieno dei suoi ex colleghi dell'WSPU e di tutti coloro che avevano lavorato accanto a lei in varie occasioni. Il \"Daily Mail\" descrisse la processione come quella di \"\"un generale morto in mezzo al suo un esercito in lutto\".\nLe donne indossavano fasce e nastri dell'WSPU e la bandiera dell'organizzazione venne portata a fianco della Bandiera del Regno Unito. Christabel e Sylvia apparvero insieme al servizio, quest'ultima assieme con il figlio. Adela non partecip\u00f2. La copertura della stampa giunse in tutto il mondo e riconobbe il suo lavoro instancabile per favorire il diritto di voto per le donne, anche se furono d'accordo sul valore dei suoi effettivi contributi. Il \"New York Herald Tribune\" la chiam\u00f2 \"l'agitatrice politica e sociale pi\u00f9 notevole della prima parte del XX secolo e la protagonista supremo della campagna per l'eleggibilit\u00e0 elettorale delle donne\".\nPoco dopo il funerale una delle sue guardie del corpo al tempo dei giorni al WSPU, Katherine Marshall, cominci\u00f2 a raccogliere fondi per poter far erigere una statua commemorativa. Nella primavera del 1930 questi sforzi portarono i suoi frutti e il 6 marzo fu scoperta la statua ai \"Victoria Tower Gardens\". Una folla di radicali, ex sufragette e dignitari nazionali vi si riunirono attorno, come ex primo ministro del Regno Unito Stanley Baldwin il quale present\u00f2 il memoriale al pubblico. Nel suo discorso, Baldwin dichiar\u00f2: \"io dico senza paura di essere contraddetto che, qualunque sia la prospettiva da cui la si guardi, la signora Pankhurst ha ottenuto per se stessa una memoria nel tempio della fama che dura per sempre\"\".\nSylvia fu l'unica figlia di Pankhurst a presenziare; Christabel, in viaggio nell'America del Nord, mand\u00f2 un telegramma che venne letto ad alta voce. Durante la pianificazione della cerimonia Marshall escluse intenzionalmente Sylvia, che a suo avviso aveva affrettato la morte della madre.\nNel corso del XX secolo il contributo dato da Emmeline Pankhurst al movimento per il suffragio femminile \u00e8 stato discusso con passione e nessun consenso unanime \u00e8 stato mai raggiunto. Le sue figlie Sylvia e Christabel soppesavano con i propri rispettivi libri, sprezzanti e lusinghieri, l'importanza del loro tempo passato nella lotta. Il libro del 1931 di Sylvia, \"The Suffrage Movement\", descrive il cambiamento politico di sua madre all'inizio della prima guerra mondiale come l'inizio di un tradimento della sua famiglia (in particolare di suo padre) e del movimento tutto.\nElla ha impostato il tono assecondando gran parte della sua storia nel socialismo e nell'attivismo scrivendo sul WSPU e ha soprattutto solidificato la reputazione di Emmeline Pankhurst come un autocratico irragionevole. Christabel in \"Unshackled: The Story of How We Won the Vote\"' (Unshackled: La storia di come abbiamo conquistato il voto), pubblicato nel 1959, dipinge la madre generosa e altruista ma afflitta da un difetto, quello di offrirsi completamente alle pi\u00f9 nobili cause. Ha fornito una controparte simpatica agli attacchi di Sylvia e ha continuato la discussione oramai polarizzata; la valutazione distaccata e oggettiva \u00e8 stata raramente parte del lavoro di studio su Pankhurst.\nLe pi\u00f9 recenti biografie dimostrano che anche gli storici differiscono in proposito, se cio\u00e8 la militanza di Emmeline Pankhurst abbia aiutato o semmai ferito il movimento; tuttavia, vi \u00e8 un accordo generale sul fatto che il WSPU ha suscitato la consapevolezza pubblica del movimento in modi che si sono rivelati essenziali. Baldwin l'ha paragonata a Martin Lutero e a Jean-Jacques Rousseau: individui che non erano al vertice dei movimenti in cui hanno preso parte, ma che tuttavia hanno svolto un ruolo cruciale nelle lotte di riforma sociale e politica. Nel caso di Pankhurst, questa riforma si \u00e8 svolta sia in modo intenzionale che in modo involontario. Sfidando i ruoli di moglie e madre come docile compagna, Pankhurst ha aperto la strada per le femministe che avrebbero decretato il loro supporto all'impero britannico prima e ai valori sociali della sostenibilit\u00e0 poi.\nL'importanza di Emmeline Pankhurst per il Regno Unito fu dimostrata nuovamente nel 1929, quando un suo ritratto venne aggiunto alla National Portrait Gallery. Nel 1987 una delle sue case a Manchester \u00e8 stata aperta come \"Centro Pankhurst\", uno spazio per poter raccogliere tutte le donne del movimento e il museo annesso. Nel 2002 Pankhurst si \u00e8 posizionata al 27\u00ba posto nel sondaggio svolto dalla BBC sui 100 britannici pi\u00f9 importanti della storia (vedi 100 Greatest Britons).\nNel gennaio 2016, dopo una votazione pubblica, \u00e8 stato annunciato che una statua di Emmeline Pankhurst sarebbe stata scoperta a Manchester entro il 2019; la prima donna onorata con una statua in citt\u00e0 dai tempi della regina Vittoria del Regno Unito oltre 100 anni fa.\nHelen Pankhurst, la bisnipote di Emmeline Pankhurst e la nipote di Sylvia Pankhurst lavora a tutt'oggi per i diritti delle donne. Insieme a sua figlia ha fondato \"Olympic Suffragettes\", che si occupa di numerose questioni relative ai diritti delle donne.\nNella cultura di massa.\nPankhurst viene menzionata nei testi di \"Sister Suffragette\" cantati dalla signora Banks nel film cinematografico live action dei lungometraggi Disney intitolato \"Mary Poppins\"; la pellicola \u00e8 ambientata nella Londra del periodo edoardiano, verso il 1910, contemporaneo quindi al movimento delle Suffragette.\nLa BBC ha drammatizzato la vita di Emmeline Pankhurst nella serie in sei parti \"Shoulder to Shoulder\" nel 1974, con l'attrice gallese Si\u00e2n Phillips nel ruolo della protagonista.\nNel film \"Suffragette\" del 2015, Pankhurst, interpretata da Meryl Streep, appare in diverse scene.\nEmmeline e Christabel Pankhurst vengono raffigurate come le leader fuggitive del WSPU nella trilogia graphic novel del 2015 intitolata \"Suffrajitsu: Mrs. Pankhurst's Amazons\"."}
{"id": "2407614", "revid": "26891", "url": "https://it.wikipedia.org/wiki?curid=2407614", "title": "Supermarine S 6", "text": ""}
{"id": "2407615", "revid": "339392", "url": "https://it.wikipedia.org/wiki?curid=2407615", "title": "Fussball Club Basel 1893", "text": ""}
{"id": "2407621", "revid": "1442080", "url": "https://it.wikipedia.org/wiki?curid=2407621", "title": "Delray Beach International Tennis Championships 2009 - Singolare", "text": "Il singolare del Delray Beach International Tennis Championships 2009 \u00e8 stato un torneo di tennis facente parte dell'ATP World Tour 2009.\nKei Nishikori era il detentore del titolo, ma quest'anno non ha partecipato.\nIn finale, Mardy Fish ha battuto Evgenij Korol\u00ebv, 7\u20135, 6\u20133."}
{"id": "2407622", "revid": "115461343", "url": "https://it.wikipedia.org/wiki?curid=2407622", "title": "Dottor Bedlam", "text": "Dottor Bedlam \u00e8 un personaggio dei fumetti creato da Jack Kirby nel 1971, pubblicato dalla DC Comics.\nIl suo nome deriva dal Bethlem Royal Hospital che si trova a Londra, uno dei pi\u00f9 antichi istituti di salute mentale al mondo.\nBiografia del personaggio.\nLe origini del Dottor Bedlam sono sconosciute, a parte per il fatto che una volta possedeva un corpo fisico che \u00e8 stato trasformato in qualche modo in pura energia psionica. Il suo principale nemico \u00e8 Mister Miracle, che non \u00e8 mai riuscito a sconfiggere.\nDopo la distruzione di Apokolips e Nuova Genesi il Dottor Bedlam si \u00e8 trasferito sulla Terra ed \u00e8 diventato un escapista con il nome di Barone Bedlam, indossando un costume che \u00e8 il negativo del costume di Mister Miracle."}
{"id": "2407623", "revid": "38120", "url": "https://it.wikipedia.org/wiki?curid=2407623", "title": "Doctor Bedlam", "text": ""}
{"id": "2407626", "revid": "767487", "url": "https://it.wikipedia.org/wiki?curid=2407626", "title": "Gerona (Filippine)", "text": "Gerona \u00e8 una municipalit\u00e0 di Seconda classe delle Filippine, situata nella Provincia di Tarlac, nella Regione di Luzon Centrale.\nGerona \u00e8 formata da 44 baranggay:"}
{"id": "2407630", "revid": "287204", "url": "https://it.wikipedia.org/wiki?curid=2407630", "title": "Bozzetto (disambigua)", "text": ""}
{"id": "2407631", "revid": "7969", "url": "https://it.wikipedia.org/wiki?curid=2407631", "title": "Give Me The Night", "text": ""}
{"id": "2407634", "revid": "729019", "url": "https://it.wikipedia.org/wiki?curid=2407634", "title": "La Paz (Tarlac)", "text": "La Paz \u00e8 una municipalit\u00e0 di Terza classe delle Filippine, situata nella Provincia di Tarlac, nella Regione di Luzon Centrale.\nLa Paz \u00e8 formata da 21 baranggay:"}
{"id": "2407635", "revid": "131358", "url": "https://it.wikipedia.org/wiki?curid=2407635", "title": "Fussball Club Biel/Bienne", "text": ""}
{"id": "2407640", "revid": "131358", "url": "https://it.wikipedia.org/wiki?curid=2407640", "title": "Football Club Bulle", "text": ""}
{"id": "2407642", "revid": "709565", "url": "https://it.wikipedia.org/wiki?curid=2407642", "title": "Scott Radinsky", "text": "Ha giocato nel ruolo di lanciatore di rilievo (\"relief pitcher\") per 11 stagioni nella Major League Baseball (MLB) con le maglie dei Chicago White Sox, dei Los Angeles Dodgers, dei St. Louis Cardinals e dei Cleveland Indians.\n\u00c8 il cantante della band punk rock Pulley, in precedenza \u00e8 stato il cantante della band Ten Foot Pole.\nCarriera sportiva.\nGiocatore.\nScelto dai Chicago White Sox nel draft del 1986, fino al 1989 milit\u00f2 in varie squadre delle minor leagues.\nIl suo debutto nella MLB avvenne con i Chicago White Sox nel 1990.\nNella pausa tra le stagioni 1993 e 1994 gli venne diagnosticato un linfoma di Hodgkin; le cure mediche a cui dovette sottoporsi gli pregiudicarono tutta la stagione sportiva seguente ma fortunatamente ebbero esito positivo.\nNel 1995 torn\u00f2 sui campi da gioco ma a fine campionato i White Sox decisero di non avvalersi pi\u00f9 delle sue prestazioni.\nNel 1996 firm\u00f2 in qualit\u00e0 di free agent con i Los Angeles Dodgers. Nelle sue tre stagioni a Los Angeles la sua media PGL (ERA) stagionale non super\u00f2 mai 2.89.\nAl termine della stagione 1998 i Dodgers non rinnovarono il suo contratto, cos\u00ec il giocatore si trasfer\u00ec in qualit\u00e0 di free agent ai St. Louis Cardinals. Perse la seconda met\u00e0 della stagione 1999 a causa di un problema al gomito sinistro; l'anno dopo si infortun\u00f2 durante la prima partita e dovette sottoporsi ad un intervento chirurgico per la ricostruzione del legamento collaterale dell'ulna.\nNel 2001, di nuovo come free agent, pass\u00f2 ai Cleveland Indians. Una volta rimessosi dall'infortunio fece solo altre due apparizioni in MLB prima di annunciare il suo ritiro.\nAllenatore.\nNel 2004 rientr\u00f2 nel mondo del baseball entrando a far parte dello staff dei Cleveland Indians come allenatore dei lanciatori per diverse squadre satellite attive nelle \"minor leagues\". Nel suo nuovo ruolo di allenatore ha lavorato per i Lake County Captains, gli Akron Aeros, i Buffalo Bisons, e i Columbus Clippers. Alla fine del 2009 entra a far parte dello staff dei Cleveland Indians, prima come responsabile del bullpen poi come allenatore dei lanciatori. Nell'agosto 2012 gli Indians annunciano il suo licenziamento.\nNella stagione 2013 ricopre il ruolo di allenatore dei lanciatori degli Ogden Raptors, squadra di Minor League affiliata ai Los Angeles Dodgers.\nCarriera musicale.\nGrande appassionato di musica punk, esord\u00ec come cantante della band Scared Straight che successivamente cambi\u00f2 il suo nome in Ten Foot Pole. Nel 1996 fond\u00f2 un nuovo gruppo chiamato Pulley dopo essere stato allontanato dalla sua precedente band per via della sua attivit\u00e0 di giocatore di baseball che non gli permetteva un impegno musicale continuo. Con il nuovo gruppo ha inciso 5 album."}
{"id": "2407644", "revid": "254059", "url": "https://it.wikipedia.org/wiki?curid=2407644", "title": "Joseph \u00c9douard de La Motte-Rouge", "text": "Biografia.\nJoseph \u00c9douard de La Motte-Rouge nacque a Pl\u00e9neuf-Val-Andr\u00e9, nel dipartimento francese della C\u00f4tes-du-Nord, il 3 febbraio 1804, da Joseph Marie de La Motte-Rouge, signore di La Motte-Rouge, e di sua moglie Agathe Julie de La Motte de La Guyomarais.\nIntrapresa la carriera militare, si form\u00f2 presso la scuola militare di Saint-Cyr dal 1819 al 1821. Fu destinato come luogotenente inferiore del 22\u00ba Battaglione di fanteria di linea nella spedizione di Spagna del 1823, ove rimase ferito. Successivamente partecip\u00f2 ai combattimenti di A Coru\u00f1a e di San Sebasti\u00e1n, e fece parte delle forze d'occupazione a Madrid fino al 1825.\nNel 1830 prese parte alla rivoluzione belga, combattendo agli ordini del maresciallo \u00c9tienne Maurice G\u00e9rard e partecipando ai combattimenti contro il Regno d'Olanda che terminarono con la prea di Anversa del dicembre del 1832, venendo promosso capitano.\nIl 12 aprile 1840 spos\u00f2 Cl\u00e9mentine Marie Pocquet de Livonni\u00e8re.\nSuccessivamente venne nominato generale di brigata poco tempo il dopo il colpo di Stato in Francia del 1851 che a port\u00f2 al potere Luigi Napoleone. Ferito a Varna durante la guerra di Crimea del 1853-1856, prese parte alla battaglia dell'Alma, distinguendosi poi nella battaglia di Inkerman. Promosso generale di divisione nel giugno 1855, ottenne il comando della 2\u00aa Divisione dell'Armata d'Oriente, distinguendosi ancora nella battaglia di Traktir.\nFu comandante della 15\u00aa Divisione militare a Nantes, della 1\u00aa Divisione del 2\u00ba Corpo d'armata comandato dal generale Patrice de Mac Mahon, col quale combatt\u00e9 la seconda guerra d'indipendenza italiana del 1859. La sua divisione partecip\u00f2 alla battaglia di Turbigo ed alla battaglia di Magenta, combattute rispettivamente il 3 e il 4 giugno 1859. Lo stesso corpo militare ebbe un ruolo fondamentale nella battaglia di Solferino e San Martino del 24 giugno 1859.\nJoseph Edouard svolse anche attivit\u00e0 politica divenendo candidato alle elezioni della circoscrizione della C\u00f4tes-du-Nord del\n1869.\nPrese parte quindi alla battaglia di Sedan del 1870 ottenendo il comando della 15\u00aa Divisione militare e poi dell\"'Arm\u00e9e de la Loire\". Ottenuto il governatorato di Orl\u00e9ans il 6 ottobre 1870, fu costretto a lasciare la citt\u00e0 pochi giorni dopo il suo insediamento, l'11 ottobre, a seguito della sconfitta contro i prussiani, venendo immediatamente destituito e rimpiazzato dal generale Louis d'Aurelle de Paladines.\nMor\u00ec nel suo castello de la Motte a H\u00e9nansal, il 29 gennaio 1883. Due anni dopo la sua morte, la citt\u00e0 di Nantes gli intitol\u00f2 il ponte \"G\u00e9n\u00e9ral-de-la-Motte-Rouge\"."}
{"id": "2407645", "revid": "767487", "url": "https://it.wikipedia.org/wiki?curid=2407645", "title": "Paul Gr\u00fcmmer", "text": "Biografia.\nGr\u00fcmmer nacque a Gera in Turingia e studi\u00f2 al Conservatorio di Lipsia con Julius Klengel.\nDivenne noto quale componente del Busch Quartet fondato da Adolf Busch.\nFu anche un e scrisse due trattati sulla musica:"}
{"id": "2407647", "revid": "6923", "url": "https://it.wikipedia.org/wiki?curid=2407647", "title": "Chic Management", "text": "La Chic Management \u00e8 un'agenzia di moda australiana con sede a Sydney. Fondata nel 1992 da Ursula Hufnagl, tra i volti rappresentati dall'agenzia compaiono le top model Miranda Kerr, Abbey Lee e Catherine McNeil.\nModelle rappresentate da Chic Management.\nLa seguente \u00e8 una lista parziale dei modelli che sono stati rappresentati dalla Chic Management."}
{"id": "2407648", "revid": "124912765", "url": "https://it.wikipedia.org/wiki?curid=2407648", "title": "Jean-Baptiste Say", "text": "Principale economista classico francese, era anche giornalista e imprenditore nel cotone. \u00c8 famoso per aver elaborato la Legge di Say (o \"legge degli sbocchi\") e, pi\u00f9 globalmente, per le sue posizioni liberiste.\n\u00c8 stato uno dei fondatori dell'\u00e9cole sp\u00e9ciale de commerce et d'industrie di Parigi.\nBiografia.\nProveniente dalla borghesia (il padre era un commerciante), inizi\u00f2 giovanissimo a lavorare per poi dedicarsi agli studi economici. La sua prima opera venne sequestrata per via delle sue idee liberali.\nNel 1814 ebbe i suoi primi incarichi governativi e l'anno successivo, nel 1815, fu nominato professore all'universit\u00e0 di Parigi. Fu per un breve periodo (1830-1831) membro del \"Consiglio Generale della Senna\"; lasci\u00f2 poi ogni titolo per dedicarsi alla cattedra di Economia Politica da lui fondata presso il Coll\u00e8ge de France.\nGrande amico di Ricardo, nel 1819 partecip\u00f2 assieme a Vital Roux alla fondazione della prima \"business school\" del mondo dando vita all'\"\u00c9cole Sp\u00e9ciale de Commerce et d'Industrie\"; in seguito divenuta ESCP Business School.\nIl suo \"Cath\u00e9chisme d\u2019\u00e9conomie politique\", pubblicato nel 1817 e tradotto subito in tutte le lingue europee, rappresenta \"la conclusione non solo simbolica di un percorso che tende a costruire l\u2019economia politica come morale e come scienza del mercato\"."}
{"id": "2407654", "revid": "287204", "url": "https://it.wikipedia.org/wiki?curid=2407654", "title": "Bedlam", "text": ""}
{"id": "2407662", "revid": "36426", "url": "https://it.wikipedia.org/wiki?curid=2407662", "title": "Anton Bruckner", "text": "Storia familiare.\nIl cognome Bruckner \u2013 nelle sue variabili antiche (Prugkhne, Prugner, Pruckner) \u2013 compare in Austria gi\u00e0 a partire dal XV secolo. Esso si identifica in una parabola sociale di carattere prevalentemente rurale, interrotta soltanto nella seconda met\u00e0 del XVIII secolo, allorch\u00e9 Joseph Bruckner, nonno del compositore, diviene maestro di scuola ad Ansfelden. A vantare tradizioni musicali \u00e8 pi\u00f9 che altro un ramo parallelo della famiglia, i Weiss del vicino paese H\u00f6rsching, che avevano guadagnato una certa fama come organisti. Non a caso sar\u00e0 proprio uno di questi cugini, Johann Baptiste Weiss, ad impartire ad Anton le prime nozioni di tecnica organistica.\nBiografia.\nL'infanzia.\nJoseph Anton Bruckner nasce ad Ansfelden il 4 settembre 1824, da Joseph Bruckner \u2013 figlio dell'omonimo e gi\u00e0 citato maestro di scuola \u2013 anch'egli insegnante, e da Theresia, proveniente dalla famiglia degli Helm, proprietari terrieri. \u00c8 soltanto il primo d'una progenie di ben undici figliuoli, sei dei quali, tuttavia, muoiono in et\u00e0 tenerissima.\nGi\u00e0 dagli anni dell'infanzia, Anton manifesta decise attitudini musicali, sollecitate in larga misura dalla pluralit\u00e0 di interessi di suo padre, ch'era maestro di scuola ma anche cantore, organista e violinista. Proprio dal padre apprende i primi, elementari rudimenti musicali, sperimentati sull'organo della parrocchia cittadina.\nUn'adolescenza travagliata.\nGli anni dell'adolescenza sono certamente determinanti per quel che concerne la formazione del carattere del giovane Bruckner. Il suo animo, infatti, non poco provato dai recenti e numerosi decessi fraterni, torner\u00e0 a convivere con le tragiche esperienze della malattia e della morte. Trasferitosi a H\u00f6rsching nell'inverno del 1835, affidato alle cure e agli insegnamenti del cugino Johann Weiss \u2013 che gli insegner\u00e0 armonia e contrappunto \u2013 il piccolo Anton sar\u00e0 richiamato con urgenza nel paese natale, causa la violenta polmonite che dapprima costringe suo padre a letto (dicembre 1836), e che, in seguito all'aggravarsi della patologia, lo porta poi alla morte (7 giugno 1837). Emblematico l'episodio dello svenimento, avvenuto durante la mesta cerimonia dell'estrema unzione. Il giorno stesso della morte del marito, la vedova Bruckner si reca nella vicina abbazia di Sankt Florian ove raccomanda il primogenito alle cure del priore Michael Arneth.\nIl trasferimento avviene nel luglio seguente. Il piccolo Anton viene assunto come corista e destinato alla terza classe, che, tra le varie discipline, comprende anche la musica. E proprio in questo ambito ha la fortuna di incontrare maestri competenti tra cui Bogner per la teoria e il contrappunto; Edward Kurz, allievo di Johann Georg Albrechtsberger (che fu maestro di Beethoven), per l'armonia; e soprattutto Anton Kattinger, denominato il \u201cBeethoven dell'organo\u201d. Giungiamo cos\u00ec al 1840, crocevia importante nella vita del giovane Bruckner. Terminati gli studi primari, di fronte alla possibilit\u00e0 di scegliere tra la carriera ecclesiastica, scolastica o la continuazione degli studi, memore delle disagiate condizioni familiari, Anton decide di emulare i passi di suo padre e di intraprendere la professione di maestro.\nSi reca dunque a Linz, nell'ottobre dello stesso anno, ove trascorre mesi di preparazione all'insegnamento. \u00c8 un soggiorno importantissimo, nel quale ha la prima diretta conoscenza della grande musica, soprattutto Beethoven e Weber. Superati gli esami nell'estate del 1841, comincia per il giovane Bruckner un periodo di frequenti spostamenti: dapprima Windhaag, villaggio isolato ai confini della Selva Boema, nel quale rimane ben due anni; poi a Kronstorf, nel 1843, altro piccolo villaggio ma col pregio di essere vicino ai pi\u00f9 vivaci centri di Sankt Florian, Enns e Steyr. Non s'interrompono in questi anni gli studi musicali: Bach, soprattutto il \"Clavicembalo ben temperato\" - che si dice Bruckner studiasse anche di notte \u2013 Mozart, Beethoven e i due fratelli Haydn, Franz Joseph e Michael.\nOrganista titolare nell'abbazia di Sankt Florian.\nGiornate di estrema solitudine, trascorse nelle mansuete atmosfere paesane, ove il giovane Anton aveva dovuto temprare la sua fragile ossatura di maestro scolastico, lo accompagnano fino al maggio del 1845, allorch\u00e9, improvvisando una fuga su tema di Preindl, vince un concorso presso la scuola normale di Linz. Nel settembre dello stesso anno, quindi, Bruckner ritorna come maestro salariato nella scuola parrocchiale di Sankt Florian. Qui, a distanza di qualche anno, ritrova i vecchi maestri quali il Kattiger, con cui riprende gli studi organistici, e il Bogner, la cui famiglia prende a frequentare assiduamente. Nel 1848 Kattinger \u00e8 temporaneamente trasferito a Linz: Anton Bruckner ottiene dunque l'incarico \u2013 seppur provvisorio \u2013 di organista nella familiare abbazia. Evento questo che si ripercuote positivamente nell'ambito compositivo. Al settembre 1849 risale infatti la creazione del Requiem in re minore, che lo stesso autore avr\u00e0 modo di definire quale opera \u201c\"non malvagia\"\u201d.\nFrattanto, sempre nel mese di settembre, dell'anno 1851, l'incarico d'organista diviene definitivo. Sono mesi, questi, di importanti affermazioni lavorative e di ambite migliorie finanziarie, indispensabili al giovane maestro per porre rimedio alle modeste condizioni di vita della madre Theresia. Ma sono anche mesi di profonda incertezza sentimentale; proprio in corrispondenza dell'acquisita titolarit\u00e0 in Sankt Florian, Anton pensa dapprima di sposare la sedicenne Bogner, poi di fidanzarsi con un'altra giovane, Antonie Werner. Timore e insoddisfazione prendono coll'invadere anche l'ambito musicale, tant'\u00e8 che nella prima met\u00e0 del 1852 provvede ad inviare al maestro di cappella di corte Ignaz Assmayer \u2013 personalit\u00e0 di rilievo della Vienna musicale, nonch\u00e9 amico di Schubert \u2013 talune sue composizioni (tra cui il Salmo 114). Il commento ricevuto da Assmayer \u00e8 disarmante: questi gli consiglia vivamente di abbandonare la musica. Il contraccolpo psicologico \u00e8 certamente non trascurabile, se \u00e8 vero che nel 1853 un rassegnato Bruckner concorre invano per un impiego di funzionario statale.\nIl consiglio di Sechter.\nA salvare Bruckner da un profondo stato di inquietudine e abbattimento interviene l'amico Schaarschmidt, consigliere del tribunale di Linz, che in una lettera lo esorta a non abbandonare la musica, \"solo dominio ove pu\u00f2 riuscire\", e a continuare la professione di organista. Dal canto suo Anton tenta di rifuggire dall'attuale situazione psicologica immergendosi nella composizione (fatto frequente nella sua esistenza). Risale tra le altre cose all'estate del 1854 la composizione di una \"Missa solemnis\", per il nuovo prelato Friedrich Mayr, che aveva sostituito il vecchio priore e protettore Arneth, deceduto mesi prima. Nell'ottobre dello stesso anno si reca a Vienna, per un esame d'organo proprio con quell'Assmayer che in misura cos\u00ec drastica l'aveva stroncato. Questi lo fa improvvisare su una doppia fuga, quindi gli conferisce un certificato che plaude la sua eccellente capacit\u00e0 organistica.\nL'anno successivo Bruckner \u00e8 nuovamente a Vienna, per incontrare il famoso teorico Simon Sechter, organista di corte e docente al conservatorio (lo stesso col quale anche Schubert avrebbe voluto studiare, se non l'avesse colto la morte). A Sechter egli presenta il manoscritto della \"Missa solemnis\". L'eminente teorico, in tutta risposta, gli consiglia di abbandonare il ristretto ambiente di Sankt Florian e di trasferirsi alla sua scuola per ricominciare gli studi, in modo da coltivare al meglio il proprio talento. Le parole di Sechter scuotono l'animo di Anton, che si decide a lasciare l'ambiente paesano. Nel novembre nel 1855 viene indetto un concorso per il posto di organista titolare nella cattedrale di Linz. Bruckner si iscrive \"in extremis\" e riporta una netta vittoria sugli altri partecipanti. L'8 dicembre, giorno dell'Immacolata concezione, il musicista prende servizio.\nA Linz.\nNonostante i tanti timori della vigilia (temeva moltissimo il primo verace contatto con la citt\u00e0) Bruckner, a Linz, ottiene il titolo definitivo d'organista (25 gennaio 1856), s'impone un lungo periodo di silenzio creativo (seguendo cos\u00ec un altro consiglio di Sechter) e si dedica al solo organo, partecipando a serate musicali e mettendosi in luce in talune circostanze, come quella del settembre 1856, a Salisburgo, in occasione delle celebrazioni per il centenario di Mozart. Nella stessa Salisburgo stringe un'importante amicizia col musicista Rudolf Weinwurm, col quale intrattiene negli anni futuri una corrispondenza vibrante e melanconica. E se da un lato prosegue il fitto studio del \"Trattato d'armonia\" di Sechter, dall'altro decide di sostenere un esame come organista a Vienna. Questo, superato con successo nel luglio del 1858, precede quello finale dell'anno successivo.\nNel corso di questi anni Bruckner riceve primi, importanti riconoscimenti ufficiali, come il commento elogiativo apparso sulla \"Wiener Zeitung\" del 24 luglio 1858 (\u00abDevono esserci poche cattedrali a vantare un organista come Bruckner\u00bb), o l'offerta della carica di direttore della corale Frohsinn, accettata proprio a ridosso della morte della madre Theresia, il 2 novembre 1860. Nel frammezzo vi sono i ripetuti complimenti ricevuti da Sechter in persona, il quale in una lettera arriva a confessargli di \"non aver mai avuto un allievo pi\u00f9 industrioso di voi\". Il tempo degli esami \u00e8 per\u00f2 tutt'altro che alle spalle. L'anno 1861 vede Bruckner iscriversi al Conservatorio di Vienna, per ottenere un certificato di maestro di musica, che gli verr\u00e0 conferito il 22 novembre da una commissione composta, tra gli altri, da Sechter e Herbeck, direttore dei Gesellschaftkonzerte viennesi e scopritore della Sinfonia in si minore \"Incompiuta\" di Schubert, il quale, in una lettera, cos\u00ec si esprime nei confronti del Bruckner allievo: \u00abSe io sapessi la decima parte di ci\u00f2 che lui sa, mi stimerei felice. \u00c8 lui che avrebbe dovuto esaminare noi\u00bb. \nRaggiunto questo importante e definitivo traguardo, Bruckner capisce di doversi finalmente e totalmente dedicare alla composizione. Rifiuta quindi l'offerta dell'amico Weinwurm di sostituire Sechter come organista di corte nella capitale austriaca (\u00abNon \u00e8 che attraverso la composizione che io posso esprimermi: cos\u00ec devo ancora studiare\u00bb). E difatti lo studio, tutt'altro che archiviato, si concretizza nei perfezionamenti seguiti con Otto Kitzler, direttore d'orchestra del Teatro di Linz, nonch\u00e9 convinto sostenitore della \"nuova musica\", rappresentata da Berlioz, Liszt e Wagner, quelli che non a caso saranno i tre numi della musica di Bruckner. Gli anni a cavallo del suo quarantesimo anno di et\u00e0 sono segnati da una moltitudine di viaggi e incontri di rilievo. Fondamentale quello con Richard Wagner avvenuto a Monaco il 10 giugno 1865, per la prima esecuzione di \"Tristano e Isotta\".\nMa degni di altrettanta sottolineatura quelli con Liszt, con il quale condivideva la profonda fede cattolica, avvenuto a Budapest nell'agosto dello stesso anno, con Berlioz a Vienna, nel novembre 1866, in occasione de \"La Damnation de Faust\" diretta dall'autore. Giungiamo cos\u00ec ai tristi trascorsi del 1867, allorch\u00e9, motivazioni legate alla sfera sentimentale e soprattutto sociale \u2013 la citt\u00e0 di Linz lo apprezza come artista ma lo irride come uomo, scontroso e bizzarro, dai vestiti antiquati, \"tagliati da un falegname\" \u2013 nonch\u00e9 da una certa soggezione per un trasferimento viennese oramai incombente, contribuiscono al non inatteso tracollo nervoso, in seguito al quale sar\u00e0 ricoverato per qualche tempo a Bad Kreuzen, con l'ordine tassativo di non leggere n\u00e9 scrivere. La nevrosi si manifesta in modo violento, la mente del compositore \u00e8 crivellata da fobie e ossessioni d'ogni tipo: teme, ad esempio, che il Danubio si prosciughi, oppure \u00e8 sovrastato da una mania calcolatrice che lo costringe a contare tutto ci\u00f2 che lo circonda. Gli stessi medici di Bad Kreuzen definiscono la sua patologia quale \u00abcrisi paranoica, sovreccitazione estrema mista a un sentimento di totale abbandono\u00bb. Questa, curata con docce, si placa col finire dell'estate, sicch\u00e9 il musicista viene dimesso e pu\u00f2 tornare ad immergersi nel lavoro, unica occupazione capace di donargli salute fisica e psicologica.\nSuperata la crisi \u2013 che ad ogni modo torner\u00e0 a farsi sentire ad intermittenza, nell'arco della vita \u2013 grazie alla genuina insistenza di Herbeck, il 6 luglio 1868 Anton Bruckner \u00e8 nominato professore d'armonia, contrappunto e organo al Conservatorio di Vienna, e il 2 agosto dello stesso anno organista di corte, nonostante la decisa opposizione di Hanslick, critico noto in tutta la capitale, favorevole alla corrente brahmsiana e deciso oppositore della musica di Wagner. Alla fine di settembre Bruckner si trasferisce dunque a Vienna con la sorella Nani, inaugurando il suo nuovo mestiere il primo ottobre e seguendo i corsi universitari di storia della musica fino a Beethoven, tenuti dallo stesso Hanslick.\nA Vienna.\nLa vita viennese di Anton Bruckner trascorre circoscritta tra insegnamento e composizione, protetta dalla sfera degli amici pi\u00f9 cari, la quale attutisce il profondo divario esistente tra il carattere timido, paesano del compositore, e la vivace mondanit\u00e0 caratteristica della capitale austriaca di quegli anni. La quotidiana regolarit\u00e0 \u00e8 interrotta per\u00f2 nel 1869 e nel 1871, allorch\u00e9, grazie a due viaggi, rispettivamente in Francia e Inghilterra, Bruckner ha la possibilit\u00e0 di innalzare la sua fama d'organista alla ribalta europea. Ma questi anni segnano anche una decisa accelerazione in ambito sinfonico: viene rivisitata la \"Sinfonia n. 0\", ne viene abbozzata un'altra in si bemolle, ed infine avviata la Seconda in do minore, il cui finale verr\u00e0 accennato proprio durante il soggiorno nella capitale inglese, nella quale era stato inviato in qualit\u00e0 di \"massimo organista austriaco\", per l'inaugurazione del grande organo della Royal Albert Hall. L'inizio del 1871, tuttavia, \u00e8 anche legato ad un evento tragico: la morte della sorella Nani. L'afflitto musicista si decide quindi ad assumere una governante, Katherina Kachelmayer (\"Frau Kathi\"), s\u00ec che possa aiutarlo nelle faccende domestiche.\nAl termine della \"tourn\u00e9e\" londinese, Bruckner fa rientro a Vienna, nella quale, tuttavia, si trova a dover gestire una spiacevole situazione. Accusato di libertinaggio, per essersi rivolto ad una sua allieva con un innocente ed inoffensivo \"lieber Schatz\", (caro tesoro), viene sospeso dalle sue funzioni di ripetitore dalla severa scuola di Sant'Anna. \u00c8 un colpo duro soprattutto dal punto di vista economico, come testimoniano alcune lettere rivolte all'amico Mayfeld. In Conservatorio poi, l'atmosfera \u00e8 tutt'altro che distesa. La sua amicizia con Wagner comincia a sortire i primi effetti negativi, e ad alienargli le simpatie di molti illustri individui. Lo stesso segretario del Conservatorio, nonch\u00e9 docente d'acustica, Julius Zellner, oltre ad affermare che Bruckner non \u00e8 un organista \u2013 probabilmente puntando il dito sulle pi\u00f9 spiccate capacit\u00e0 di improvvisatore, rispetto a quelle d'esecutore \u2013 gli consiglia di gettare nel cestino le sue sinfonie e di dedicarsi a mansioni pi\u00f9 umili per procurarsi denaro, come compiere riduzioni pianistiche. Frattanto, nel giugno del 1872, grazie all'interessamento di Herbeck, viene eseguita nella chiesa imperiale di Sant'Agostino la sua Terza Messa, che ottiene grande successo. Lo stesso Hanslick avr\u00e0 modo di elogiarne il \"magistrale contrappuntismo\" e di paragonarla alla \"Missa solemnis\" di Beethoven.\nL'anno successivo Bruckner si reca da Wagner, a Bayreuth, col manoscritto della \"Terza Sinfonia\", da poco tempo ultimata. Il tedesco, dopo averla attentamente studiata, la definisce un capolavoro, ed accetta con entusiasmo la dedica offertagli. Tuttavia la sincera e profonda ammirazione coltivata da Bruckner nei riguardi dell'autore del Tristano, non fa che procurargli traversie e difficolt\u00e0. Cos\u00ec, proprio in corrispondenza dell'ultimazione della \"Sinfonia n. 4\", detta \"Romantica\", compare perentoriamente sulla scena, come suo diretto e deliberato avversario, la figura di Johannes Brahms, il quale, da poco stabilitosi a Vienna, seguiva la promettente fioritura sinfonica che aveva preso ad animare la mansueta figura del cinquantenne musicista di Ansfelden. Ci\u00f2 nonostante Bruckner riceve in affidamento, nel luglio 1875, la cattedra universitaria (non retribuita) di armonia e contrappunto. Evento questo che sembra aver irritato non poco Hanslick, infastidito, tra l'altro, dal profondo e affettuoso sostegno che l'umile compositore riceve dai suoi allievi (tra i quali ricordiamo Gollerich, Stradal, Eckstein, i fratelli Schalk, Loewe, i due amici Mahler e Krzyzanowski, Klose, Oberleithner, Mottl e Hugo Wolf).\nTuttavia l'affetto dei suoi allievi non \u00e8 sufficiente e Bruckner va incontro a mesi di profonda incertezza, dovuta essenzialmente a pesanti restrizioni finanziarie. A Vienna, frattanto, la \"guerra\" tra wagneriani e brahmsiani \u2013 che si protrarr\u00e0 fino alla morte di Wagner \u2013 entra nel vivo; all'agosto del 1876 risale la prima esecuzione integrale dell'\"Anello del Nibelungo\", alla quale Bruckner assister\u00e0 direttamente, su invito dello stesso Wagner. Nel 1877, dopo aver ricevuto gratuitamente un appartamento da parte del dottor Anton Olzelt-Newin, suo ammiratore, Bruckner deve fare i conti con la dolorosa scomparsa di Herbeck (10 giugno). Questi tuttavia, prima di morire, era riuscito ad imporre ai Filarmonici l'esecuzione della \"Terza Sinfonia\".\nI direttori per\u00f2, essenzialmente a causa della dedica a Wagner, si rifiutano di eseguirla, cos\u00ec tocca allo stesso autore dirigerla, il 16 dicembre, con esiti mediocri, resi oltretutto disastrosi dal successo riportato dalla \"Seconda Sinfonia di Brahms\" pochi giorni dopo. Durante l'esecuzione della \"Terza Sinfonia\", tra fischi e strepitii, gran parte del pubblico abbandona la sala. Solo una decina di persone rimangono ad ascoltarla fino alla fine. Tra queste Mahler e Krzyzanowski, che tentano invano di placare la disperazione del povero Bruckner, il quale pi\u00f9 che mai avvilito confessa \"questa gente non vuol saperne di me\". Tra i fedeli a non aver abbandonato la sala c'\u00e8 tuttavia l'editore musicale Theodor Ratting, che gli propone la pubblicazione dell'opera. Questa Terza sar\u00e0 la sua prima sinfonia pubblicata. L'episodio agrodolce appena descritto rappresenta forse il culmine di quel dissidio tra le due fazioni musicali suddette. Un antagonismo che assume i toni di vera e propria incompatibilit\u00e0 e che finisce per scaricare sull'ingenua figura del maestro d'Ansfelden l'ingrato ruolo di capro espiatorio.\nFinale in crescendo.\nNegli anni a ridosso del 1870, mentre a Vienna cala su Bruckner l'ingiusta cappa del silenzio, questi avvia la creazione di un Quintetto per archi \u2013 commissionatogli da Hellmesberger \u2013 e della Sesta Sinfonia. Trova anche il tempo di innamorarsi di Marie Barth, una giovane modista con la quale intrattiene un rapporto epistolare che, tuttavia, si spegne nell'arco di un anno. Nel febbraio del 1881, il grande direttore Hans Richter decide di eseguire la \"Quarta Sinfonia\": \u00e8 il primo grande successo per Bruckner, elogiato dal critico Kremser come un nuovo Schubert. A questo evento \u00e8 legato il simpatico episodio del tallero, regalato bonariamente dal compositore al maestro d'orchestra\u00a0\u2013 con la frase \"Prendete e bevete una birra alla mia salute\" \u2013 il quale, commosso fino alle lacrime, lo incastona nella sua catena d'orologio. Al mese di maggio risale la celere creazione (in soli sette giorni) del \"Te Deum\". Giungiamo cos\u00ec al 1882, il triste anno dell'addio a Wagner, raggiunto a Bayreuth nel luglio, alla prima assoluta del \"Parsifal\", diretto da Hermann Levi. In questa occasione i due amici hanno l'opportunit\u00e0 di intrattenersi privatamente e nell'incontro\u00a0\u2013 nel quale Wagner rivolgendosi a Richter e ad altri musici affermer\u00e0 \"io non conosco che un uomo che pu\u00f2 avvicinarsi a Beethoven: egli \u00e8 Bruckner\" - l'organista di Ansfelden ha modo di intuire le precarie condizioni del suo Nume principe, il quale, in effetti, si spegner\u00e0 di l\u00ec a poco, nel febbraio del 1883 a Venezia. Proprio questo mesto epilogo suggerisce a Bruckner le commoventi cadenze dell'Adagio della Settima Sinfonia, che viene completata in agosto. Eppure, nonostante i suoi sessant'anni, la fama e il successo continuano ancora a voltargli le spalle. Merito di Hanslick e delle sue gesta velenose.\nFortunatamente Hermann Levi sollecita il grande direttore Arthur Nikisch a programmare a Lipsia la Settima Sinfonia, eseguita il 30 dicembre con grande successo. La stampa germanica giudica Bruckner una forza della natura, accostandolo a Berlioz, a Liszt e a Wagner. Lo stesso Nikisch confida a Schalk, durante le prove dell'Adagio: \"Da Beethoven in poi nulla di simile \u00e8 stato scritto\". \u00c8 la Germania, dunque, a regalare a Bruckner i primi grandi successi in serie. La Settima \u00e8 diretta da Levi a Monaco nel gennaio 1885, il Quintetto e la Terza (l'unica pubblicata) sono eseguiti in altri centri tedeschi. Finalmente anche Vienna prende a considerare il musicista, in particolar modo dopo un articolo elogiativo pubblicato da Hugo Wolf, che inquadra il maestro di Ansfelden in una parabola che \"oscilla per met\u00e0 in Beethoven e per met\u00e0 nelle moderne prospettive\". L'eco di questo successo sembra finisca con l'irritare Brahms, il quale pare definisca Bruckner \"uomo privo di senno che i preti di Sankt Florian hanno sulla coscienza\". E non manca neppure un ulteriore appunto di Hanslick che dice \"il cervello di Bruckner obnubilato dall'incenso\".\nCi\u00f2 nonostante, dal 1885 in poi, le esecuzioni di opere bruckneriane a Vienna prendono a intensificarsi, essendo riecheggiati i successi in Germania.\nI commenti si sprecano, e, come \u00e8 facile immaginare, variano dal negativo stereotipo diffuso nella corrente brahmsiana, al sincero ed entusiastico apprezzamento degli amici e dei sostenitori del compositore. Tra questi vi \u00e8 anche il premio Nobel Paul Heyse, scrittore tedesco, che in occasione di un concerto bruckneriano a Monaco, ha la possibilit\u00e0 di esprimere al compositore tutta la sua ammirazione. Bruckner\u00a0\u2013 che si era scrollato di dosso il peso della polemica sostenendo \u00abio sono una natura infiammata di cattolico; Brahms un freddo temperamento di protestante. \u00c8 un eccellente musicista, che sa il suo mestiere; ma non ha temi\u00bb. \u2013 dal canto suo, si mantiene al di fuori di ogni diatriba. Avvia la composizione della monumentale \"Ottava Sinfonia\", completata nel 1887, e si limita a seguire le sue Sinfonie che percorrono l'Europa (Richter dirige la Terza, Quarta e Settima in Germania e Inghilterra) e raggiungono il nuovo mondo (Theodor Thomas dirige nel 1886 la Settima a New York, Chicago e Boston). \u00c8 di questo periodo l'attestato di stima ricevuto da Johann Strauss, che confessa \"Il genio siete voi\", al che l'autore della Settima Sinfonia risponde \"Io darei delle sinfonie per un valzer di Johann Strauss\".\nL'ultimo decennio della vita di Bruckner \u00e8 segnato da un lento declino e da una fama crescente. Una gloria che dopo aver conquistato Europa e America, s'insedia anche a Vienna, patria finora ingrata. Nell'ottobre del 1889, taluni musicisti decidono una conciliazione tra Bruckner e Brahms, nel ristorante abituale di quest'ultimo \"All'Istrice rosso\". Dopo un preliminare imbarazzo, una divertente battuta di spirito (\u00abAh, vedete, Herr Dokta, c'\u00e8 almeno un punto su cui ci capiamo\u00bb \u2013 dice vedendo portare a Brahms un piatto di \"kn\u00f6del\", gnocchi tipici della cucina centroeuropea) favorisce la distensione del clima, s\u00ec che la serata trascorre serenamente. Ci\u00f2 nondimeno il rapporto tra i due compositori non avr\u00e0 mai punti di incontro, a causa delle loro tendenze artistiche troppo divergenti. Terminata l'Ottava Sinfonia e iniziata la Nona, tra il 1889 e il 1890, la cronaca degli ultimi sei anni di Bruckner va lentamente attenuandosi, sino a spegnersi. Ancora compone opere corali, come il \"Salmo 150\" e la \"cantata Helgoland\". Ancora viaggia a seguire le esecuzioni delle sue opere (il \"Te Deum\" diretto a Berlino da Ochs nel maggio del 1891, la \"Settima Sinfonia\" ancora a Berlino nel gennaio del 1894).\nTrova persino il tempo di avviare brevi avventure sentimentali, come con Karoline, un suo vecchio amore di Linz, o con la berlinese Ida Buhz, che vorrebbe sposarlo senza per\u00f2 convertirsi al cattolicesimo, o con Adele, figlia di un decoratore, che sar\u00e0 la \"dama velata\" ai suoi funerali. Intanto, nell'autunno del Novanta, a causa dell'intensificarsi dei suoi malesseri fisici e nervosi, ottiene dall'imperatore, a cui ha dedicato l'\"Ottava Sinfonia\", di divenire pensionato come organista di corte, e chiede un congedo di sei mesi per malattia al conservatorio, dal quale riceve una pensione dal gennaio del 1891. Frattanto si susseguono esecuzioni di rilievo: nel 1890 la Quarta Sinfonia \u00e8 diretta a Monaco, la Terza a Vienna da Richter, che l'anno dopo presenta la Prima Sinfonia. Nonostante i perseveranti stereotipi di Hanslick, le accoglienze sono sempre trionfali. Tra le molteplici esecuzioni, Bruckner segue con interesse le ottime interpretazioni di Mahler, il quale dal 1891 al 1895 dirige numerosissime opere del maestro (la Prima Messa e la Terza Sinfonia ad Amburgo, altre Sinfonie a New York).\nIl 7 novembre \u00e8 nominato dall'Universit\u00e0 di Vienna dottore \"honoris causa\", diploma molto ambito in quanto dapprima toccato a Brahms. Il mese dopo \u00e8 organizzato dai docenti un ricevimento in suo onore, al quale non \u00e8 presente Hanslick. Nel 1892 si reca a Bayreuth, nel decennale della morte di Wagner. A Vienna le sue ultime gioie: Richter, ora che Brahms si \u00e8 ritirato dalla composizione sinfonica, gli programma l'\"Ottava Sinfonia\", mentre Joseph Eberle gli propone la pubblicazione delle sue opere inedite. Anton Bruckner trascorre i suoi ultimi tre anni di vita alternando periodi di lunga indisposizione, causati da eretismo nervoso e crisi di idropisia, ad altri di fitto lavoro, atto a vincere la corsa sulla morte s\u00ec da terminare la sua opera conclusiva e definitiva, la \"Nona Sinfonia\". Il 10 novembre 1893 detta il suo testamento ed esprime la volont\u00e0 di non ricevere pi\u00f9 amici, neppure quelli maggiormente fidati. Per il settantesimo compleanno viene eletto membro onorario del Musikverein viennese. Poco prima aveva scritto al fratello Ignaz di voler essere sepolto sotto il grande organo di Sankt Florian.\nNell'ottobre del 1894 riprende i corsi all'universit\u00e0, e in un incontro con i suoi studenti, rassegnati al peggio alla vista delle sue precarie condizioni di salute, confessa: \u00abMiei cari amici, voi sapete che in questo mondo non ho che voi e la composizione\u00bb. Il 13 novembre tiene la sua ultima lezione e il 30 successivo termina l'Adagio della \"Nona Sinfonia\", iniziando il Finale. Che tuttavia non riuscir\u00e0 a completare. Nel gennaio del 1896 si reca in carrozza ad una esecuzione del \"Te Deum\", l'ultimo concerto a cui assiste. Ancora crisi che si ripetono fino all'estate. Nel mese di settembre riprende a comporre. Ha idea di scrivere un'opera alla \"Lohengrin\", intitolata Astra (dal poema \"Die Toteninsel\" di Richard Voss), che sia la \"summa\" di tutta la poetica romantica, religiosa, mistica e totalmente pura. L'11 ottobre, tuttavia, mentre siede al pianoforte intento al Finale della Nona avverte un brivido, si alletta e muore. Funerali solenni gli vengono tributati nella chiesa di San Carlo, il 14 ottobre; Loewe dirige l'Adagio della \"Settima Sinfonia\". Le spoglie vengono poi trasferite a Sankt Florian.\nCronologia delle opere di Anton Bruckner.\n1834 circa\n1836 circa\n1837\n1842 circa\n1843\n1843 circa\n1844\n1845\n1845 circa\n1846\n1847\n1848\n1849\n1850\n1851\n1851 circa\n1852\n1852-54\n1854 circa\n1854\n1855\n1856\n1857\n1858\n1860 circa\n1861\n1862\n1863\n1864\n1865\n1866\n1868\n1869\n1870\n1872\n1873\n1874\n1875\n1876\n1877\n1878\n1879\n1880\n1881\n1882\n1883\n1884\n1885\n1886\n1887\n1888\n1889\n1890\n1891\n1892\n1893\n1894\n1896"}
{"id": "2407666", "revid": "729019", "url": "https://it.wikipedia.org/wiki?curid=2407666", "title": "Fran\u00e7ois Trinh-Duc", "text": "Biografia.\nDi lontane origini vietnamite (suo nonno era originario dell'Indocina francese), Trinh-Duc frequent\u00f2 la scuola di rugby del Pic-Saint-Loup (non distante da Montpellier) e in seguito entr\u00f2 nei cadetti del Montpellier, club nel quale milita a tutt'oggi.\nDebutt\u00f2 in prima squadra nel 2004 contro il Biarritz, e da allora \u00e8 divenuto titolare nel ruolo di apertura e, talora, centro o estremo.\nMilit\u00f2 nella Nazionale francese Under-19 (esordio contro i pari et\u00e0 della Scozia nel 2006) e, dal 2008, fa parte della selezione maggiore, con la quale esord\u00ec nel Sei Nazioni, anche in tale occasione contro la ; nonostante a livello internazionale Marc Li\u00e8vremont, il C.T. francese, lo utilizzi normalmente nel ruolo di apertura, talora Trinh-Duc \u00e8 stato utilizzato come centro, opzione che lo staff della Nazionale ha valutato onde favorire la convivenza con David Skrela all'apertura.\nVincitore del Sei Nazioni 2010 con il Grande Slam, ha preso parte alla giungendo fino alla finale, persa contro la ."}
{"id": "2407667", "revid": "110157", "url": "https://it.wikipedia.org/wiki?curid=2407667", "title": "La famiglia nella societ\u00e0 contemporanea", "text": "La famiglia nella societ\u00e0 contemporanea \u00e8 un libro scritto da Chiara Saraceno, docente di sociologia, nel quale l'autrice si propone di presentare le caratteristiche della famiglia tipo moderna, sottoposta alle continue evoluzioni sociali, che convertendo la societ\u00e0 agricola-contadina in una prettamente urbano-industriale, hanno privato la famiglia del ruolo primario produttivo e sociale modificandone i compiti e anche, in un certo senso, l'importanza.\nLa Saraceno avverte il lettore che la famiglia dal punto di vista sociologico \u00e8 stata scoperta da pochi anni, da quando la presunta sacralit\u00e0 e naturalit\u00e0 sono state messe in dubbio dalle continue crisi della struttura familiare, dei ruoli e degli ambiti. Gi\u00e0 nella seconda met\u00e0 dell'Ottocento, sia gli studiosi della societ\u00e0, Marx in testa e gli antropologi come Morgan elaborarono teorie sullo sviluppo delle famiglie correlate ai modi di produzione e alle forme di organizzazione politica.\nL'autrice illustra le origini della famiglia nucleare, e le differenze rispetto alla famiglia estesa caratterizzata da una carica emozionale-affettiva ridotta e da una prevalenza dell'aspetto economico-produttivo (agricoltori) o tradizionale (nobili) come collante strutturale.\nIl libro sottolinea la rivoluzione della famiglia borghese, per quanto riguarda i rapporti fra amore e sesso, il nuovo ruolo della donna, l'allontanamento dei bambini dal lavoro e la loro istruzione a scuola e la scissione fra pubblico e privato e casa e lavoro. Nell'ultima fase storica, ci avverte la Saraceno, alcune abitudini e tendenze relazionali e sociali mutate stanno indicando se non proprio il disfacimento della famiglia, quanto meno l'alterazione degli equilibri affettivi e dei ruoli al suo interno.\nL'autrice presenta le varie tipologie familiari storiche associandole ai rapporti socio-economici, partendo dal Quattrocento europeo per giungere fino ai nostri giorni. Il libro elenca le cause dell'alterazione della composizione delle famiglie, trovandole nel femminismo, nello sviluppo tecnologico e nelle tecniche contraccettive.\nL'ultima parte del libro \u00e8 dedicata alla presentazione della politica familiare di vari paesi mondiali, tra i quali annoveriamo l'esperienza del kibbutz israeliani."}
{"id": "2407669", "revid": "110157", "url": "https://it.wikipedia.org/wiki?curid=2407669", "title": "La pubblicit\u00e0", "text": "La pubblicit\u00e0 \u00e8 un libro scritto da Walter Taplin, ex direttore dell'\"Economist\" e docente di Pubblicit\u00e0 e Promozione Vendite presso la \"London School of Economics\", che ha origine nelle ricerche dell'autore sul funzionamento dell'organizzazione pubblicitaria e dall'esigenza di esaminare i problemi del settore con una certa imparzialit\u00e0 al punto da poterli studiare anche autonomamente nei dipartimenti universitari.\nL'autore affronta innanzitutto le cause, le origini della pubblicit\u00e0 e la sua utilit\u00e0, e per fare ci\u00f2, esegue una descrizione storica sui bisogni dell'uomo, sulla loro tipologia e sulla componente razionale e irrazionale della loro soddisfazione.\nTaplin si sofferma sul tipo di informazione svolta dai pubblicitari e sulla gradazione di persuasione che si confonde nel messaggio. Il libro descrive i vari livelli di persuasione, dalla costrizione alla suggestione, la gestione del marketing rapportato alla produzione e al mercato. Interessanti sono i confronti della persuasione commerciale con quella religiosa e quella politica che riportano a galla la cosiddetta propaganda. L'autore approfondisce quali siano i meccanismi di controllo fra gli esseri umani.\nIl capitolo seguente propone la tematica della concorrenza, descritta sia nelle sue caratteristiche aggressive e alla relativa difficolt\u00e0 di regolamentarla e sia per i vantaggi pratici che \u00e8 in grado di apportare. Successivamente, l'autore si interroga sulla presunta immoralit\u00e0 della pubblicit\u00e0 e sulla scorrettezza di quella subliminale. Fondamentali sono le scelte per lo stanziamento pubblicitario ed il budget, che devono prevedere un certo tipo di ritorno commerciale oltrech\u00e9 un determinato target.\nL'indagine effettuata da Taplin \u00e8 ben lontana da quella di un giornalista o da quella di un esponente del settore, piuttosto sfrutta gli strumenti che l'economia e la sociologia gli mettono a disposizione."}
{"id": "2407670", "revid": "1573940", "url": "https://it.wikipedia.org/wiki?curid=2407670", "title": "Marcello Bartalini", "text": "Fu campione olimpico nella cronometro a squadre ai Giochi di Los Angeles 1984, e poi professionista per due anni, dal 1988 al 1989.\nCarriera.\nNato a Empoli in frazione Tinaia, all'et\u00e0 di quattordici anni, dopo alcuni approcci con la pallacanestro, cominci\u00f2 a gareggiare nel ciclismo. Nel 1983 conquist\u00f2 la medaglia d'oro nella cronometro a squadre ai Giochi del Mediterraneo a Casablanca. Nel 1984 vinse la medaglia d'oro di specialit\u00e0 ai Giochi olimpici di Los Angeles in quartetto con Marco Giovannetti, Eros Poli e Claudio Vandelli e sotto la direzione di Edoardo Gregori, superando Svizzera e Stati Uniti; l'anno seguente vinse anche il bronzo di specialit\u00e0 ai campionati del mondo a Giavera del Montello in quartetto con Poli, Vandelli e Massimo Podenzana.\nI compagni di medaglia tra i dilettanti passarono al professionismo durante gli anni seguenti, mentre Bartalini nel 1985 si trasfer\u00ec negli Stati Uniti. Pass\u00f2 professionista solo nel 1988, firmando per il team italo-statunitense Pepsi Cola-Fanini-FNT dei direttori sportivi Giuseppe Lanzoni e Simone Fraccaro. In stagione gareggi\u00f2 soprattutto in Stati Uniti, tirando le volate a Roberto Gaggioli, vincitore quell'anno della quarta edizione dell'USPRO Championship e di alcune gare a tappe. Nel 1989 pass\u00f2 all'italo-australiana Polli-Mobiexport diretta da Mauro Battaglini e Giorgio Vannucci, lasciando per\u00f2 il professionismo a fine anno.\nPrima, durante e dopo la carriera ciclistica ha portato avanti l'attivit\u00e0 di artista, producendo ceramiche, disegni e tele. Nel 1985, dopo il trasferimento in Stati Uniti, conosce l'espressionista Sam Francis, cominciando a incentrare la propria produzione sulla pittura astratta. I suoi dipinti e disegni risultano apprezzati in Italia e all'estero. \u00c8 stato anche autore di testi per personaggi della televisione come Fiorello e Niki Giustini."}
{"id": "2407674", "revid": "1522738", "url": "https://it.wikipedia.org/wiki?curid=2407674", "title": "Akbar", "text": "Fra i pi\u00f9 importanti imperatori dell'Impero Moghul, grazie all'impegno militare (oper\u00f2 diverse conquiste espandendo i domini della dinastia) e alla politica di riforme amministrative, e agli sforzi in campo religioso, fu impegnato nel far convivere le religioni maggioritarie del regno, come l'induismo e l'islam.\nBiografia.\nAscesa al trono.\nNacque nel 1542 nella fortezza Rajput di Umarkot, nella regione del Sindh, dove suo padre, l'Imperatore Mogul Hum\u0101y\u016bn si era appena installato con la sposa \u1e24am\u012bda B\u0101n\u016b B\u0113gum. Nel 1540 Hum\u0101y\u016bn era stato infatti costretto all'esilio dopo essere stato sconfitto dal notabile afghano Sh\u0113r Sh\u0101h S\u016br\u012b. Rifiutandosi di raggiungere i suoi familiari in Persia, Akbar decise invece di restare in Afghanistan dallo zio \u02bfAskari e da sua moglie. Qui crebbe dedicandosi alla caccia e alla lotta, ma non impar\u00f2 mai n\u00e9 a leggere n\u00e9 tanto meno a scrivere, diventando l'unico erede del mitico B\u0101bur a restare analfabeta. Tuttavia la sua mancanza di istruzione non gli imped\u00ec di maturare un certo gusto per l'arte, l'architettura e la musica, e la capacit\u00e0 di ascoltare con tolleranza e rispetto le opinioni altrui.\nApprofittando dell'anarchia seguita alla lotta per la successione al trono di Sh\u0113r Sh\u0101h S\u016br\u012b nel 1555, il padre di Akbar, Hum\u0101y\u016bn, marci\u00f2 con un esercito in parte fornito dal suo alleato lo sci\u00e0 di Persia \u1e6cahmasp I e conquist\u00f2 nuovamente Delhi, prima di morire pochi mesi dopo. Akbar succedette a suo padre il 14 febbraio 1556 nel mezzo di un conflitto per la successione a Gran Mogol con Sikandar Sh\u0101h S\u016br\u012b, uno dei figli di Sh\u0113r Sh\u0101h S\u016br\u012b e pretendente al trono. Dopo essere stato incoronato in una solenne cerimonia, vestito di una tunica dorata e con una tiara nera, Akbar venne insignito del titolo di \"Sh\u0101hansh\u0101h\" (in persiano \"Re dei re\").\nIl regno di Akbar.\nIl primo obiettivo del nuovo Imperatore Moghul fu quello di debellare definitivamente la minaccia rappresentata dalla dinastia Suri, eliminando il suo rappresentante pi\u00f9 minaccioso Sikandar Sh\u0101h S\u016br\u012b, il quale manteneva ancora il controllo della regione del Punjab.\nFu cos\u00ec che Akbar marci\u00f2 contro Sikandar, lasciando Delhi nelle mani del suo capo militare Tardi Beg Kh\u0101n.\nSikandar non cerc\u00f2 mai lo scontro con il suo avversario e mentre questi avanzava prefer\u00ec ritirarsi con il suo esercito. Nel frattempo per\u00f2, a Delhi, un capo militare di nome Hemu al servizio di \u02bf\u0100dil Sh\u0101h S\u016br\u012b, fratello di Sikandar, conquist\u00f2 con un audace attacco a sorpresa la capitale del regno Moghul e si autoproclam\u00f2 sovrano con il titolo di \"R\u0101ja Vikramaditya\" tradendo cos\u00ec il suo stesso sovrano. Akbar, facendo riferimento ai suoi fedeli generali, seppe non solo riguadagnare il dominio paterno, ma riusc\u00ec anche ad ampliarlo, fissando i territori del regno oltre che sull'Indostan propriamente detto, anche sull'Afghanistan orientale, il Bengala, il Kashmir e gran parte del Deccan. Tale estensione non fu pi\u00f9 raggiunta in seguito da nessun altro sovrano. Akbar scelse come centro dell'impero, in luogo della vecchia sede di Delhi, Agra.\nAkbar e le riforme in campo religioso e amministrativo.\nAkbar considerava con grande seriet\u00e0 il fatto di essere l'imperatore di un popolo con pi\u00f9 religioni e dedic\u00f2 molto tempo e risorse per cercare punti di contatto tra le diverse fedi del popolo su cui regnava. Si spese cos\u00ec, oltrech\u00e9 in campo amministrativo migliorando l'apparato burocratico, anche sul fronte sociale attenuando i prelievi fiscali, sforzandosi di renderli omogenei (tale parit\u00e0 di trattamento implicava anche un uguale riconoscimento di natura religiosa). Egli era estremamente tollerante nei confronti dell'induismo, mentre al contrario era molto critico nei confronti dell'Islam; volle cos\u00ec approfondire la conoscenza di altri culti, invitando a dibattere pubblicamente e liberamente alcuni esponenti delle principali religioni presenti nel suo regno: musulmani, zoroastriani, ind\u00f9, giainisti e anche cristiani, questi ultimi provenienti da Goa, possedimento portoghese, nonch\u00e9 dalle missioni francescane e gesuite. Applic\u00f2 per primo, cosa evidentemente di grande novit\u00e0 per quel tempo (soprattutto presso i regni musulmani), un criterio di tolleranza religiosa, facendo in modo che i vari credi potessero convivere senza che ne prevalesse alcuno.\nLa sua fama di sovrano clemente (soprattutto per il trattamento accondiscendente verso le missioni e le ambascerie cristiane ed europee) si estese all'Occidente, dove fu noto col nome di \"Gran Mogol\", dovuto all'origine mongola (il suo antenato Tamerlano era di etnia turco-mongola) della sua dinastia, e che venne esteso in seguito anche ai suoi successori. Le frequenti diatribe, i sottili ragionamenti teologici e soprattutto i vari tentativi di conversione nei suoi confronti, operati soprattutto da parte dei missionari gesuiti, ebbero il risultato di allontanare definitivamente Akbar da ogni tipo di religione ufficiale, tanto che nel 1579, sfiduciato anche dagli esponenti di un Islam ortodosso, si autoproclam\u00f2 infallibile in materia di fede e nel 1582 fond\u00f2 una sua personale religione chiamata \"D\u012bn-i taw\u1e25\u012bd-i il\u0101h\u012b \"(\"monoteismo\"), che purtuttavia rimase circoscritta alla cerchia dei letterati di corte, e non ebbe alcun seguito presso il popolo, che rimase totalmente legato alle proprie antiche fedi.\nLa nuova religione derivava dalla lunga permanenza di Akbar in Persia, e si basava fondamentalmente sull'Islam, in particolare sufi, ma registrava anche una forte influenza dallo sciismo; era comunque fondata sul concetto dell'unicit\u00e0 di Dio e dell'unit\u00e0 del reale.\nAkbar assunse il titolo di \"Rivelatore di quanto \u00e8 all'interno e rappresentante di quanto esiste\", titolo di chiara derivazione sciita, che vede l\"'Im\u0101m\" come colui che sparge la conoscenza di Dio e plasma il mondo in funzione di tale conoscenza. Tra le derivazioni da altri credi vi sono il rispetto di tutti gli esseri viventi, tipico del giainismo, e il Culto del Sole e della divinit\u00e0 dell'imperatore, provenienti dallo zoroastrismo, che cre\u00f2 forti attriti con l'ortodossia islamica.\nNella cultura di massa.\nAkbar \u00e8 uno dei personaggi principali del romanzo di Salman Rushdie \"L'incantatrice di Firenze\", edito nel 2008 in inglese e in italiano nel 2009, un romanzo storico basato su una minuziosa documentazione."}
{"id": "2407679", "revid": "7969", "url": "https://it.wikipedia.org/wiki?curid=2407679", "title": "Guilty (ayumi hamasaki)", "text": ""}
{"id": "2407680", "revid": "287204", "url": "https://it.wikipedia.org/wiki?curid=2407680", "title": "Treno Henschel-Wegmann", "text": "Il treno Henschel-Wegmann \u00e8 stato un treno direttissimo veloce \"non stop\", delle Deutsche Reichsbahn, in circolazione in Germania tra Berlino e Dresda dal mese di giugno del 1936 all'agosto del 1939. Era trainato dalla locomotiva a vapore DR 61.\nStoria.\nAll'inizio degli anni trenta la \"Deutsche Reichsbahn Gesellschaft\" mise in programma l'esercizio di treni veloci per l'effettuazione di espressi senza fermata tra le citt\u00e0 principali della nazione. Nel 1931 inizi\u00f2 la costruzione del famoso espresso a trazione diesel denominato \"Amburghese Volante\" entrato in servizio con grande successo dal 1933. Nonostante ci\u00f2 tuttavia, anche per effetto della Grande depressione degli anni '30, venne deciso lo sviluppo di locomotive veloci a carbone, autarchico e quindi meno costoso; la Reichsbahn incaric\u00f2 la Henschel &amp; Sohn di Kassel di progettare un mezzo di trazione a vapore in grado di competere con le prestazioni delle nuove unit\u00e0 diesel.\nNell'aprile 1933 la Henschel e la Wegmann raggiunsero un accordo per la produzione del materiale rotabile occorrente. La prima produsse la locomotiva a vapore surriscaldato; la seconda si incaric\u00f2 di produrre un complesso di quattro carrozze studiate nella forma aerodinamica atte a ridurre al minimo possibile la resistenza dell'aria. Anche la locomotiva venne interamente carenata coprendo con forme arrotondate tutte le strutture. Il tutto si avvaleva di un agganciamento automatico Scharfenberg. La locomotiva fu pronta il 31 maggio 1935 ed era in grado di raggiungere la velocit\u00e0 massima di 175\u00a0km/h.\nIl treno era composto della locomotiva e delle seguenti carrozze di costruzione speciale a struttura leggera:\nIl treno Henschel-Wegmann venne esposto in occasione delle celebrazioni del centenario delle ferrovie dal 14 luglio al 13 ottobre 1935 a Norimberga. Il 29 novembre ricevette la visita in cabina di guida da parte di Hitler in persona.\nIn una corsa sulla linea Berlino-Amburgo fu raggiunta la velocit\u00e0 record di 185\u00a0km/h ma questa velocit\u00e0 mise in evidenza i limiti della configurazione tecnica a 2 cilindri nonch\u00e9 dell'insufficienza delle scorte di acqua e carbone. Gi\u00e0 nel maggio del 1936 erano stati effettuati oltre 20.000\u00a0km di corse-prova.\nDall'orario estivo del 1936 il treno Henschel-Wegmann effettu\u00f2 due coppie di treni senza fermata giornalieri tra Berlino e Dresda. La percorrenza fu inferiore a 100 minuti con una velocit\u00e0 media di circa 115\u00a0km/h.\nDato che la locomotiva 61 era rimasta unico esemplare, in caso di indisponibilit\u00e0 per manutenzione o per mancanza dei macchinisti specializzati alla sua guida veniva sostituita alla testa del prestigioso convoglio da una Locomotiva DRG Gruppo 01 o locomotiva BR 03.\nIl treno svolse servizio fino alla vigilia della seconda guerra mondiale; successivamente dal 1954 le carrozze vennero riconvertite ed utilizzate fino agli anni sessanta dalle Deutsche Bundesbahnnen per il treno speciale \"Blauer Enzian\" (Genziana Blu) tra Amburgo e Monaco di Baviera."}
{"id": "2407690", "revid": "110157", "url": "https://it.wikipedia.org/wiki?curid=2407690", "title": "La sociologia", "text": "La sociologia \u00e8 un libro scritto da Luciano Gallino, sociologo, nel quale l'autore descrive nel primo capitolo i vari modi di esercitare la sociologia, ovvero le varie correnti che talvolta, anche dalla denominazione, indicano una connessione con la filosofia, valga per tutti l'esempio della sociologia marxista, di quella fenomenologica e del funzionalismo, oppure di quelle che definiscono l'ambito e la tipologia della ricerca, come nel caso della microsociologia e della macrosociologia, della sociografia, della sociologia applicata, della sociologia rurale, della sociometria, della zoosociologia.\nIl secondo capitolo descrive la sociologia incapsulata all'interno della sociologia, ovvero quella denominata speciale, che costituisce un tassello di quel mosaico che sono le societ\u00e0. Si tratta, quindi, di settori specifici della sociologia, quali la sociologia dell'arte, della famiglia, della religione, della cultura, della donna, della educazione, della industria, della politica, della scienza.\nIl terzo capitolo si occupa delle relazioni tra la sociologia ed altre discipline, appartenenti alle scienze umane e quindi affini, come ad esempio la storiografia, la psicoanalisi, la dialettica, l'economia, la filosofia.\nOgni articolo \u00e8 suddiviso in pi\u00f9 sezioni: la prima propone una definizione dell'indirizzo; la seconda elenca notizie storiche dell'indirizzo; la terza presenta le articolazioni dell'indirizzo; la quarta indica le variabili in grado di modificare il processo descritto nella voce; la quinta indica invece come quel processo trattato nella voce possa modificarne altri."}
{"id": "2407691", "revid": "6923", "url": "https://it.wikipedia.org/wiki?curid=2407691", "title": "Drax Group", "text": "Drax Group plc () \u00e8 una compagnia britannica di energia elettrica.\nLa principale societ\u00e0 controllata \u00e8 la Drax Power Limited, proprietaria della Drax power station vicino a Selby nel North Yorkshire, la pi\u00f9 grande centrale elettrica a carbone in Europa, che fornisce circa il 7% dell'energia elettrica nel Regno Unito. La compagnia fa parte del FTSE 100."}
{"id": "2407694", "revid": "767487", "url": "https://it.wikipedia.org/wiki?curid=2407694", "title": "\u00d6tv\u00f6sk\u00f3nyi", "text": "\u00d6tv\u00f6sk\u00f3nyi \u00e8 un comune dell'Ungheria di 904 abitanti (dati 2001) situata nella provincia di Somogy, nell'Ungheria centro-occidentale."}
{"id": "2407695", "revid": "767487", "url": "https://it.wikipedia.org/wiki?curid=2407695", "title": "P\u00e1lmajor", "text": "P\u00e1lmajor \u00e8 un comune dell'Ungheria di 340 abitanti (dati 2001) situata nella provincia di Somogy, nell'Ungheria centro-occidentale."}
{"id": "2407698", "revid": "767487", "url": "https://it.wikipedia.org/wiki?curid=2407698", "title": "Pamuk", "text": "Pamuk \u00e8 un comune dell'Ungheria di 253 abitanti (dati 2007) situata nella provincia di Somogy, nell'Ungheria centro-occidentale."}
{"id": "2407700", "revid": "293377", "url": "https://it.wikipedia.org/wiki?curid=2407700", "title": "Tschammerpokal 1940", "text": "La 1940 Tschammerpokal fu la sesta edizione della competizione. Nella finale giocata il 1\u00ba dicembre 1940 nell'Olympiastadion di Berlino il Dresdner SC sconfisse il 1. FC N\u00fcrnberg 2-1. Per la prima volta la finale fu decisa ai supplementari.\nFinale.\nDresdner SC(1\u00ba successo)"}
{"id": "2407705", "revid": "767487", "url": "https://it.wikipedia.org/wiki?curid=2407705", "title": "Patalom", "text": "Patalom \u00e8 un comune dell'Ungheria di 389 abitanti (dati 2001) situata nella provincia di Somogy, nell'Ungheria centro-occidentale."}
{"id": "2407706", "revid": "634034", "url": "https://it.wikipedia.org/wiki?curid=2407706", "title": "Test della torre di Londra", "text": "Il test della torre di Londra \u00e8 un test neuropsicologico utilizzato per valutare le funzioni esecutive, in particolare le implicazioni future di una propria azione.\nPratica.\nIl test consiste in una tavoletta con tre aste verticali, di altezza crescente, sulle quali sono disposte tre palline in un determinato ordine. Le aste sono in grado di accogliere rispettivamente una, due, e tre palline. Compito del paziente sar\u00e0 quello di spostare le palline, una sola per volta, per raggiungere un ulteriore ordine (stabilito in precedenza da chi somministra il test)."}
{"id": "2407708", "revid": "767487", "url": "https://it.wikipedia.org/wiki?curid=2407708", "title": "Patca", "text": "Patca \u00e8 un comune dell'Ungheria di 72 abitanti (dati 2001) situata nella provincia di Somogy, nell'Ungheria centro-occidentale."}
{"id": "2407711", "revid": "110157", "url": "https://it.wikipedia.org/wiki?curid=2407711", "title": "Patosfa", "text": "Patosfa \u00e8 un comune dell'Ungheria di 304 abitanti (dati 2001) situata nella provincia di Somogy, nell'Ungheria centro-occidentale."}
{"id": "2407714", "revid": "38120", "url": "https://it.wikipedia.org/wiki?curid=2407714", "title": "Drax group", "text": ""}
{"id": "2407716", "revid": "8489", "url": "https://it.wikipedia.org/wiki?curid=2407716", "title": "Unicorni", "text": ""}
{"id": "2407718", "revid": "767487", "url": "https://it.wikipedia.org/wiki?curid=2407718", "title": "Hupehsuchus nanchangensis", "text": "L'upesuco (Hupehsuchus nanchangensis) era un bizzarro rettile marino di incerta collocazione sistematica, vissuto all'inizio del Triassico (circa 250 milioni di anni fa). I suoi resti fossili sono stati ritrovati in Cina.\nDescrizione.\nQuesto animale misurava circa un metro di lunghezza e pesava qualche decina di chili. L'aspetto di \"Hupehsuchus \"era davvero insolito, e sembra per qualche verso preannunciare gli ittiosauri (le \"lucertole - pesce\" che avranno notevole diffusione dalla fine del Triassico inferiore in poi, fino a met\u00e0 Cretaceo). Il cranio, come quello di molti ittiosauri, era allungato e terminava in una sorta di becco sottile. Quest'ultimo era privo di denti e costituito, curiosamente, da una mascella brevissima e una premascella molto lunga. Le zampe erano trasformate in strutture appiattite, simili a pagaie, con cinque dita ben distinte; nella zampa anteriore, le prime quattro dita erano di eguale lunghezza, mentre il quinto era pi\u00f9 corto.\nIl corpo di questo animale era ampio e alto, dotato di estensioni superiori delle vertebre molto slanciate. Alla sommit\u00e0 di queste vertebre dorsali vi erano ulteriori ossificazioni sormontate da osteodermi, che ne accrescevano ulteriormente l'altezza. La coda era appiattita lateralmente e molto lunga.\nClassificazione.\n\"Hupehsuchus nanchangensis\" venne descritto per la prima volta da C. C. Young e Dong Zhiming nel 1972, sulla base di un fossile ritrovato nella regione di Hubei in Cina, nella formazione Jialingjiang. In seguito sono stati scoperti ulteriori fossili di questo animale, tutti provenienti dallo stesso giacimento. Tutti i fossili, curiosamente, sono conservati in norma laterale, probabilmente per un notevole appiattimento laterale del corpo di \"Hupehsuchus\". Assai simile era \"Nanchangosaurus\", proveniente dalla stessa formazione geologica. L'unico fossile noto di \"Nanchangosaurus\", tuttavia, differisce da quello di \"Hupehsuchus\" in alcuni dettagli: oltre alle dimensioni minori (forse dovute a un minor grado di sviluppo dell'esemplare), \"Nanchangosaurus\" possedeva un corpo meno robusto e una corazza di osteodermi meno sviluppata. Il fossile, inoltre, \u00e8 conservato in norma dorsale, a suggerire che \"Nanchangosaurus\" non era appiattito lateralmente come \"Hupehsuchus\". \nNon \u00e8 chiaro quali fossero le parentele di \"Hupehsuchus\" e \"Nanchangosaurus\". Questi due animali, insieme a pochi altri (come \"Parahupehsuchus\", \"Eretmorhipis\", \"Eohupehsuchus\" e forse \"Yuanansaurus\") fanno parte di un clade di rettili acquatici esclusivi del Triassico inferiore e rinvenuti solo in Cina, gli Hupehsuchia. Alcune caratteristiche (il cranio allungato, le zampe trasformate in pagaie) richiamano gli ittiosauri, ma altre sembrano uniche degli Hupehsuchia."}
{"id": "2407720", "revid": "474175", "url": "https://it.wikipedia.org/wiki?curid=2407720", "title": "Druga slovenska nogometna liga 2008-2009", "text": "L'edizione 2008-2009 della Druga slovenska nogometna liga, il secondo livello del campionato sloveno di calcio, vide la vittoria finale dell'Olimpia Lubiana che viene cos\u00ec promosso nella PrvaLiga. L'Aluminji gioca lo spareggio per essere promosso in \"PrvaLiga\". Il Nogometni Klub Bonifika Izola si \u00e8 ritirato dopo 18 turni.\nLa stagione inizi\u00f2 il 10 agosto 2008 e termin\u00f2 il 24 maggio 2009 dopo 26 turni."}
{"id": "2407722", "revid": "110157", "url": "https://it.wikipedia.org/wiki?curid=2407722", "title": "Veikkausliiga 2009", "text": "La Veikkausliiga 2009 fu la centesima edizione della massima serie del campionato finlandese di calcio, la ventesima come Veikkausliiga. Il campionato, iniziato il 18 aprile e terminato il 17 ottobre, con il formato a girone unico e composto da quattordici squadre, venne vinto dall'HJK. Capocannoniere del torneo fu Hermanni Vuorinen, calciatore dell'Honka, con 16 reti realizzate.\nStagione.\nNovit\u00e0.\nDalla Veikkausliiga 2008 venne retrocesso il KooTeePee, mentre dalla Ykk\u00f6nen 2008 venne promosso il JJK.\nFormula.\nLe quattordici squadre si affrontavano due volte nel corso del campionato, per un totale di 26 giornate. La prima classificata era decretata campione di Finlandia e veniva ammessa alla UEFA Champions League 2010-2011. La seconda classificata veniva ammessa al secondo turno di qualificazione della UEFA Europa League 2010-2011, mentre la terza classificata al primo turno di qualificazione. Se la vincitrice della Suomen Cup, ammessa al terzo turno di qualificazione della UEFA Europa League 2010-2011, si classificava al secondo o al terzo posto, la terza classificata veniva ammessa al secondo turno e la quarta classificata al primo turno di qualificazione della UEFA Europa League. L'ultima classificata veniva retrocessa direttamente in Ykk\u00f6nen, mentre la tredicesima classificata affrontava la seconda classificata in Ykk\u00f6nen in uno spareggio promozione/retrocessione.\nClassifica finale.\nLegenda:\nNote:"}
{"id": "2407724", "revid": "287204", "url": "https://it.wikipedia.org/wiki?curid=2407724", "title": "Joseph-Nicolas Robert-Fleury", "text": "Biografia.\nNato a Colonia fu mandato dalla sua famiglia a Parigi. In seguito dopo aver viaggiato in Italia ritorn\u00f2 in Francia ed espose per la prima volta a Parigi nel Salon nel 1824. La sua reputazione, tuttavia, non si afferm\u00f2 che tre anni pi\u00f9 tardi, quando espose la sua opera \"Torquato Tasso\" al convento di Sant'Onofrio.\nDotato di un vigoroso talento originale e di una vivida immaginazione, specialmente nella rappresentazione di tragici incidenti storici, la sua fama accrebbe presto, nel 1850 succedette a Fran\u00e7ois Granet come membro dell'Acad\u00e9mie des beaux-arts. Nel 1855 fu nominato professore dell'\u00c9cole des Beaux-Arts e nel 1863 ne divenne il direttore, negli anni successivi and\u00f2 a Roma e divenne preside dell'accademia francese di quella citt\u00e0.\nAnche suo figlio, Tony Robert-Fleury, divenne pittore."}
{"id": "2407725", "revid": "932277", "url": "https://it.wikipedia.org/wiki?curid=2407725", "title": "Vulnoterapia", "text": "La vulnoterapia \u00e8 un'operazione chirurgica che si pone l'obiettivo di cicatrizzare una ferita che trova difficolt\u00e0 nel chiudersi, tramite l'utilizzo di membrane di suino.\nQuesta tecnica \u00e8 molto frequente per curare la rottura del tendine di Achille, che solitamente impiega molto tempo a ristabilirsi. Ulcere cutanee, piaghe e ferite che non si rimarginano sono frequenti nelle persone anziane e nei diabetici.\nLa vulnoterapia ritarda i tempi di riabilitazione, ma rimane comunque pi\u00f9 pratica e veloce rispetto all'intervento di plastica che pu\u00f2 comportare fino a 90 giorni di immobilit\u00e0 per il paziente.\nAnche per questo, la plastica si usa spesso dopo l'insuccesso della vulnoterapia."}
{"id": "2407728", "revid": "97126", "url": "https://it.wikipedia.org/wiki?curid=2407728", "title": "Chiesetta di San Nicola di Quirra", "text": ""}
{"id": "2407734", "revid": "290948", "url": "https://it.wikipedia.org/wiki?curid=2407734", "title": "Calandra (meccanica)", "text": "La calandra \u00e8 una macchina utensile costituita da due o pi\u00f9 cilindri rotanti, in acciaio o ghisa, fra i quali viene fatto passare il materiale da lavorare; \u00e8 utilizzata nell'industria della gomma, in quella cartaria, tessile, metallurgica."}
{"id": "2407735", "revid": "729019", "url": "https://it.wikipedia.org/wiki?curid=2407735", "title": "Governatori coloniali dell'Algeria", "text": "I Governatori dell'Algeria francese dal 1830 (conquista francese) al 1960 (raggiungimento dell'indipendenza) sono stati i seguenti."}
{"id": "2407736", "revid": "293377", "url": "https://it.wikipedia.org/wiki?curid=2407736", "title": "Tschammerpokal 1941", "text": "La 1941 Tschammerpokal fu la 7\u00aa edizione della coppa. Anche il secondo torneo nazionale, come gi\u00e0 il campionato, fu strutturato come una continuazione delle competizioni a livello di Gau, compresi quelli di Alsazia, Lussemburgo, Austria, Boemia e Polonia. Quattro scaglioni da 64 squadre si contesero il trofeo che si assegn\u00f2 in una fase finale composta da sei turni. Nella finale giocata il 2 novembre 1941 nello Olympiastadion di Berlino il Dresdner SC sconfisse 2-1 lo FC Schalke 04.\n1\u00ba turno.\n1 Match sospeso dopo 40 minuti a causa di un acquazzone.\n2 Partita interrotta dopo 74 minuti per il pericolo di un raid aereo."}
{"id": "2407739", "revid": "647919", "url": "https://it.wikipedia.org/wiki?curid=2407739", "title": "Superstrada B9", "text": ""}
{"id": "2407740", "revid": "125232028", "url": "https://it.wikipedia.org/wiki?curid=2407740", "title": "Country House", "text": "Country House \u00e8 un singolo della band inglese Blur, estratto dall'album \"The Great Escape\" e pubblicato nel 1995.\nIl brano.\nSi tratta del primo brano estratto dal quarto album in studio del gruppo. La canzone \u00e8 stata pubblicata durante la cosiddetta \"battaglia del britpop\", tra Blur e Oasis. Il singolo usc\u00ec lo stesso giorno in cui fu pubblicato quello degli Oasis, \"Roll with It\", ed a spuntarla fu proprio quello dei Blur, che vendette 274.000 copie contro le 216.000 del singolo degli Oasis.\nLa copertina del singolo raffigura il Castello di Neuschwanstein, in Baviera, la cui immagine \u00e8 rovesciata orizzontalmente.\nIl video.\nIl video musicale del brano \u00e8 stato diretto da Damien Hirst, artista che aveva frequentato, come i Blur, il Goldsmiths College. Nel video appaiono i membri della band e l'attore Keith Allen, nei panni di un imprenditore. Inoltre si possono vedere i comici Matt Lucas e Sara Stockbridge, nonch\u00e9 la modella Jo Guest. Nel video sono presenti riferimenti a Benny Hill e al video di \"Bohemian Rhapsody\" dei Queen. Il video ha ricevuto la nomination come \"miglior video\" ai BRIT Awards 1996."}
{"id": "2407741", "revid": "228587", "url": "https://it.wikipedia.org/wiki?curid=2407741", "title": "Delray Beach International Tennis Championships 2009 - Doppio", "text": "Il doppio del Delray Beach International Tennis Championships 2009 \u00e8 stato un torneo di tennis facente parte dell'ATP World Tour 2009.\nMaks Mirny e Jamie Murray erano i detentori del titolo, ma quest'anno non hanno partecipato insieme.\nMirnyi ha fatto coppia con Ashley Fisher, ma ha perso al 1\u00ba turno contro Bob Bryan e Mike Bryan.\nMurray ha fatto coppia con Du\u0161an Vemi\u0107, ma ha perso ai quarti contro Rajeev Ram e Bobby Reynolds.\nBob Bryan e Mike Bryan hanno vinto in finale, 6\u20134, 6\u20134, contro Marcelo Melo e Andr\u00e9 S\u00e1."}
{"id": "2407744", "revid": "83531", "url": "https://it.wikipedia.org/wiki?curid=2407744", "title": "Willy Hess (violinista)", "text": "Biografia.\nNato a Mannheim in Germania studi\u00f2 prima con il padre, che era stato un allievo di Louis Spohr, e quindi con Joseph Joachim. \nDal 1904 al 1910 fu primo violino della Boston Symphony Orchestra ed insegn\u00f2 alla Harvard University. Fu anche direttore della Hall\u00e9 Orchestra, e primo violino a Francoforte sul Meno ed a Rotterdam. Si trasfer\u00ec a Berlino nel 1910 per assumere l'incari di primo violino istruttore alla \"Berlin Hochschule fur Musik\". Il compositore Max Bruch, suo amico, fu sponsor per la sua assunzione come insegnante. Durante il periodo della Repubblica di Weimar la \"Hochschule\" fu al centro della scena musicale internazionale, ed Hess ebbe modo di conoscere i musicisti pi\u00f9 eminenti del tempo e di insegnare ad allievi provenienti da ogni parte del mondo. \nHess insegn\u00f2 lo stile tedesco della tecnica della mano destra che enfatizzava i movimenti del polso con un relativo scarso movimento delle dita. \nNon ebbe difficolt\u00e0 ad alternare l'uso del violino e della viola e suon\u00f2 la viola nella prima esecuzione del \"Doppio concerto per clarinetto, viola e orchestra op. 88\" di Max Bruch. Lo stesso Bruch compose nel 1910 il \"\"Konzertst\u00fcck\" per violino e orchestra op. 84\" dedicandolo ad Hess. Hess diede dei consigli a Bruch sulla composizione di musiche per violino, e suon\u00f2 la prima esecuzione di altre opere di Bruch. Fra gli altri pezzi scritti per Hess figura la \"Ballade op. 69\" di Arthur W. Foote.\nEgli suon\u00f2 anche in un trio con pianoforte assieme al violoncellista Hugo Becker ed al pianista Daniel Quast.\nHess suon\u00f2 spesso con uno strumento costruito da Guadagnini."}
{"id": "2407745", "revid": "2121638", "url": "https://it.wikipedia.org/wiki?curid=2407745", "title": "Songbird (personaggio)", "text": "Songbird \u00e8 un personaggio immaginario dei fumetti facente parte dell'universo Marvel. \u00e8 stata sia una supercriminale sia una supereroina.\nBiografia del personaggio.\nMimi Spaventia e le Grapplers.\nMelissa Gold era una fuggitiva che era scappata dal padre alcolista e dalla madre incarcerata. Per sopravvivere per le strade Melissa ha sviluppato un carattere duro e si riferiva a s\u00e9 stessa come \"Mimi\". Dopo essere stata in carcere, ha incontrato Poundcakes, una lottatrice che l'ha invitata ad aderire alle Grapplers, con il nome di \"Mimi Spaventia\", insieme a Titania (Davida DeVito), Giunonia (Poundcakes) e Letha. Le Grapplers divennero famose per le loro personalit\u00e0 variegate e per le buffonate sul ring, ma la federazione del wrestling si rifiutava per\u00f2 di pagarle quanto le loro controparti maschili. Cos\u00ec il gruppo decise di guadagnare reddito complementare eseguendo un'operazione per l'occulta Roxxon Oil Company. Le Grapplers sono state fornite di particolari accessori per aiutarle nella loro missione; Mimi ha ricevuto un apparecchio che ha convertito la sua voce ad alta frequenza sonica dai vari effetti. Le Grapplers, hanno testato questi poteri lottando contro Thundra in un ring di wrestling. Durante la loro missione, Thundra le condusse al Progetto Pegasus per prendere il Proiettore Ennesimo per la Roxxon. La missione fall\u00ec quando furono sconfitte dai supereroi Quasar e Giant-Man. Le Grapplers sono state processate e incarcerate per i loro misfatti. Accanto alle Grapplers, ha perseguitato Dazzler mentre era in carcere con loro a Ryker's Island. Infine quando le Grapplers sono state rilasciate hanno scoperto che il wrestling femminile aveva perso il suo slancio senza di loro cos\u00ec hanno continuato a commettere crimini per provvedere al proprio sostentamento lavorando come criminali professioniste. Insieme alle Grapplers, Mimi ha tentato di attaccare La Cosa, mentre era in ospedale, e ha combattuto Capitan America. Successivamente, le Grapplers rivolsero la loro attenzione verso la divisione del Wrestling dedicata alle donne con super poteri Unlimited Class Wrestling Federation. Il loro manager, \"zia Freeze\", decise di aumentare le loro capacit\u00e0 naturali dandole superpoteri artificiali creati dall'agenzia Power Broker Inc. Mentre le altre Grapplers avevano ricevuto forza sovrumana, Mimi aveva ricevuto, invece, dei miglioramenti all'interno delle corde vocali che ne amplificavano la potenza. Le nuove Grapplers hanno fatto un legittimo ritorno nella loro vecchia professione che si \u00e8 dimostrato per\u00f2 di breve durata. Quando Titania, \u00e8 stata assassinata dal vigilante Flagello, Mimi \u00e8 stata tra i lottatori di sesso femminile dell'Unlimited Class Wrestling Federation, che ha partecipato a un attacco di massa alla Cosa, accusandolo per la morte di Titania (Davida DeVito). Infine dopo la morte di Letha, sempre per mano del vigilante Flagello, le Grapplers si sciolsero.\nI Signori del male e i Thunderbolts.\nMimi \u00e8 stata poi contattata dal Barone Helmut Zemo a iscriversi alla sua versione dei Signori del male. Il suo primo incarico \u00e8 stato quello di aiutare Calabrone II ad evadere dalla prigione, ma Mimi \u00e8 stata catturata nella successiva battaglia contro Wasp, il Cavaliere Nero (Dane Whitman) e il Paladino. In seguito, ha avuto un legame romantico e criminale con Angar l'urlatore dalle abilit\u00e0 simili alle sue, ad un certo punto i due combattono contro i Vendicatori Occhio di Falco e Mimo. La coppia si camuffa da Occhio di Falco e Mimo, ma vengono combattuti e sconfitti dall'Occhio di Falco e dalla Mimo originale. Mimi \u00e8 stata anche vista tra le varie supereroine a bordo della nave da crociera di Superia, dove ha combattuto Capitan America e il Paladino. Angar, \u00e8 stato ferito mortalmente da uno sparo durante un tentativo andato male di rapina, e dopo essere sfuggito mor\u00ec tra le braccia di Mimi. Pazza di dolore, Mim\u00ec grid\u00f2, liberando la sua potenza. Subito dopo, \u00e8 stata contattata dal Barone Zemo, un'altra volta, e lei ha accettato la sua offerta di far parte dei Signori del male. Inoltre Zemo insieme a Fixer attraverso degli impianti ad alta tecnologia ha potenziato i poteri sonici di Mimi conferendole una maggiore potenza. Con la recente trasformazione dei suoi poteri, Mimi ricomincia a farsi chiamare Melissa, e ha adottato l'identit\u00e0 di Songbird come membro dei Thunderbolts, un nuovo gruppo di Signori del male che si fingono supereroi, per conquistare la fiducia del mondo, mentre segretamente tramano di conquistare il mondo sotto la direzione del barone Zemo. Tuttavia, Melissa e la maggior parte degli altri Thunderbolts \u00e8 maturata attraverso il suo ruolo eroico. In particolare, Melissa ha iniziato a crescere dentro di s\u00e9 e ha sviluppato una relazione con il suo compagno di squadra Abner Jenkins, alias Mach-1, e Beetle. In definitiva, i Thunderbolts si ribellano contro Zemo, impedendo il suo tentativo di dominare il mondo e salvando anche i Vendicatori nel processo. Melissa ha continuato a far parte della squadra, che ha operato come un gruppo di supereroi fuorilegge.\nDopo la battaglia con Zemo, Songbird ha cominciato gradualmente a tornare ad avere il carattere duro che aveva quando si faceva chiamare Mimi, tanto \u00e8 vero che rimproverava pi\u00f9 volte Jenkins e ogni volta rifiutava da lui qualsiasi tipo d'aiuto, in netto contrasto con il suo precedente stato di dipendenza emotiva da lui. Quando scopre che l'amore e la preoccupazione che Jenkins prova nei suoi confronti sono rimasti inalterati nonostante il suo trattamento verso di lui, Songbird infine spiega che lei \u00e8 destinata a perdere le cose e le persone a cui tiene, come ad esempio Angar e l'adulazione del pubblico di cui aveva goduto prima che i Thunderbolts fossero stati additati come furfanti, per evitare quindi di perdere ci\u00f2 a cui tiene ha sviluppato un carattere duro e ha deciso di non preoccuparsi di niente e di nessuno perch\u00e9 potrebbe abbandonarla. Jenkins le ha assicurato che il lui non l'avrebbe mai abbandonata, e cos\u00ec i due ritornarono di nuovo insieme ed in armonia.\nQuando il veterano e membro dei Vendicatori Occhio di Falco si \u00e8 unito ai Thunderbolts come loro nuovo leader per aiutarli a riconquistare la fiducia del pubblico, ha insistito sul fatto che Mach-1 dovesse lasciare la squadra e, dato che era accusato di omicidio, avrebbe dovuto scontare la sua pena in prigione, per migliorare l'immagine del gruppo. Jenkins decisosi a malincuore, si separa da Melissa. La richiesta di Occhio di Falco \u00e8 stata infelice per Melissa, perch\u00e9 ha spinto Jenkins ad allontanarsi da lei, dopo che le aveva promesso che non l'avrebbe mai lasciata. Quando Jenkins torn\u00f2 qualche mese pi\u00f9 tardi, adott\u00f2 l'identit\u00e0 di Mach-2, e ha subito un intervento chirurgico che modifica l'aspetto, per nascondere la sua vera identit\u00e0. Egli \u00e8 stato improvvisamente trasformato in un uomo con l'aspetto da afroamericano, e Melissa \u00e8 stata inizialmente disturbata dal cambiamento. Tuttavia Melissa ormai si \u00e8 abituata a questo cambiamento, e il loro rapporto \u00e8 sopravvissuto. Quando i Thunderbolts hanno scoperto e sventato una cospirazione da parte della CSA (Commissione per le Attivit\u00e0 Superumane) per sterminare tutti i superumani, Occhio di Falco ricatta la CSA chiedendo il perdono totale per i Thunderbolts in cambio del loro silenzio, tuttavia l'agente della CSA Henry Peter Gyrich ha insistito sul fatto che la CSA avrebbe concesso il perdono ai Thunderbolts solo se Occhio di Falco fosse andato in prigione in quanto membro di un gruppo di supereroi fuorilegge. Occhio di Falco, nonostante le proteste dei suoi compagni di squadra, accetta e si consegna alla custodia federale. La maggior parte del resto dei Thunderbolts, compresi Mach-2 e Melissa, sono stati graziati e liberati. Tuttavia, come parte dei termini del loro accordo, gli \u00e8 stato vietato l'uso di poteri sovrumani o identit\u00e0 in costume in pubblico. Melissa ha dato la sua attrezzatura a disposizione delle autorit\u00e0 e insieme a Jenkins ha iniziato una nuova vita civile nella citt\u00e0 di Burton Canyon, Colorado come Abener Jenkins e Melissa Gold.\nPurtroppo, la loro tranquilla vita \u00e8 stata sconvolta quando il supercriminale Graviton ha lanciato il suo ultimo tentativo di conquista del mondo a Burton Canyon, imprigionando il mondo di supereroi e letteralmente riconfigurando il pianeta a sua propria immagine. Nonostante la loro riluttanza a rischio della loro ritrovata libert\u00e0, Mach-2 e Melissa hanno deciso di aderire al piano di Citizen V (che era in realt\u00e0 il Barone Helmut Zemo camuffato da Citizen V), attaccando Graviton come parte di una nuova squadra di Thunderbolts, inoltre a Melissa \u00e8 stato dato un nuovo potere fornito dal Battaglione V. Graviton \u00e8 stato sconfitto e il mondo \u00e8 stato salvato, ma Mach-3 e gli altri Thunderbolts scomparsi in un'implosione creata dal potere del morente Graviton, con l'eccezione di Songbird, che \u00e8 apparsa come l'unica superstite. In realt\u00e0, Mach-3 e gli altri Thunderbolts che sono spariti sono sopravvissuti, ma sono stati bloccati su una Terra alternativa. Melissa ha avuto poco tempo per piangere, infatti subito dopo, fu attaccata da Scream, una canaglia creata dalla CSA, che si \u00e8 rivelato essere Angar risorto come un'entit\u00e0 di puro suono. Ha aiutato le agenzie di intelligence S.H.I.E.L.D. a distruggere Scream e, distrutto l'apparecchio che le dava i poteri, ha mostrato apparentemente l'intenzione di ritirarsi dall'identit\u00e0 di Songbird.\nAlla ricerca di Occhio di Falco.\nTuttavia, \u00e8 stata dotata di nuove tecnologie dallo S.H.I.E.L.D., che ha assunto il suo aiuto per rintracciare Occhio di Falco, che ufficialmente \u00e8 un latitante sfuggito, ma in realt\u00e0 \u00e8 in missione segreta per conto del comandante dello S.H.I.E.L.D. Dum Dum Dugan. Dopo aver investigato nella sua vecchia identit\u00e0 di Mimi, Songbird \u00e8 stata riunita con Occhio di Falco, unendo le forze con lui e con Plantman per cercare la misteriosa eredit\u00e0 di Justin Hammer, a nome del S.H.I.E.L.D. Hanno scoperto che l'eredit\u00e0 biologica di Hammer \u00e8 una tossina che era stata ingerita da ogni singolo supercriminale che aveva lavorato per lui e che uno dei cattivi, l'Uomo Pianta, \u00e8 il vettore. Occhio di Falco, Songbird, e Plantman hanno cos\u00ec iniziato una nuova ricerca per evitare che Plantman rilasci la tossina. La ricerca si \u00e8 conclusa con la figlia di Hammer, Justine, che si \u00e8 rivelato essere Crimson Crowl, leader dei Signori del male. Occhio di Falco, convince cos\u00ec diversi membri dei Signori del male a schierarsi con lui e con Songbird contro Crimson Crowl e i suoi alleati. Infine il gruppo formando una nuova squadra di Thunderbolts, sconfisse Crimson Crowl e i suoi Signori del male, e Plantman riusc\u00ec a liberare un antidoto per la tossina in atmosfera.\nSongbird \u00e8 stata spesso la seconda in comando quando Occhio di Falco \u00e8 stato il leader del gruppo. Hanno aiutato il vero Citizen V e il Battaglione V, la cui nave era stata alimentata da un motore ad energia aliena che ha iniziato la tecnologia di distorsione e minacciato di succhiare la Terra nel nulla di un buco bianco. Ai Thunderbolts fu chiesto di spostare una grande quantit\u00e0 di massa per tappare il buco. In tal modo, i Thunderbolts incontrarono i Thunderbolts del barone Zemo, che erano emersi dal nulla, dopo la rottura della nave aliena dalla presenza della Contro-Terra. Le due squadre hanno unito le proprie forze per collegare il vuoto e spostare la nave aliena dalla Terra, in modo simile al modo in cui il team di Zemo aveva fermato la minaccia sulla Contro-Terra. Il ricongiungimento tra Songbird e Jenkins \u00e8 stato di breve durata. Dopo molte discussioni, Mach-3 viene imprigionato, e ancora una volta viene dato in custodia alla polizia. La maggior parte degli altri eroi e cattivi in costume ha scelto di aiutare la societ\u00e0, e Songbird ha deciso di rimanere con i Thunderbolts sotto la guida di Zemo, nonostante la sua richiesta che la loro missione era quella di cercare di governare il mondo per salvarlo.\nPer gli ultimi sei mesi, pur mantenendo un occhio di riguardo Barone Zemo con l'aiuto di Atlante e Vantage, Melissa informava Abner Jenkins di cosa accadeva mentre lui era in carcere. Seguendo il progetto liberatore, nel corso della quale Moonstone \u00e8 stata psichicamente danneggiata e Zemo \u00e8 stato pesantemente sfregiato, i Thunderbolts si sciolgono di nuovo. I Vendicatori hanno offerto a Songbird di unirsi a loro come riserva, ma rifiuta, preferendo di non stare in un gruppo dove sente che nessuno si fida di lei e dove lei non sa di chi fidarsi.\nNuovi Thunderbolts.\nInfine, riunita con il suo amante, Abner Jenkins riforma i Thunderbolts. Purtroppo, a seguito dell'arresto del Barone Strucker, Melissa si \u00e8 sentita tradita da Jenkins per il fatto di aver trattato con l'HYDRA e ha deciso di sciogliere la squadra. Melissa tornata a scuola, cercando di capire la verit\u00e0 dietro Atlas e Genis-Vell, che ha catturato l'attenzione di Zebediah Killgrave (L'Uomo Porpora). Subisce un agguato da Killgrave al suo dormitorio, Melissa \u00e8 stata salvata dallo Spadaccino (Andreas Von Strucker), che le disse che non vi \u00e8 stato finora in vigore un complotto pi\u00f9 grande per distruggere i Thunderbolts. Dopo la sconfitta dell'Uomo Porpora, Melissa ha accettato di tornare nella squadra, a condizione che ne sia la leader. Durante il suo mandato come capogruppo, ha indotto i Thunderbolts ad attaccare i Vendicatori ed \u00e8 apparentemente entrata in una relazione romantica con il Barone Zemo appena ritornato. Questa si \u00e8 rivelata essere un inganno, al fine di ottenere la sua vendetta contro Zemo per l'uccisione di Genis.\nCivil War.\nDurante \"Civil War\", i Thunderbolts sono stati avvicinati da parte del governo per catturare i supercriminali e per riabilitarli. I Thunderbolts diventano una squadra di supereroi al servizio del governo assegnata alla caccia e alla cattura dei supereroi che si oppongono all'atto di registrazione. Melissa per la sua condotta troppo morale viene retrocessa e Norman Osborn diventa il direttore dei Thunderbolts, mentre Moonstone ottiene la posizione di leadership all'interno del gruppo che precedentemente aveva avuto Melissa. Melissa \u00e8 chiaramente a disagio in questa situazione, ed \u00e8 di nuovo sola nella squadra, per paura di essere reclusa. Tuttavia, quando la squadra, ancora una volta, fa un pasticcio sul posto di lavoro cercando di catturare Steel Spider e Moonstone \u00e8 ferita, lei e l'Uomo Radioattivo decidono di affrontare la questione alla vecchia maniera, e decidono di agire temporaneamente come leader nel catturare Steel Spider. Melissa non si trova a suo agio all'interno della squadra, soprattutto con Bullseye, infatti la maggior parte di loro sono furfanti in cerca di redenzione, la nuova squadra di Thunderbolts sono in gran parte in lotta tra loro per il proprio beneficio personale.\nDurante un crossover tra Vendicatori e Invasori, Melissa \u00e8 stata gravemente ferita da Toro, quando questi, insieme agli Invasori, ha attaccato i Thunderbolts dopo aver assistito al tentativo di arresto dell'Uomo Ragno a Times Square, pensando che fossero nazisti. In modo abbastanza interessante Toro mostra una leggera attrazione verso Melissa, commentando, prima di iniziare il combattimento, che era \"troppo carina per essere un nazista\": difende le sue osservazioni su di lei anche dopo che Namor sostiene che il suo interesse per un nemico \u00e8 disgustoso.\nSecret Invasion.\nDurante l'invasione segreta degli Skrull, Songbird si reca a Washington con gli altri Thunderbolts e viene attaccata da un Super Skrull che aveva sia il suo potere sia quello di Atlante e del resto dei Thunderbolts originali. I Thunderbolts Moonstone e Uomo Radioattivo la salvano trovando una carica energetica in grado di uccidere lo Skrull nel suo stato intangibile, che rimane appeso al Monumento a Washington.\nDark Reign.\nAll'inizio del Regno Oscuro, Norman Osborn ordina a Venom e a Bullseye di ucciderla, ma Songbird riesce a scappare con l'aiuto di Spadaccino. In seguito, i T-bolts cercano in tutti i modi di trovarla e ucciderla.\nPoteri e abilit\u00e0.\nCome Mimi Spaventia, le corde vocali di Gold erano state potenziate e migliorate bionicamente, dai tecnici alle dipendenze della Roxxon. In quanto tale, ha la capacit\u00e0 di generare un \u201cgrido\u201d ad alto tono sonico di grande volume e dagli effetti vari. \u00c8 stata in grado di emettere un suono equivalente in decibel al rumore di un motore a reazione che passa a 5 centimetri da un orecchio. Ha una perfetta intonazione, la capacit\u00e0 di sentire nella sua mente la frequenza corretta per ogni nota musicale sulla scala. Ogni nota della scala che urla induce un effetto diverso a coloro che la sentono. C basso causa un basso livello di ansia e mancanza di respiro, D causa attacchi d'ansia e panico di alto livello, e provoca confusione e vertigini, F causa crampi allo stomaco e nausea, G causa gravi mal di testa e stanchezza, A causa cecit\u00e0, B provoca euforia e l'eventuale stupore, e C alto provoca all'ascoltatore allucinazioni visive. Con la rapida oscillazione tra due note si possono combinare gli effetti. In aggiunta, inoltre pu\u00f2 produrre alcuni effetti vocali, simili alla capacit\u00e0 di Angar l'urlatore, che le permettono di creare specifiche illusioni. Il suo sistema nervoso \u00e8 immune al suo potere vocale. Al limite superiore del potere del suo grido, Mimi pu\u00f2 arrecare danni fisici ad oggetti o a persone. Di fronte alla morte del suo amante, Angar l'urlatore, ha urlato per 43 minuti in un momento d'isteria, creando un enorme cratere e radendo al suolo tutta la zona circostante. Questo sfogo ha quasi distrutto le sue corde vocali, e l'ha resa pi\u00f9 debole finch\u00e9 non ottenne la nuova tecnologia utilizzata per assumere il ruolo di Songbird.\nCome Songbird, Melissa Gold utilizza una tecnologia derivata dal criminale Ulisse Klaw, che converte il suono in una forma di energia che ha forma e massa fisica malleabile, definita come \"suono solido\". All'inizio Melissa poteva creare tre semplici costruzioni di \u201csuono solido\u201d, anche se quando ha aumentato la sua esperienza ha imparato a creare forme sempre pi\u00f9 varie e complesse. Melissa da forma e anima queste costruzioni mentali, che rimangono fino a quando vuole lei. Melissa pu\u00f2 anche \"volare\", generando delle ali di \u201csuono solido\u201d attaccate al suo corpo; inizialmente, questi sono stati creati come vela per planare, che si estendevano da polsi a piedi, anche se pi\u00f9 di recente, si sono trasformate in vere e proprie ali che partono dalla nuca fino alla fine del busto. Presumibilmente, Melissa anima per le ali o in qualche lembo genera una forza propulsiva con i suoi poteri, in quanto la sua velocit\u00e0 e manovrabilit\u00e0 nel volo fino ad oggi si estende ben al di l\u00e0 della semplice planata.\nSongbird ha anche occasionalmente mostrato la capacit\u00e0 di influenzare gli altri tramite una frequenza sonica sub-vocale (al di sotto del livello della percezione umana dell'udito); questa \u00e8 pi\u00f9 forte di una \"proposta\" del subconscio ma pi\u00f9 debole di un controllo mentale. Questo \u00e8 evidentemente un effetto generato dai resti del suo originale potenziamento e miglioramento sonico, ma resta da vedere se i suoi poteri da \"Mimi Spaventia\" potranno mai tornare a pieno.\nCome ex lottatrice, \u00e8 ampiamente qualificata nel combattimento corpo a corpo utilizzando tecniche di lotta, ed \u00e8 stata addestrata da Titania. Le sue abilit\u00e0 fisiche sono state potenziate con il processo speciale della \u201cPower Broker\u201d, anche se la sua forza non \u00e8 stata aumentata a livelli sovrumani.\nAltre versioni.\nVendicatori per sempre.\nSongbird in un futuro alternativo, \u00e8 uno dei personaggi in primo piano della serie limitata \"Vendicatori per sempre\". In questo futuro alternativo Songbird \u00e8 diventata un membro dei Vendicatori.\nMarvel Zombies.\nSongbird appare accanto ai Thunderbolts in \"Dead Days\", one-shot della miniserie Marvel Zombies, mentre attacca prima Thor e poi Nova. Essa \u00e8 rapidamente distrutta dalla Donna invisibile quando tenta di mordere Nova."}
{"id": "2407746", "revid": "1568601", "url": "https://it.wikipedia.org/wiki?curid=2407746", "title": "Grotte di Pilato", "text": "Le grotte di Pilato a Ponza sono un complesso di caverne di epoca romana, scavate a livello del mare. \u00c8 costituito da ampie grotte collegate con il mare e tra di esse da cunicoli, scavate nel banco roccioso poco a Sud-Est del porto. L'utilizzo presunto era legato alla Villa Imperiale di Ponza.\nNel 1997 vi sono rinvenute una statua in marmo romana e delle lampade ad olio."}
{"id": "2407747", "revid": "131358", "url": "https://it.wikipedia.org/wiki?curid=2407747", "title": "FC Bex", "text": ""}
{"id": "2407749", "revid": "1926649", "url": "https://it.wikipedia.org/wiki?curid=2407749", "title": "Associazione Sportiva Bari 2007-2008", "text": "Questa pagina raccoglie i dati riguardanti l'Associazione Sportiva Bari nelle competizioni ufficiali della stagione 2007-2008.\nStagione.\nNella stagione 2007-2008 il ha disputato, per la quarantesima volta nella sua storia, il campionato di Serie B.\nOrganigramma societario.\nArea tecnica\nArea sanitaria"}
{"id": "2407750", "revid": "131358", "url": "https://it.wikipedia.org/wiki?curid=2407750", "title": "Anglo-American Club Zurigo", "text": ""}
{"id": "2407755", "revid": "93436", "url": "https://it.wikipedia.org/wiki?curid=2407755", "title": "L'avventuroso", "text": ""}
{"id": "2407756", "revid": "767487", "url": "https://it.wikipedia.org/wiki?curid=2407756", "title": "Un \u00e9t\u00e9 sans point ni coup s\u00fbr", "text": "Un \u00e9t\u00e9 sans point ni coup s\u00fbr \u00e8 un film del 2008 diretto da Francis Leclerc.\nIl soggetto \u00e8 tratto dal libro omonimo dello scrittore Marc Robitaille. Prodotto in Canada dalla Palomar e distribuito da Alliance Vivafilm dal 1\u00ba agosto 2008, ha beneficiato del supporto della SODEC, di Telefilm Canada, di Radio Canada e di Super Ecran.\nTrama.\nEstate 1969 in un sobborgo di Montr\u00e9al. Martin, 12 anni, \u00e8 un tipico bambino dell'epoca che non si diverte con nulla fino a quando inizia a giocare a baseball con i suoi coetanei. Martin quasi subito sente la passione per questo sport ed il suo desiderio pi\u00f9 grande diviene quello di entrare a far parte della squadra dei nuovi eroi locali di baseball; gli Expos che hanno appena fatto il loro debutto a Montr\u00e9al. Il solo problema di Martin \u00e8 che deve riuscire a superare le selezioni per entrare nell'\u00e9lite della squadra A diretta dal severo allenatore Turcotte. Purtroppo i suoi sogni ben presto s'infrangono ed il mondo gli sembra crollare addosso nella sua estate dei 12 anni proprio perch\u00e9 non riesce a passare le selezioni. Il padre, un uomo per niente tranquillo a causa delle rivoluzioni dell'epoca, decide cos\u00ec di improvvisarsi allenatore di una squadra di baseball di serie B riaccendendo le speranze del figlio. Martin dopo l'iniziale euforia deve comunque fare i conti con la realt\u00e0; l'unico talento della sua squadra \u00e8 quello di trovare nuovi modi per perdere e suo padre non sa poi molto sul baseball, su di lui e sui ragazzi della sua et\u00e0. La madre invece \u00e8 all'alba di una nuova vita, tanto che cercando l'emancipazione arriva a sconvolgere l'intera famiglia.\nProduzione.\nIl film ha beneficiato di un budget di 4 milioni di dollari per 31 giorni di riprese."}
{"id": "2407757", "revid": "1048993", "url": "https://it.wikipedia.org/wiki?curid=2407757", "title": "Piero Carnabuci", "text": "Biografia.\nNacque a Santa Teresa di Riva; i genitori erano proprietari terrieri, il fratello Stelio Carnabuci, anch'egli attore, interpreter\u00e0 Re Artace nel film \"La corona di ferro\".\nVisse gli anni dell'infanzia e dell'adolescenza tra il paese natale e Messina, dove frequent\u00f2 il liceo. Nel 1912 inizi\u00f2 a frequentare l'Universit\u00e0 di Catania (facolt\u00e0 di Ingegneria), ma allo scoppio della Prima guerra mondiale fu costretto ad abbandonare gli studi e a partire per il fronte.\nFinita la guerra divenne allievo di Luigi Rasi a Firenze; esord\u00ec nel 1920 con la compagnia Carini-Gentilli.\nTra il 1926 e il 1928 lavor\u00f2 nella compagnia di Luigi Pirandello; nel 1928/29 nella \"Compagnia Italianissima\" e nella compagnia di Sem Benelli. Nel 1930 fu con Tat'jana Pavlovna Pavlova.\nNel 1929, presso il Teatro Greco Romano di Taormina, recit\u00f2 nel \"Giulio Cesare\" di William Shakespeare con Animante Ninchi e Franco Tosi.\nTra il 1937 e il 1943 apparve in diversi film italiani di successo, interpretando parti di rilievo accanto ad attori quali Emma Gramatica, Luigi Almirante, Ruggero Ruggeri e Paola Borboni. Lavor\u00f2 con registi come Luchino Visconti e Giorgio Strehler\nNegli anni cinquanta Carnabuci lavor\u00f2 anche per la televisione.\nPiero Carnabuci mor\u00ec a Milano il 13 febbraio 1958: riposa in Sicilia, nel cimitero di Santa Teresa di Riva."}
{"id": "2407762", "revid": "97126", "url": "https://it.wikipedia.org/wiki?curid=2407762", "title": "Cumbessias", "text": ""}
{"id": "2407768", "revid": "119654543", "url": "https://it.wikipedia.org/wiki?curid=2407768", "title": "Campionato del mondo rally 1983", "text": "Il Campionato del mondo rally 1983 \u00e8 stata l'11\u00aa edizione del campionato del mondo rally.\nLa stagione.\nIl campionato si \u00e8 svolto dal 22 gennaio al 23 novembre 1983 ed ha registrato al termine della stagione la vittoria della Lancia nel campionato costruttori grazie ai risultati ottenuti da Walter R\u00f6hrl e Markku Al\u00e9n alla guida della Lancia Rally 037. Il titolo piloti \u00e8 stato per\u00f2 appannaggio di Hannu Mikkola, alla guida della Audi quattro.\nLa stagione si \u00e8 sviluppata su un totale di 12 prove, iniziando con il classico Rally di Monte Carlo e finendo con l'altrettanto classico Rally RAC."}
{"id": "2407769", "revid": "93436", "url": "https://it.wikipedia.org/wiki?curid=2407769", "title": "Terra del Nord", "text": ""}
{"id": "2407770", "revid": "287204", "url": "https://it.wikipedia.org/wiki?curid=2407770", "title": "Antonio Discovolo", "text": "Biografia.\nBolognese di nascita, Antonio segu\u00ec gli studi classici a Pisa e nel 1891 entr\u00f2 all'Accademia di belle arti di Firenze dove ebbe per maestro Giovanni Fattori.\nTermin\u00f2 i suoi studi a Lucca con Norfini e nel 1898 si stabil\u00ec a Roma dove conobbe Nino Costa ed ebbe da lui preziosi consigli.\nDapprima si dedic\u00f2 allo studio paesaggistico e sebbene seguisse uno stile molto simile a quello impressionista francese, nei suoi studi l'attenzione era maggiore sugli effetti di luce del mare e del cielo.\nProprio Nino Costa nel 1900 lo invit\u00f2 a partecipare alla mostra \"In arte libertas\": cos\u00ec Discovolo inizi\u00f2 la sua attivit\u00e0 facendosi conoscere con disegni e pitture di paesaggi e marine.\nNel 1902 con il pittore Lori si rec\u00f2 per qualche mese a lavorare a Tellaro nel Golfo della Spezia. Rimasto impressionato dalla bellezza del paesaggio ligure vi torn\u00f2 l'anno dopo, stabilendosi a Manarola (nelle Cinque Terre), invitatovi dall'amico pittore Llewelyn Lloyd.\nNel 1903 e 1905 le sue opere furono scelte dalla giuria per la Biennale Internazionale d'Arte di Venezia. Poi negli anni successivi, dal 1909 al 1930, vi partecip\u00f2 come invitato.\nI suoi quadri furono esposti in tante altre importanti mostre italiane e straniere (a Roma, Milano, Napoli, Buenos Aires, Torino, Atene ecc).\nNel 1907 decise di lasciare Roma per ritornare a Manarola, dove conobbe Caterina Bordone che divenne sua moglie. Nel 1910 si trasfer\u00ec definitivamente nella vicina Bonassola con la famiglia.\nLasci\u00f2 il piccolo borgo nel 1924 per Assisi dove si trattenne per quasi tre anni realizzandovi una sessantina di dipinti.\nSi spense nella sua Bonassola il 10 luglio del 1956.\nOpere.\nLe opere di Discovolo si trovano, oltre che in collezioni private italiane e straniere, nelle gallerie d'arte moderna di Roma, Firenze, Torino, Venezia, Milano e Genova.\nTra quelle rimaste nel comune di Bonassola, due sono state donate dalla famiglia: \"La Croce\", collocata nella Chiesa di Santa Caterina e \"Primavera\", esposta nel Palazzo comunale del borgo."}
{"id": "2407771", "revid": "767487", "url": "https://it.wikipedia.org/wiki?curid=2407771", "title": "Secret Affair", "text": "I Secret Affair, in origine noti come \"New Hearts\", sono una mod revival band inglese che raggiunse l'apice del successo negli anni tra il 1979 ed il 1982.\nStoria.\nNacquero a Londra nel 1979 per iniziativa del cantante Ian Page e del chitarrista Dave Cairns, gi\u00e0 conosciuti come New Hearts, ai quali si aggiunsero il batterista Seb Shelton, il bassista Dennis Smith e successivamente il sassofonista Dave Winthrop.\nLa prima esibizione pubblica, ancora sotto il nome di New Hearts, avvenne nel 1978 presso l'Universit\u00e0 di Reading come gruppo di supporto degli allora pi\u00f9 noti The Jam, capitanati da Paul Weller.\nProprio nel '78 Ian Page e Dave Cairns gettarono le basi per il primo album targato Secret Affair, \"Glory Boys\".\nIl disco fu un successo, anche grazie al largo consenso avuto tra i giovani dal singolo \"Time for Action\". Un powerpop avvincente ed uno stile sempre ricercato consent\u00ec al gruppo di essere riconosciuto a tutti gli effetti come una delle migliori \"mod band\" in circolazione, e gli garant\u00ec una serie di passaggi al noto programma televisivo \"Top of the Pops\".\nL'anno successivo (1980) usc\u00ec il secondo album \"Behind Closed Doors\", contenente il singolo \"My World\", ancora oggi una delle canzoni culto per tutta la scena mod inglese e non, che sal\u00ec fino alla sedicesima posizione della \"Official Singles Chart\". Il secondo singolo dell'album fu \"Sound of Confusion\", ma non riscosse lo stesso successo.\nNel 1981 la band cambi\u00f2 il batterista assoldando Paul Bultitude, cugino del bassista Dennis Smith, e incise il singolo \"Do You Know?\" contenuto nell'album \"Business as Usual\" pubblicato l'anno successivo (1982), raccogliendo per\u00f2 scarso successo di pubblico e critica portando cos\u00ec lo scioglimento del gruppo.\nNel 2002 i Secret Affair si ritrovano e suonano per tre concerti, uno dei quali al vecchio BBC Television Theatre, e l'anno successivo suonarono sul palco di \"The Scala\" a Islington nel concerto di lancio dell'album raccolta \"Time for Action: The Anthology\", che comprende i maggiori successi del gruppo in versioni inedite, live o demo.\nNon riuscendo nella pubblicazione del quarto album, i Secret Affair dal 2006 si lanciano in una serie di concerti in tutta l'Inghilterra, ed in buona parte dell'europa. Dopo quasi 5 anni di tour, decidono di ritornare in studio e registrare il loro quarto album studio, Soho Dreams uscito in Inghilterra il 10 settembre 2012 per etichetta I-Spy."}
{"id": "2407772", "revid": "93436", "url": "https://it.wikipedia.org/wiki?curid=2407772", "title": "Nuova Zemlja", "text": ""}
{"id": "2407773", "revid": "93436", "url": "https://it.wikipedia.org/wiki?curid=2407773", "title": "Nuova Terra", "text": ""}
{"id": "2407776", "revid": "93436", "url": "https://it.wikipedia.org/wiki?curid=2407776", "title": "Concilio cadaverico", "text": ""}
{"id": "2407778", "revid": "767487", "url": "https://it.wikipedia.org/wiki?curid=2407778", "title": "Wire bonding", "text": "Il wire bonding \u00e8 la tecnica principale per la realizzazione di interconnessioni fra i circuiti integrati (IC) e le schede per circuito stampato (PCB), durante la fabbricazione di dispositivi microelettronici. Il wire bonding pu\u00f2 essere anche utilizzato per collegare un circuito integrato ad altri componenti elettronici, per connettere tra loro diverse PCB e per interconnettere elettricamente un circuito integrato al package. Il wire bonding \u00e8 generalmente considerato la tecnologia di interconnessione pi\u00f9 flessibile e con un miglior rapporto costo-efficacia, e viene utilizzato durante le fasi di assemblaggio dei circuiti integrati nei \"packages\" per la grande maggioranza dei dispositivi microelettronici.\nI fili comunemente utilizzati in questa tecnica sono realizzati in oro, alluminio, o rame. I diametri dei fili partono da 15 micron e possono raggiungere parecchie centinaia di micron per applicazioni di elevata potenza. \nCi sono due tipologie principali di connessioni a filo:\nLe connessioni a sfera sono limitate ai fili di oro e di rame e richiedono, solitamente, del calore. Le connessioni a cuneo possono usare tanto fili d'oro quanto fili di alluminio senza utilizzare necessariamente fonti di calore che riscaldino il substrato sul quale verr\u00e0 effettuata la saldatura. Il wedge bonding, infatti, pu\u00f2 essere correttamente realizzato anche mantenendo il substrato (solitamente allumina o impasti di teflon-vetro) a temperatura ambiente, oscillante solitamente fra i 23 \u00b0C ed i 26 \u00b0C.\nIn tutti e due i tipi di wire bonding, il filo viene fissato su entrambe le estremit\u00e0 usando combinazioni di potenza e durata dell'impulso ad ultrasuoni solitamente utilizzato nel wedge bonding."}
{"id": "2407780", "revid": "729019", "url": "https://it.wikipedia.org/wiki?curid=2407780", "title": "Lat\u00e9co\u00e8re 611", "text": "Il Lat\u00e9co\u00e8re 611 era un idroricognitore marittimo a scafo centrale quadrimotore ad ala alta prodotto dall'azienda francese Forges et Ateliers de Construction Lat\u00e9co\u00e8re alla fine degli anni trenta.\nSviluppato per essere utilizzato dalla Aviation navale, a seguito delle vicende belliche che hanno coinvolto la Francia durante la seconda guerra mondiale, dopo l'occupazione tedesca venne prima preso in carico dalla Arm\u00e9e de l'air de l'armistice, l'aeronautica militare del periodo di Vichy, per poi passare sotto le Forces a\u00e9riennes fran\u00e7aises libres, l'aviazione della Francia Libera, fino alla fine del conflitto.\nStoria del progetto.\nNel maggio 1935, la Marine nationale emise una specifica per la fornitura di un idrovolante a lungo raggio per sostituire l'ormai superato Breguet 521. Pierre-Georges Lat\u00e9co\u00e8re, progettista e proprietario dell'azienda che portava il suo nome, decise di presentare un suo progetto ed intraprese la realizzazione del 611, un monoplano a scafo centrale dotato di impennaggio a V ed equipaggiato con quattro motori radiali Gnome-Rh\u00f4ne 14N. Per diminuire la resistenza aerodinamica dovuta alla presenza di galleggianti equilibratori posti, come di consueto in questo tipo di idrovolanti, sotto le ali e collegati a loro tramite robuste strutture, Lat\u00e9co\u00e8re studi\u00f2 un sistema che permetteva di retrarli all'interno delle gondole motore esterne. Il prototipo venne realizzato a Biscarrosse e portato in volo per la prima volta l'8 marzo 1939.\nIl progetto prevedeva l'adozione di un cannone automatico da 25 mm installato in una torretta dorsale ma non essendo ancora disponibile si opt\u00f2 per una soluzione pi\u00f9 tradizionale, due mitragliatrici Darne Mle 1933 da 7,5 \u00d7 54 mm MAS in configurazione binata. Ad integrare l'armamento difensivo si adottarono ulteriori quattro mitragliatrici che potevano sparare attraverso gli obl\u00f2 laterali e due in una postazione di coda.\nNel dicembre 1939 la Marine national emise un ordine per dodici esemplari per una versione modificata, denominata Lat\u00e9co\u00e8re 612, che doveva essere equipaggiato con quattro radiali Pratt &amp; Whitney R-1830 di produzione statunitense. Questi aerei, tuttavia, non vennero mai avviati alla produzione.\nTecnica.\nIl Lat\u00e9co\u00e8re 611 era un idrovolante di costruzione interamente metallica caratterizzato dalla configurazione a scafo centrale, dalla motorizzazione a 4 motori e da una coda dall'impennaggio a V bideriva.\nLo scafo era caratterizzato dalla cabina di pilotaggio posizionata a gradino davanti all'ala, un muso vetrato per favorire l'osservazione e da alcune postazioni difensive. Posteriormente terminava in un impennaggio a V caratterizzato da due derive poste alle estremit\u00e0 dei piani.\nL'ala, di grande spessore, era montata alta ed integrava le quattro gondole che racchiudevano gli altrettanti motori e, nelle due pi\u00f9 esterne i galleggianti equilibratori retraibili in volo al fine di aumentare la penetrazione aerodinamica e la conseguente diminuzione dei consumi di combustibile.\nL'impianto propulsivo era affidato a 4 Gnome-Rh\u00f4ne 14N30/31, dei 4 motori radiali 14 cilindri doppia stella raffreddati ad aria capaci di sviluppare una potenza di 1\u00a0010 CV (753 kW) ciascuno.\nL'armamento difensivo nella sua configurazione finale era costituito complessivamente da 7 mitragliatrici, 2 Browning M2 calibro .50 BMG (12,7 mm) posizionate su una torretta dorsale pi\u00f9 una collocata in una postazione in coda, integrate da altre 4 mitragliatrici Darne Mle 1933 calibro 7,5 \u00d7 54 mm MAS.\nImpiego operativo.\nIl prototipo del Lat\u00e9co\u00e8re 611 venne consegnato alla Marine nationale il 12 aprile 1940 che lo battezz\u00f2 \"Achenar\", entrando in servizio nel giugno successivo nella zona del Nord Africa. Successivamente, a causa dell'occupazione tedesca venne disarmato come previsto dai termini stipulati nell'armistizio di Compi\u00e8gne. Dopo essere stato danneggiato in una collisione con un altro idrovolante, venne riparato e quindi reintegrato in servizio operativo con la marina della Francia di Vichy il 15 ottobre 1941 ed assegnato all\"'Escadrille 4E\" a Port-Lyautey e Dakar.\nNel novembre 1942, a seguito dell'Operazione Torch, l'offensiva Alleata volta a conquistare il teatro bellico nordafricano, l\"'Escadrille 4E\" decise di disertare unendosi alle Forces a\u00e9riennes fran\u00e7aises libres, la componente aerea delle Forces fran\u00e7aises libres che erano fedeli al generale Charles de Gaulle. Nella nuova alleanza oper\u00f2 nel ruolo di pattugliamento anti-sommergibile nel Sud Atlantico fino all'ottobre 1943 quando dotandosi anche dei britannici Short Sunderland mut\u00f2 ingrandendosi in \"Flotille 7F\" pur continuando ad operare anche con il Lat\u00e9co\u00e8re 611. Il velivolo venne riarmato nel 1944 dotandolo di una torretta dorsale equipaggiata con due 2 Browning M2 calibro .50 BMG (12,7 mm) pi\u00f9 una collocata in una postazione in coda.\nL'unico Lat\u00e9co\u00e8re 611 realizzato rimase in servizio anche dopo il termine del conflitto come aereo da trasporto fino al suo definitivo ritiro nel 1947."}
{"id": "2407784", "revid": "110397889", "url": "https://it.wikipedia.org/wiki?curid=2407784", "title": "Trofeo Dossena 2009", "text": "Il Trofeo Angelo Dossena 2009 \u00e8 stata la 33\u00aa edizione della manifestazione giovanile dedicata ad Angelo Dossena, svoltasi tra il 12 e il 19 giugno 2008.\nPartecipanti.\nAll'edizione del 2009 hanno preso parte, oltre ai campioni uscenti del , l', la , la Nazionale Lega Pro, il , il , il e il New York Magic Team, selezione di giovani promesse provenienti dagli USA.\nCollegamenti esterni.\nSito ufficiale del Trofeo Dossena"}
{"id": "2407785", "revid": "123975193", "url": "https://it.wikipedia.org/wiki?curid=2407785", "title": "Merino (pecora)", "text": "La merino, o merinos, \u00e8 una razza di pecora apprezzata soprattutto per il suo vello, da cui si ottiene una lana molto fine e pregiata.\nOrigine e storia.\nLa sua origine \u00e8 incerta. Conosciuta probabilmente in Medioriente gi\u00e0 in et\u00e0 antica, sarebbe passata nella Penisola Iberica attraverso il Marocco nell'Alto Medioevo, e il nome merinos potrebbe avere origine dalla dinastia dei Merinidi, che govern\u00f2 sul Marocco e che invase pi\u00f9 volte la Penisola Iberica. Di certo, la merino moderna deriva da una razza allevata in Spagna nel XII secolo. La stessa Spagna, per legge, ne ha mantenuto l'esclusiva fino al XVII secolo. \nIl primo paese a cui la Spagna concesse la pecora merino, all'inizio del XVIII secolo, fu la Francia, pare in seguito ad una donazione tra i rispettivi sovrani. \nLa produzione industriale di tessuti di lana merino per abiti ha avuto un forte impulso nel secondo dopoguerra. Tra i principali motivi, l'esigenza del clero che, evidentemente, deve indossare determinati abiti in tutte le stagioni, anche d'estate. In Australia la pecora merino fu introdotta all'inizio del XIX secolo e trov\u00f2 un ambiente particolarmente adatto grazie al clima favorevole ed alla disponibilit\u00e0 di pascoli.\nCaratteri produttivi.\nOgni esemplare pu\u00f2 arrivare a produrre fino a 10 kg di lana molto pregiata.\nDistribuzione.\nSi stima che quasi la met\u00e0 della produzione mondiale di lana merino provenga dall'Australia. \nLa Nuova Zelanda \u00e8 il paese con il maggior numero di pecore merino in rapporto alla popolazione: ce ne sono 27,6 milioni (2016), a fronte di 5 milioni e mezzo di abitanti. \nOggi \u00e8 presente in svariate parti del mondo e si stima che quasi la met\u00e0 delle pecore esistenti appartengano alla razza merino. \nSottorazze.\nNe esistono molte sottorazze. Una sottorazza di merino allevata in Australia, la merino \"poll\", \u00e8 priva di corna."}
{"id": "2407790", "revid": "125849475", "url": "https://it.wikipedia.org/wiki?curid=2407790", "title": "Marcello Cortese", "text": "Figlio del regista Ernesto Cortese, ha doppiato svariate serie d'animazione."}
{"id": "2407796", "revid": "869733", "url": "https://it.wikipedia.org/wiki?curid=2407796", "title": "Giuseppe Calvetti", "text": " impegnato in attivit\u00e0 di doppiaggio (telefilm, cartoni animati, telenovele) in vari studi (Dream and Dream, PV, Merak, Jupiter, Vision, ecc), fa da voce fuori campo a vari programmi televisivi nazionali quali \"La macchina del tempo\" e \"Naturalmente\" su Rete 4, \"Ushuaia\" e \"Ciak Junior\" su Italia 1, \"Canzoni sotto l'albero\", \"Link\" e \"2000\" su Canale 5 e \"Mamma mia\" e \"Missione cuccioli\" su Sky.\n\u00c8 noto anche per aver prestato la voce al personaggio di Prezzemolo, mascotte di Gardaland."}
{"id": "2407798", "revid": "110157", "url": "https://it.wikipedia.org/wiki?curid=2407798", "title": "Orechov\u00e1 Pot\u00f4\u0148", "text": "Orechov\u00e1 Pot\u00f4\u0148 (in ungherese \"Di\u00f3sf\u00f6rgepatony\", in tedesco \"Nusswinkel\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava.\nNei dintorni del paese (circa 4 km a nord) \u00e8 situato lo Slovakiaring, il principale autodromo slovacco."}
{"id": "2407802", "revid": "287204", "url": "https://it.wikipedia.org/wiki?curid=2407802", "title": "Orechova Poton", "text": ""}
{"id": "2407803", "revid": "51323", "url": "https://it.wikipedia.org/wiki?curid=2407803", "title": "Di\u00f3sf\u00f6rgepatony", "text": ""}
{"id": "2407804", "revid": "287204", "url": "https://it.wikipedia.org/wiki?curid=2407804", "title": "Diosforgepatony", "text": ""}
{"id": "2407806", "revid": "106456", "url": "https://it.wikipedia.org/wiki?curid=2407806", "title": "Tony Robert-Fleury", "text": "Biografia.\nNato appena fuori Parigi, studi\u00f2 pittura con suo padre Joseph-Nicolas Robert-Fleury e poi sotto la guida di Hippolyte Delaroche e L\u00e9on Cogniet.\nAl \"Salon\" del 1866 espose la sua prima opera: \"Il massacro di Varsavia dell'8 aprile 1861\". L'anno seguente i suoi dipinti \"Vecchie signore a Piazza Navona\" e \"L'ultimo giorno di Corinto\" furono acquistati dal \"Luxembourg Museum\". Sempre per il Luxembourg Museum dipinse un soffitto rappresentante \"La glorificazione della scultura francese\".\nTony Robert-Fleury divenne in seguito presidente della \"Soci\u00e9t\u00e9 des artistes fran\u00e7ais\", succedendo a William-Adolphe Bouguereau, a fianco del quale insegn\u00f2 all'Acad\u00e9mie Julian, dove ambeue erano professori titolari.\nLe sue composizioni e i suoi ritratti storici gli procurarono una notevole fama. Nel suo \"atelier\", infatti, si form\u00f2 un gran numero di pittori del XX secolo quali: Marie Bashkirtseff, Jean Alfred Marioton, Eug\u00e8ne Lomont, Paul Chocarne-Moreau, Cl\u00e9ment Brun, Jean de Francqueville, Henri Valensi, Am\u00e9lie Lundahl, Charles Amable Lenoir, \u00c9mile Jourdan, Lilla Cabot Perry, Sara Page, Anna Klumpke, Maria Ga\u017cycz, Cecilia Beaux, Edgard Bouillette, Franklin Brownell, Eanger Irving Couse, Louis Paul Dessar, Eurilda France, Ellen Day Hale, Alexander Jacques Chantron, Minerva Josephine Chapman, Louis Aston Knight, Mary MacMonnies, John Saint-Helier Lander, Louis Marc (pittore), Phoebe Natt, Michel Korochanski, Lawton S. Parker, Julius Rolshoven, Edward Redfield, Jules-Cyrille Cav\u00e9 e Guillaume Seignac.\nNel 1908 Robert-Fleury fu eletto presidente della Fondazione Taylor, carica che ricopr\u00ec per tutta la vita.\nMor\u00ec a 74 anni nella cittadina di Viroflay, non lontano da Parigi.\nRaggiunse la fama sia per le composizioni storiche che per i suoi ritratti e le scene di genere."}
{"id": "2407813", "revid": "1305772", "url": "https://it.wikipedia.org/wiki?curid=2407813", "title": "Kusudama", "text": "Con il termine giapponese si indica un modello di carta solitamente (ma non sempre) composto cucendo insieme diversi moduli piramidali identici (spesso fiori stilizzati ottenuti partendo da fogli quadrati) in modo da formare una forma sferica.\nIn alternativa i componenti possono essere incollati tra loro: ad esempio, il kusudama nella parte inferiore della fotografia \u00e8 incollato.\nOccasionalmente pu\u00f2 essere aggiunto un cordoncino decorativo.\nIl kusudama ha origini nell'antica cultura giapponese, dove erano utilizzati con incenso e potpourri; probabilmente in origine erano formati con erbe o fiori.\nLa stessa parola \u00e8 la combinazione dei termini giapponesi \"kusuri\", Medicina, e \"tama\", Sfera. \nOggi vengono solitamente usate a scopo ornamentale o come regalo.\nIl kusudama riveste una certa importanza nell'origami come precursore delle tecniche di origami modulare. Viene spesso confuso con l'origami modulare ma \u00e8 piuttosto diverso, poich\u00e9 nel kusudama i moduli vengono cuciti o incollati e non semplicemente incastrati tra loro.\nViene incluso tra le tecniche dell'origami, sebbene i puristi non vedano di buon occhio l'uso di colla o di fili, mentre altri riconoscono che nel primo origami tradizionale giapponese si faceva largo uso di tagli (vedi sembazuru) e colla, e rispettano il kusudama come un'ingegnosa attivit\u00e0 artistica di piegatura della carta.\nMaestri origami contemporanei come Tomoko Fuse hanno creato nuovi modelli di kusudama assemblabili interamente senza l'utilizzo di colla, tagli o fili, eccetto che per venire appesi."}
{"id": "2407814", "revid": "196390", "url": "https://it.wikipedia.org/wiki?curid=2407814", "title": "Impero indiano", "text": ""}
{"id": "2407815", "revid": "1543377", "url": "https://it.wikipedia.org/wiki?curid=2407815", "title": "Campionato del mondo rally 1982", "text": "Il Campionato del mondo rally 1982 \u00e8 stata la 10\u00aa edizione del campionato del mondo rally. La stagione si \u00e8 svolta dal 16 gennaio al 25 novembre, prevedendo 13 prove in altrettanti Paesi.\nLa stagione.\nIl finlandese Ari Vatanen era il campione in carica, cos\u00ec come la Talbot lo era per i costruttori.\nPer la prima volta un pilota divenne campione del mondo per la seconda volta, fu infatti il tedesco Walter R\u00f6hrl ad aggiudicarsi il titolo al volante di una Opel Ascona 400, vettura schierata dalla casa tedesca che partecip\u00f2 al mondiale in veste ufficiale con la denominazione Rothmans Opel Rally Team. Il titolo costruttori \u00e8 stato invece appannaggio della Audi che ha potuto contare sui risultati di Mich\u00e8le Mouton, seconda classificata nel mondiale piloti, di Hannu Mikkola e Stig Blomqvist, rispettivamente terzi e quarti nella stessa classifica, tutti al volante dalle ormai collaudate Audi quattro a trazione integrale, al loro secondo anno nel massimo campionato.\nCalendario.\nInizialmente il campionato avrebbe dovuto articolarsi su 13 prove ma il Rally d'Argentina venne cancellato in seguito alla Guerra delle Falkland. Venne inoltre reintrodotto il Rally di Nuova Zelanda, non disputatosi nella stagione precedente."}
{"id": "2407816", "revid": "767487", "url": "https://it.wikipedia.org/wiki?curid=2407816", "title": "Alberto Ormaetxea", "text": "Carriera.\nDifensore, dopo un primo periodo nelle giovanili della squadra della sua citt\u00e0 natale, nel 1962 entr\u00f2 nella Real Sociedad dove esord\u00ec in prima squadra nel 1967. Ritiratosi nel 1974, rimase in societ\u00e0 come vice-allenatore, per poi divenire allenatore nel 1979. Dopo un secondo posto nella prima stagione, Ormaetxea guid\u00f2 il club basco alla vittoria di due campionati consecutivi (1980-81 e 1981-82) e di una Supercoppa. Sotto la guida di Ormaetxea la Real Sociedad partecip\u00f2 inoltre alla Coppa dei Campioni, in cui raggiunse le semifinali nella stagione 1982-83.\nDopo aver abbandonato la panchina del club basco al termine della stagione 1984-85, Ormaetxea allen\u00f2 la squadra dell'H\u00e9rcules nella stagione 1986-87, per poi ritirarsi al termine della stagione. A partire dall'ottobre 2006, primo anniversario della sua morte, si tiene un triangolare tra Real Sociedad, Atletico Bilbao e Eibar."}
{"id": "2407818", "revid": "767487", "url": "https://it.wikipedia.org/wiki?curid=2407818", "title": "Pad\u00e1\u0148", "text": "Pad\u00e1\u0148 (in ungherese \"Pad\u00e1ny\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2407819", "revid": "287204", "url": "https://it.wikipedia.org/wiki?curid=2407819", "title": "Padan", "text": ""}
{"id": "2407820", "revid": "51323", "url": "https://it.wikipedia.org/wiki?curid=2407820", "title": "Pad\u00e1ny", "text": ""}
{"id": "2407821", "revid": "287204", "url": "https://it.wikipedia.org/wiki?curid=2407821", "title": "Padany", "text": ""}
{"id": "2407823", "revid": "7336", "url": "https://it.wikipedia.org/wiki?curid=2407823", "title": "Distillati", "text": ""}
{"id": "2407824", "revid": "767487", "url": "https://it.wikipedia.org/wiki?curid=2407824", "title": "Le migrazioni e i paesi sudeuropei", "text": "Le migrazioni e i paesi sudeuropei \u00e8 un libro scritto da Alessandra Venturini, docente di economia del lavoro e di politica economica, nel quale l'autrice analizza in modo sistematico lo sviluppo dei processi migratori e delle loro conseguenze, da un punto di vista economico. La Venturini propone un modello di spiegazione del fenomeno, puntellato dalle dinamiche socio-economiche comuni ai paesi dell'area mediterranea.\nNella prima parte del libro, l'autrice propone un'analisi parallela del flusso migratorio partente dall'Europameridionale intorno agli anni del secondo dopoguerra e di quello in arrivo dai paesi dell'Europa orientale ed extracomunitari sviluppatosi dagli anni ottanta, confrontando somiglianze e differenze in relazione al sesso, all'et\u00e0, al tipo di attivit\u00e0.\nLe riflessioni e le considerazioni dell'autrice chiariscono quali siano le discriminanti della scelta migratoria e le possibili conseguenze sia nei paesi di origine sia in quelli di destinazione.\nL'autrice propone un approccio interdisciplinare, che preveda uno studio demografico per stabilire l'influenza delle forze fresche nel mondo lavorativo e il loro tasso di riproduzione a livello familiare; uno sociologico per comprendere le cause, non solamente economiche, e l'organizzazione della migrazione, il tipo di vita condotto e l'integrazione nel paese ospitante; uno psicologico e antropologico per approfondire i problemi della partenza e dell'arrivo nel nuovo paese e i comportamenti delle nuove comunit\u00e0; uno giuridico che si occupi della tutela dei nuovi cittadini; uno economico variegato, suddiviso in economia internazionale, geografia economica, economia del lavoro e finanza pubblica.\nIl libro invita il lettore alla riflessione approfondita del sistema politico-giuridico dei vari paesi, che attraverso le riforme delle politiche migratorie, tende ad incanalare i flussi a seconda delle esigenze interne, sia proponendo limiti di accoglienza sia stimolando il rientro nei luoghi di origine.\nTra i fenomeni analizzati pi\u00f9 diffusi, vi sono l'immigrazione clandestina e la richiesta di rifugiati politici."}
{"id": "2407829", "revid": "767487", "url": "https://it.wikipedia.org/wiki?curid=2407829", "title": "Pata\u0161", "text": "Pata\u0161 (in ungherese \"Csilizpatas\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2407830", "revid": "287204", "url": "https://it.wikipedia.org/wiki?curid=2407830", "title": "Patas", "text": ""}
{"id": "2407831", "revid": "51323", "url": "https://it.wikipedia.org/wiki?curid=2407831", "title": "Csilizpatas", "text": ""}
{"id": "2407837", "revid": "23629", "url": "https://it.wikipedia.org/wiki?curid=2407837", "title": "Gabry2o Vol. II", "text": "Gabry2o Vol. II \u00e8 la seconda raccolta mixata del dj Gabry Ponte uscita il 15 maggio 2009 distribuita dalla Universal Music Group\nCD + DVD.\nOltre al CD \u00e8 compreso anche un DVD con sette video inediti"}
{"id": "2407838", "revid": "767487", "url": "https://it.wikipedia.org/wiki?curid=2407838", "title": "Povoda", "text": "Povoda (in ungherese \"P\u00f3datejed\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2407845", "revid": "59976", "url": "https://it.wikipedia.org/wiki?curid=2407845", "title": "Tuta spaziale Feitian", "text": "La Tuta spaziale Feitian (in cinese semplificato: \u98de\u5929\u53f7\u822a\u5929\u670d) \u00e8 una tuta spaziale sviluppata dalla Cina nell'ambito della missione spaziale Shenzhou 7. L'astronauta Zhai Zhigang la indoss\u00f2 durante la prima attivit\u00e0 extraveicolare (passeggiata spaziale - EVA) del programma spaziale Cinese il 27 settembre del 2008.\nLa tuta spaziale Feitian \u00e8 progettata a partire dalla tuta Orlan-M sviluppata dalla Russia. Le due tute sono simili per forma e volume e sono progettate per permettere un'autonomia di pi\u00f9 di 7 ore.\n\u00c8 stato riportato che ogni tuta costa circa 4,4 milioni di dollari e pesano 120 kg. I primi due ideogrammi del nome, in mandarino, significa \"volo\" e \"cielo\"."}
{"id": "2407847", "revid": "22475", "url": "https://it.wikipedia.org/wiki?curid=2407847", "title": "Lo Stato seduttore", "text": "Lo Stato seduttore \u00e8 un libro scritto da R\u00e9gis Debray, saggista di fama e autorevole esperto dei mass media, nel quale l'autore approfondisce le alterazioni del meccanismi di vita all'interno di una societ\u00e0 in cui la presenza e l'importanza dei mass media \u00e8 di fatto divenuta totalizzante.\nIn questo saggio, Debray studia le modalit\u00e0 attraverso le quali i messaggi simbolici che colpiscono il cittadino vengono assorbiti dalla societ\u00e0. Tra i messaggi pi\u00f9 comuni vi sono il ruolo del corpo preminente nei messaggi costituiti da immagini, i nuovi segni e linguaggi, da quelli generazionali a quelli informatici, le nuove definizioni e i nuovi concetti politici di destra e di sinistra, i nuovi messaggi trasmessi da uno Stato inedito nella veste di educatore, i messaggi tesi a ridefinire il concetto di cultura.\nLo Stato seduttore \u00e8 quello in cui accadono alcuni processi particolari, come il declino dei sindacati a favore delle corporazioni, i partiti perdono consenso e diventano popolari reti e movimenti, svanisce la separazione fra vita pubblica e privata, i giornalisti e i magistrati acquistano nuovi poteri di arbitraggio, la fascinazione avviene per vicinanza e non pi\u00f9 per distanza, la banalizzazione dei capi \u00e8 pi\u00f9 efficace della loro eroicizzazione. L'introduzione dei mezzi televisivi ha desacralizzato l'immagine allo stesso modo in cui la stampa aveva agito sulla parola, ha reso traballante l'efficacia del simbolismo di Stato, ha consentito la nascita dello Stato culturale prima (anni sessanta e settanta), e di quello umanitario dopo (anni ottanta e novanta). La videocrazia, secondo l'autore, si manifesta con l'impiego sempre pi\u00f9 massiccio di corpi, che sono stati sia un simbolo sia un prodotto sociale del Novecento, dapprima sotto forma di corpo-peccato ai tempi del cattolico di fine Ottocento, poi in quello di corpo-lavoro dell'operaio dei primi decenni del nuovo secolo, poi ancora in corpo-battaglia lanciato da Hitler e dai regimi dittatoriali e infine in corpo-piacere dell'ondata edonistica di fine millennio.\nLa conclusione di Debray \u00e8 che se uno Stato \u00e8 impregnato di forti ideologie politiche, come quella comunista, oppure di forti legami con la sfera religiosa, come nelle teocrazie, il rischio per la popolazione \u00e8 una repressione generalizzata; altrimenti il pericolo \u00e8 di cadere in una depressione generalizzata, nella quale predomina il potere della ricchezza e dell'immagine."}
{"id": "2407848", "revid": "1442080", "url": "https://it.wikipedia.org/wiki?curid=2407848", "title": "Barcelona Open Banco Sabadell 2009 - Singolare", "text": "Il singolare del Barcelona Open Banco Sabadell 2009 \u00e8 stato un torneo di tennis facente parte dell'ATP World Tour 2009.\nRafael Nadal era il detentore del titolo e ha vinto in finale 6\u20132, 7\u20135, contro David Ferrer.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2407849", "revid": "729019", "url": "https://it.wikipedia.org/wiki?curid=2407849", "title": "Julien Dupuy", "text": "Biografia.\nEsordiente nel rugby di alto livello nelle file del Biarritz, Dupuy conquist\u00f2 con la squadra basca due campionati francesi consecutivi, nel 2005 e 2006, alternandosi nel ruolo di mediano di mischia con l'internazionale Dimitri Yachvili; giunse anche in finale di Heineken Cup nello stesso anno della sua seconda affermazione nazionale.\nNell'estate del 2008 si trasfer\u00ec in Inghilterra, al Leicester; con tale club si \u00e8 aggiudicato la Guinnes Premiership 2008-09 e ha raggiunto nuovamente la finale di Heineken Cup, tuttavia senza riuscire a vincere il massimo trofeo europeo neppure in tale occasione.\nAlla fine della stagione \u00e8 tornato in Francia, allo Stade fran\u00e7ais, squadra nella quale milit\u00f2 fino al ritiro avvenuto al termine della stagione 2016-17; con la formazione parigina si aggiudic\u00f2 il campionato francese 2014-15 e l'European Rugby Challenge Cup 2016-2017 dopo due precedenti finali perse nel 2011 e nel 2013. Dopo il ritiro divenne tecnico dei trequarti dello Stade Fran\u00e7ais.\nConvocato dal C.T. della Nazionale francese Marc Li\u00e8vremont per il \"tour\" estivo del 2009 in Australasia, ha esordito a Dunedin vincendo in casa della 27-22 e realizzando un personale di 12 punti (3 trasformazioni e due calci piazzati); durante il tour ha giocato anche altri due incontri e, successivamente, sempre nel 2009, ha disputato i \"test match\" autunnali contro , e \"All blacks\". Dopo tre anni in cui non fu chiamato, Dupuy torn\u00f2 in nazionale in occasione del Sei Nazioni 2012, torneo nel quale affront\u00f2 e , quest'ultima partita fu la conclusione della sua esperienza con i \"Bleus\".\nIl 18 dicembre 2009, il giorno prima del suo 26\u00ba compleanno, Dupuy ricevette dall'International Rugby Board una squalifica di sei mesi a decorrere dal 3 dicembre precedente, per avere commesso una grave scorrettezza durante l'incontro di Heineken Cup contro l'Ulster: durante un'azione ha infatti infilato un dito nell'occhio del terza linea irlandese Stephen Ferris, pratica considerata antisportiva e altamente pericolosa; a causa di tale squalifica fu inibita al giocatore la partecipazione al prosieguo del campionato, della Heineken Cup e del Sei Nazioni 2010."}
{"id": "2407850", "revid": "307923", "url": "https://it.wikipedia.org/wiki?curid=2407850", "title": "Battaglia di Ucl\u00e9s", "text": ""}
{"id": "2407852", "revid": "287204", "url": "https://it.wikipedia.org/wiki?curid=2407852", "title": "Battaglia di Ucles", "text": ""}
{"id": "2407854", "revid": "450700", "url": "https://it.wikipedia.org/wiki?curid=2407854", "title": "Nefrosclerosi", "text": ""}
{"id": "2407858", "revid": "785863", "url": "https://it.wikipedia.org/wiki?curid=2407858", "title": "Gabriele Carrara", "text": "\u00c8 sposato con la collega Daniela Gatti, che l'ha affiancato spesso in spettacoli teatrali."}
{"id": "2407863", "revid": "767487", "url": "https://it.wikipedia.org/wiki?curid=2407863", "title": "Polpette (film)", "text": "Polpette (\"Meatballs\") \u00e8 un film del 1979 diretto da Ivan Reitman.\n\u00c8 il primo film che vede come protagonista Bill Murray ed \u00e8 noto per aver lanciato come regista Ivan Reitman, gi\u00e0 produttore di diversi film come \"Animal House\" e futuro regista di successi come \"Ghostbusters - Acchiappafantasmi\".\nIl termine \"Polpette\" \u00e8 utilizzato dai ragazzi del campo per definire i loro animatori.\nTrama.\nIl film narra le vicende del Campo \"Stella del Nord\" e dei suoi animatori guidati da Tripper Harrison alle prese con mille scherzi ai danni del direttore del campo Morty Melnick, dei ragazzi ospitati dal campo e dei giochi olimpici organizzati con gli avversari del campo Mohawk.\nRiprese.\nIl film \u00e8 stato girato a Camp White Pine e in altre \"location\" vicine ad Haliburton, Ontario.\nColonna sonora.\nLa musica strumentale del film \u00e8 stata scritta da Elmer Bernstein. Alcuni musicisti hanno contribuito alla colonna sonora tra cui Mary MacGregor e David Naughton.\nAlbum.\n\"Meatballs\" RSO 1-3056 (Billboard numero 170, agosto 1979)\nIncassi.\nCostato 1.600.000 dollari, il film ha incassato ai botteghini la cifra complessiva di 43.046.003 $.\nDistribuzione.\nNel 1981 il film \u00e8 stato distribuito in VHS dalla Paramount Pictures. Il film \u00e8 stato distribuito in DVD nel 1999 dalla HBO. Il 5 giugno 2007 la Sony Pictures Entertainment ha distribuito un'edizione speciale in DVD del film.\nSequel.\nSono stati realizzati tre sequel del film:\nSolo in \"Meatballs - Porcelloni in vacanza\" sono presenti personaggi del primo film della serie. Patrick Dempsey infatti interpreta Rudy Gerner al posto Chris Makepeace che lo interpretava nel film originale."}
{"id": "2407864", "revid": "123897481", "url": "https://it.wikipedia.org/wiki?curid=2407864", "title": "Noomi Rapace", "text": "Biografia.\nNasce ad Hudiksvall il 28 dicembre 1979, figlia di Rogelio Dur\u00e1n (10 novembre 1953 \u2013 4 novembre 2006), un cantante spagnolo di Flamenco originario di Badajoz (in Estremadura) di origine gitana, e di Nina Nor\u00e9n (1954), un'attrice svedese. La sorella, S\u00e6r\u00fan Nor\u00e9n, \u00e8 una fotografa. Rapace dice di aver visto suo padre solo occasionalmente prima della sua morte. Cresciuta sino all'et\u00e0 di cinque anni a J\u00e4rna, si trasferisce a Fl\u00fa\u00f0ir, in Islanda, con sua madre ed il patrigno.\nA sette anni le viene data una parte muta nel film \"\u00cd skugga hrafnsins\" di Hrafn Gunnlaugsson. L'esperienza le fa capire di voler fare l'attrice. Una decina di anni pi\u00f9 tardi (1996) debutta in televisione, interpretando Lucinda Gonzales nella serie TV \"Tre kronor\". Nel 1998-1999 studia presso la \"Skara Skolscen\", per essere poi scritturata nel 2000-2001 dal \"Theater Plaza\", nel 2001 dal \"Orionteatern\", nel 2002 dal \"Teater Galeasen\", e nel 2003 dal \"Stockholms stadsteater\" e dal \"Royal Dramatic Theatre\". \nNel 2001 si \u00e8 sposata con l'attore svedese Ola Rapace, con cui ha deciso di adottare il comune cognome \"Rapace\" traendolo dal significato letterale che questa parola ha in italiano. Anche dopo la separazione, avvenuta nel 2011, ha scelto di mantenere tale cognome a fini artistici; i due hanno avuto un figlio nel 2003 di nome Lev.\nNel 2007 ha interpretato la protagonista in \"Daisy Diamond\", film danese drammatico. Nel 2009 interpreta il ruolo di Lisbeth Salander nei film \"Uomini che odiano le donne\", \"La ragazza che giocava con il fuoco\" e \"La regina dei castelli di carta.\" Alcuni dei piercing che la Rapace ha nella trilogia sono stati fatti per l'occasione. Grazie all'interpretazione in \"Uomini che odiano le donne\", ha ricevuto una candidatura agli European Film Awards come miglior attrice e i prestigiosi BAFTA Awards, gli \"Oscar britannici\", come miglior attrice protagonista.\nNel 2011 il suo debutto in una grande produzione statunitense, nel cast del film \"Sherlock Holmes - Gioco di ombre\". Sempre nel 2011 vince il premio Marc'Aurelio d'Argento come miglior attrice al Festival Internazionale del Film di Roma 2011, per la sua interpretazione nel film \"Babycall\". A novembre del 2012 \u00e8 comparsa come protagonista nel video del brano \"Doom and Gloom\" dei Rolling Stones. Nel 2014 compare nel video del brano \"eez-eh\" del gruppo inglese Kasabian. Nel 2017 appare come protagonista nel film \"Seven Sisters,\" in cui interpreta sette ruoli differenti. Nel 2018 appare nei film \"Rapina a Stoccolma\" e \"Close\", mentre nel 2019 recita in \"Angels of Mine\". Nel 2020 interpreta il ruolo da protagonista nel film \"The Secret - Le verit\u00e0 nascoste.\"\nDoppiatrici italiane.\nNelle versioni in italiano dei suoi film, Noomi Rapace \u00e8 stata doppiata da:"}
{"id": "2407865", "revid": "125608317", "url": "https://it.wikipedia.org/wiki?curid=2407865", "title": "Mauro Bosco", "text": "Biografia.\nFormatosi all'Accademia nazionale d'arte drammatica \"Silvio D'Amico\" tra il 1962 al 1964, ha avuto come maestro l'attore e doppiatore Romolo Costa. Entrato nella compagnia diretta da Guglielmo Morandi, ha parallelamente cominciato a lavorare come attore per cinema e televisione. In ambito teatrale \u00e8 stato diretto da registi di spessore come Mario Landi e Franco Mol\u00e8. \nAttivo come doppiatore nelle societ\u00e0 di Roma, \u00e8 stato la voce di molti villain in film d'animazione, tra cui McLeach in \"Bianca e Bernie nella terra dei canguri\" e Rasputin in \"Anastasia\"."}
{"id": "2407866", "revid": "149466", "url": "https://it.wikipedia.org/wiki?curid=2407866", "title": "Regola di san Benedetto", "text": ""}
{"id": "2407867", "revid": "2122884", "url": "https://it.wikipedia.org/wiki?curid=2407867", "title": "Sergio Luzi", "text": ""}
{"id": "2407868", "revid": "729019", "url": "https://it.wikipedia.org/wiki?curid=2407868", "title": "Charioteer", "text": "Il Charioteer (conosciuto ufficialmente come FV4101 Cromwell Heavy AT Gun) \u00e8 stato un cacciacarri di costruzione britannica. Sviluppato negli anni cinquanta dal carro Mk VIII Cromwell \u00e8 stato utilizzato per aumentare la potenza di fuoco nei reparti di stanza in Germania occidentale.\nSviluppo.\nNei primi anni cinquanta, in un tentativo di dare potenza di fuoco aggiuntiva ai reparti del Royal Armoured Corps, alcuni carri Mk VIII Cromwell vennero dotati del cannone da 20 libbre (lo stesso dei Centurion) in una nuova ma alleggerita torretta. Il carro uscito venne designato come FV4101 Charioteer tank destroyer. Circa 200 Cromwell sono stati convertiti dalla Robinson and Kershaw del Cheshire.\nUtilizzo.\nIl Charioteer \u00e8 stato utilizzato soltanto dalle unit\u00e0 del Territorial Army, e durante la met\u00e0 degli anni cinquanta la maggior parte di questi mezzi \u00e8 stata venduta in Austria, Finlandia e Giordania.\nMezzi sopravvissuti.\nFinlandia"}
{"id": "2407871", "revid": "320578", "url": "https://it.wikipedia.org/wiki?curid=2407871", "title": "Romualdo di Salerno", "text": ""}
{"id": "2407872", "revid": "287204", "url": "https://it.wikipedia.org/wiki?curid=2407872", "title": "Hot Shot (album)", "text": ""}
{"id": "2407874", "revid": "33689", "url": "https://it.wikipedia.org/wiki?curid=2407874", "title": "Hot Shot", "text": ""}
{"id": "2407876", "revid": "1305772", "url": "https://it.wikipedia.org/wiki?curid=2407876", "title": "Lucky Day", "text": "Lucky Day (\"giorno fortunato\" in lingua inglese) pu\u00f2 riferirsi a:"}
{"id": "2407880", "revid": "1566286", "url": "https://it.wikipedia.org/wiki?curid=2407880", "title": "Germano Longo", "text": "In ambito cinematografico \u00e8 stato accreditato anche con gli pseudonimi di Herman Lang e Grant Laramy.\nBiografia.\nAllievo del Centro sperimentale di cinematografia di Roma, si \u00e8 diplomato nel 1955. \n\u00c8 stato attivo nei fotoromanzi pubblicati su periodici come \"Sogno\" e \"Luna Park\" fra gli anni cinquanta e gli anni ottanta, interpretando tra l'altro \"Adios, Lolita\" di Dante Guardamagna con Mimma Di Terlizzi, Marco Guglielmi, Claudia De Rossi (\"I romanzi di Sogno\" n.138, 1 giugno 1962). \nInterprete spesso di b-movie western e storico-peplum, \u00e8 tuttavia conosciuto anche per interpretazioni di rilievo, come ad esempio quelle fornite nello sceneggiato televisivo \"Orlando furioso\", per la regia di Luca Ronconi (1974), e nel film \"I girasoli\" (1970), dove fu diretto da Vittorio De Sica.\nNel doppiaggio ha prestato la voce allo stregone Yen Sid nella saga di Epic Mickey.\n\u00c8 padre della doppiatrice Germana Longo."}
{"id": "2407881", "revid": "834", "url": "https://it.wikipedia.org/wiki?curid=2407881", "title": "Masazaku Morita", "text": ""}
{"id": "2407882", "revid": "2122884", "url": "https://it.wikipedia.org/wiki?curid=2407882", "title": "Daniele Raffaeli", "text": "Biografia.\nFiglio di un bancario e di una commessa, all'et\u00e0 di 10 anni fu introdotto nel mondo del doppiaggio dalle sorelle Barbara e Federica De Bortoli. Il suo primo ruolo televisivo fu nella sitcom \"Super Vicki\", mentre al cinema doppi\u00f2 Nick Stahl ne \"L'uomo senza volto\". Durante l'adolescenza incise molto raramente; torn\u00f2 al doppiaggio per dare voce a Shinji Ikari in \"Neon Genesis Evangelion\". Da quel momento, doppi\u00f2, oltre a serie televisive e film, anche molti documentari, tra cui \"Ulisse - Il piacere della scoperta\", e narr\u00f2 l'audiolibro \"Danny Parker e la spada di ghiaccio\". Nel 2003, all'et\u00e0 di 26 anni, si sposa e ha 2 figli."}
{"id": "2407885", "revid": "287204", "url": "https://it.wikipedia.org/wiki?curid=2407885", "title": "Fahrenheit (gruppo musicale)", "text": ""}
{"id": "2407896", "revid": "801704", "url": "https://it.wikipedia.org/wiki?curid=2407896", "title": "San Francisco Pops Orchestra", "text": "La San Francisco Pops Orchestra \u00e8 un'orchestra di San Francisco in California.\nStoria.\nQuando venne fondata la San Francisco Symphony Orchestra nel 1911, il suo primo direttore musicale, Henry Hadley, avvi\u00f2 la tradizione dei concerti \"pops\", dedicati a musiche classiche molto popolari e ad arrangiamenti da operetta, musical e melodie popolari. Con il completamento del \"Civic Auditorium\" nel 1915, la maggior parte dei concerti \"pops\" venne tenuta in questa enorme sala capace di 10.000 posti. Provvedimenti dell'autorit\u00e0 municipale contribuirono a mantenere le tasse sugli ingressi a livelli molto bassi. \nI concerti \"pops\" rinacquero a nuova vita nell'estate del 1949 when Arthur Fiedler, direttore della Boston Pops Orchestra, venne invitato, dal direttore musicale Pierre Monteux, a dirigere l'orchestra. Da allora Fiedler continu\u00f2 a dirigere i concerti estivi fino alla met\u00e0 degli anni settanta. OLtre ai concerti del \"Civic Auditorium\", Fiedler diresse annualmente concerti al \"Sigmund Stern Grove\", ed in alcune occasioni anche allo \"Stanford University's Frost Amphitheatre\" e all'\"Oakland's Paramount Theatre\"."}
{"id": "2407898", "revid": "834", "url": "https://it.wikipedia.org/wiki?curid=2407898", "title": "Will I Am", "text": ""}
{"id": "2407899", "revid": "1305772", "url": "https://it.wikipedia.org/wiki?curid=2407899", "title": "Rosa del golfo", "text": "Rosa del Golfo \u00e8 il marchio di un vino rosato salentino (IGT Salento) prodotto dall'omonima azienda vitivinicola che ha sede ad Alezio.\nStoria.\nLe notizie vanno ricercate nella terra d'Otranto e nella penisola Salentina. I vitigni sono coltivati in territori collinari argilloso-calcarei di terra rossa ricca di ferro in un clima temperato.\nI primi \"Rosa del Golfo\" prodotti sono del 1963 da un'azienda che entra nella produzione di vini nello stesso anno come Rosa del Salento e nel 1988 prendono \"veramente\" il nome di Rosa del golfo.\nCaratteristiche.\nCaratteristiche generali:\nCaratteristiche organolettiche"}
{"id": "2407900", "revid": "2044019", "url": "https://it.wikipedia.org/wiki?curid=2407900", "title": "Sergio Matteucci", "text": "Biografia.\nCome doppiatore, era conosciuto per aver prestato la voce al telecronista delle serie animate \"Holly &amp; Benji\" e \"Mila e Shiro\". Prest\u00f2 la sua voce anche in \"Sampei\", \"Lam\u00f9 la ragazza dello spazio\", \"Carletto il principe dei mostri\", \"Dastardly e Muttley e le macchine volanti\", \"Lady Oscar\" e nei film \"Rocky II\" e \"Rocky IV\". Fu inoltre radiocronista di \"Tutto il calcio minuto per minuto\", nella stagione 1982-1983, e la voce fuori campo dei servizi delle partite allo stadio Olimpico di Roma durante \"Domenica Sprint\". \u00c8 morto a Roma il 4 novembre 2020, all'et\u00e0 di 89 anni. Riposa presso il Cimitero del Verano "}
{"id": "2407913", "revid": "436907", "url": "https://it.wikipedia.org/wiki?curid=2407913", "title": "Barabba (EP)", "text": "Barabba \u00e8 il primo EP del cantautore italiano Fabrizio Moro, pubblicato il 5 giugno 2009 dalla Warner Music Group.\nDescrizione.\nIl disco \u00e8 stato anticipato dal singolo \"Il senso di ogni cosa\", in radio dal 22 maggio dello stesso anno. Il titolo prende spunto dall'omonimo singolo, dedicato agli scandali della politica.\nL'album \u00e8 stato venduto meno rispetto ai precedenti, ma rimanendo comunque 15 settimane nelle classifiche degli album pi\u00f9 venduti in Italia.\nIl 19 febbraio 2010 l'artista ha pubblicato l'album \"Ancora Barabba\", costituito dai brani dell'EP e ulteriori inediti."}
{"id": "2407914", "revid": "51323", "url": "https://it.wikipedia.org/wiki?curid=2407914", "title": "P\u00f3datejed", "text": ""}
{"id": "2407915", "revid": "287204", "url": "https://it.wikipedia.org/wiki?curid=2407915", "title": "Podatejed", "text": ""}
{"id": "2407927", "revid": "1305772", "url": "https://it.wikipedia.org/wiki?curid=2407927", "title": "D'Addario (azienda)", "text": "La D'Addario \u00e8 una casa produttrice di corde per strumenti musicali, specializzata nella produzione di .\nAttualmente la sua sede \u00e8 a Farmingdale, nello stato di New York. Oltre a produrre e a vendere le sue corde, che sono tra le pi\u00f9 diffuse al mondo, con diversi tipi, sotto il suo marchio, produce anche corde OEM per altre case impegnate nella produzione di strumenti musicali. La D'Addario produce e distribuisce anche altri accessori musicali tramite alcune divisioni, come la Planet Waves (che si occupa di cavi per chitarre elettriche e altri accessori), la Evans (che si occupa di drumhead) e infine la Rico (che si occupa di ance e legni.) Nel 2013 ha acquisito la Pro-Mark, (azienda che produce bacchette per suonare la batteria).\nStoria.\nLa famiglia D'Addario ha origini italiane, proveniente dall'Abruzzo, nel paese di Salle, in provincia di Pescara. Un documento di battesimo del 1680 menziona un Donato D'Addario produttore di corde musicali. All'epoca, le corde erano prodotte con viscere di pecora o di maiale, e la loro produzione comportava un notevole lavoro.\nDopo un terremoto, avvenuto nel 1905, due cognati, Rocco e Carmine D'Addario, emigrarono in America, pi\u00f9 precisamente a Queens, per tentare di espandere il loro mercato, importando e vendendo le corde prodotte dalla loro famiglia a Salle. Intorno al 1918, Rocco ritorn\u00f2 a Salle, e Carmine (o Charles), cominci\u00f2 a produrre della corde in un piccolo negozio dietro la casa di famiglia. Il processo di lavorazione delle corde, ancora prodotte con viscere di maiale, cominci\u00f2 ad impegnare tutta la famiglia.\nLa chitarra cominci\u00f2 a diffondersi nella prima met\u00e0 del XX secolo, e, negli anni trenta, la famiglia D'Addario cominci\u00f2 a produrre delle corde per questo strumento, sotto ordinazione di solisti o di case produttrici di chitarre.\nLa nascita del nylon durante la seconda guerra mondiale, grazie alla DuPont, produsse un grande cambiamento nel business della famiglia. Ricevuti dei campioni di nylon dalla DuPont, la famiglia D'Addario cominci\u00f2 immediatamente a condurre degli esperimenti su questo nuovo materiale, consultando i suoi clienti abituali durante la produzione delle corde.\nTra la fine degli anni '40 e l'inizio degli anni '50 (soprattutto dopo la nascita del rock and roll) la popolarit\u00e0 raggiunta dalle chitarre classiche con corde di nylon cominci\u00f2 a barcollare davanti alle chitarre con corde di metallo. Diversi componenti della famiglia, soprattutto i pi\u00f9 giovani, volevano espandere il loro mercato anche sulle corde di metallo, ma Charles era ancora piuttosto riluttante per investire su una impresa che considerava ancora incerta: non voleva mettere a rischio il business della famiglia. Nel 1956, una nuova compagnia, (la Archaic Musical String Mfg Co.) cominci\u00f2 a produrre le corde di metallo, gestita dal figlio di Charles, John D'Addario Sr. La compagnia produsse queste corde per le pi\u00f9 importanti case produttrici di chitarre del tempo, ovvero Gretsch, D'Angelico, Martin e Guild. Nel 1962 le due compagnie si fusero in un'unica casa sotto il nome \"Darco\".\nLa chitarra divent\u00f2 lo strumento pi\u00f9 utilizzato negli Stati Uniti, e la Darco divenne pi\u00f9 importante introducendo diverse innovazioni nella produzione di corde per chitarre.\nAlla fine degli anni '60 Darco venne contattata dalla Martin Guitars in merito ad una fusione per mettere insieme risorse e buoni risultati durante lo sviluppo. Mentre questa fusione dava ottimi risultati ad entrambe le compagnie, dal 1974, la famiglia D'Addario decise di vendere le corde sotto il loro nome: cos\u00ec nacque la J. D'Addario &amp; Company Corporation. Darco \u00e8 un marchio utilizzato ancora oggi dalla Martin Guitar Company.\nOriginariamente nato da Lynbrook, nei pressi di New York, il business continu\u00f2 ad espandersi e nel 1994 venne scelta la sede a Farmingdale, sempre nei pressi di New York. La compagnia \u00e8 gestita ed \u00e8 ancora oggi di propriet\u00e0 della famiglia D'Addario, con i suoi 13 componenti. Attualmente i dipendenti sono circa 900."}
{"id": "2407937", "revid": "1543377", "url": "https://it.wikipedia.org/wiki?curid=2407937", "title": "Toke Talagi", "text": "\u00c8 stato eletto dall'Assemblea di Niue con 14 voti contro i 5 dello sfidante, il primo ministro uscente Young Vivian.\nTalagi ha ricoperto in passato, in diversi momenti, vice primo ministro, ministro delle Finanze, e ministro dell'Educazione. Eletto all'Assembla nel 2002, ottenne alle elezioni del 2005 lo stesso numero di voti del suo sfidante: riusc\u00ec a mantenere il seggio solo grazie all'estrazione prevista in caso di parit\u00e0. \u00c8 stato poi rieletto per la terza volta nel 2008.\nNon esistendo pi\u00f9 partiti politici a Niue (l'unico partito dell'isola, il Partito del Popolo di Niue, si \u00e8 infatti disciolto nel 2003), Talagi \u00e8 un indipendente.\nTalagi \u00e8 anche presidente della Niue Rugby Football Union di Niue.\nNel 2008 \u00e8 stato eletto presidente del Forum delle isole del Pacifico.\nNel 2014 viene rieletto per la terza volta, e una quarta nel 2017[2], per poi non essere riconfermato alle elezioni del 2020.\n\u00c8 scomparso nel 2020 all'et\u00e0 di 59 anni dopo una lunga malattia, a seguito della quale era stato a lungo ricoverato per cure mediche in Nuova Zelanda."}
{"id": "2407939", "revid": "1632387", "url": "https://it.wikipedia.org/wiki?curid=2407939", "title": "End of You", "text": "Gli End of You sono un gruppo musicale finlandese alternative rock, formatosi nel 2003 a Helsinki.\nBiografia.\nNel 2005 la band sigla un contratto con la casa discografica Spinefarm Records per la pubblicazione del primo album.\nIl 4 gennaio 2006 esce il primo singolo \"Walking with No One\", arrivando al 17\u00ba posto in classifica in Finlandia. L'8 marzo 2006 esce il secondo singolo \"Upside Down\", che anticipa l'album \"Unreal\", pubblicato il 29 marzo 2006. Il primo album raccoglie interessi nel campo del genere gothic metal, per la sua commistione tra elementi di derivanza metal ed elettronica.\nA due anni di distanza, il 23 aprile 2008, la band pubblica il secondo album \"Mimesis\", album pi\u00f9 sperimentale che raccoglie stili e generi differenti, rivisitato e rimasterizzato nel 2014 con il nome di \"Mimesis Reloaded\", ascoltabile gratuitamente in streaming su YouTube.\nL'ultimo album \"Remains of the Day\" \u00e8 uscito il 7 aprile 2010, caratterizzato da un nuovo sound pi\u00f9 radio-friendly, uso massiccio di sintetizzatori e influenze electroclash."}
{"id": "2407950", "revid": "92723", "url": "https://it.wikipedia.org/wiki?curid=2407950", "title": "Luoghi e corpi", "text": "Luoghi e corpi \u00e8 un libro di Francesco Remotti, docente di antropologia culturale presso l'Universit\u00e0 di Torino, scritto grazie ad un'esperienza didattica, successiva ad una campagna di ricerca effettuata negli anni ottanta da parte di un gruppo del CNR, guidato da Pietro Rossi, interessato ad approfondire i tipi di urbanesimo africano tradizionale.\nL'autore inizia ad approfondire la natura dei concetti antropologici a seconda delle varie correnti, dallo strutturalismo degnamente rappresentato da L\u00e9vi-Strauss al connessionismo e all'innovativo sviluppo svolto da Bronis\u0142aw Malinowski. Remotti chiarisce le connessioni fra i luoghi, i costumi ed i corpi, nel loro ruolo intermedio di mediazione, prima di occuparsi delle varie definizioni di cultura, da quella classica a quella tyloriana. Il passo seguente \u00e8 la correlazione tra cultura e natura e le conseguenze dei prodotti culturali. Un capitolo chiave del libro \u00e8 quello dedicato al potere sulla natura e nella societ\u00e0, che focalizza l'attenzione anche sulla concezione e formazione del tempo. Facendo riferimento alla situazione africana, l'autore identifica due logiche del potere: quella centrale e quella del clan.\nUna delle ipotesi pi\u00f9 suggestive, tra quelle formulate, \u00e8 quella riguardante la forma e le cause della organizzazione spaziale e temporale delle capitali africane aventi la prerogativa della mobilit\u00e0. Tra le origini del fenomeno si ipotizza anche il bisogno di memorizzare nello spazio i passi di una societ\u00e0 e del suo mondo politico. Per fare ci\u00f2 occorre impegnarsi in un'attivit\u00e0 che \u00e8 innanzitutto culturale e solo in un secondo tempo anche di potere, visto che ogni societ\u00e0 possiede anche un certo margine di scelta su ci\u00f2 che pu\u00f2 essere cancellato e su ci\u00f2 che pu\u00f2 restare.\nUn ottimo esempio, rintracciato durante la fase di indagini, \u00e8 stato il tamburo Bagyendanwa, che ha permesso uno studio sulle convenzioni oltrech\u00e9 sulle finzioni e sul sacro. Proprio quest'ultima tematica \u00e8 stata approfondita per porre in risalto le difficolt\u00e0 oggettive insite nelle operazioni sacralizzanti e reificanti. Dopo una parentesi dedicata alla recita teatrale della vita, l'autore si concentra sui segni e sui simboli, rapportati ai presupposti sacri del pensiero e delle azioni; inoltre vengono presentate spiegazioni fornite da tanti studiosi sull'origine e sul senso del sacro e della religiosit\u00e0."}
{"id": "2407954", "revid": "290948", "url": "https://it.wikipedia.org/wiki?curid=2407954", "title": "Disegno Tecnico", "text": ""}
{"id": "2407956", "revid": "729019", "url": "https://it.wikipedia.org/wiki?curid=2407956", "title": "Per una rivoluzione italiana", "text": "Per una rivoluzione italiana \u00e8 un libro scritto da Ida Magli, antropologa, che si propone di affrontare con gli strumenti messi a disposizione dall'antropologia culturale, il periodo storico italiano del Novecento, grazie all'approfondimento di alcuni punti chiave, come quello della politica, della cultura, della pubblica istruzione, della immigrazione.\nIl testo \u00e8 scritto nel formato del libro intervista, con l'autrice affiancata dal giornalista Giordano Bruno Guerri, che le consente di effettuare riflessioni e critiche a tutto tondo, sfocianti nella proposta di nuovi modelli sociali organizzativi e di nuove ipotesi di democrazia.\nL'autrice si occupa, tra gli altri argomenti, di potere, dei suoi simboli e degli strumenti atti a possederlo, delle attivit\u00e0 che consentono una maggiore scalata verso il potere, e cos\u00ec via.\nTra gli interrogativi principali affrontati dalla Magli, annoveriamo : il quesito se la chiesa in qualche modo possa essere un freno allo sviluppo in Italia, le cause che hanno portato Mussolini a trionfare, che senso abbia la tv del dolore, tangentopoli, l'origine e il senso delle carceri, il successo del calcio, il rapporto tra stampa, mass-media e potere, l'utilit\u00e0 dei trapianti, l'accettazione degli altri, siano essi islamici, extracomunitari, etc.\nTra le proposte elencate dalla antropologa, si ricordano quella di abolire la Costituzione, che stabilisce certezze fisse nel tempo, mentre l'evoluzione continua, scientifica e non, richiede una maggiore flessibilit\u00e0; a tal proposito quindi l'autrice ritiene anacronistici gli ideali stabili ed eterni, tranne quello della libert\u00e0 dell'individuo.\nInoltre la Magli rimpiange che l'inchiesta Mani pulite abbia colpito solo qualche testa, seppur eccellente, senza per\u00f2 scalfire minimamente il sistema del potere, che ha potuto quindi proseguire indenne il suo corso.\nL'autrice invita gli storici, i giudici e tutti coloro che se ne occupano, ad analizzare la mafia da un punto di vista antropologico, visto che rappresenta un sistema culturale a s\u00e9 stante, antico e molto radicato, chiedendosi il perch\u00e9 della sua sopravvivenza all'interno di societ\u00e0 trasformatesi, in modo cos\u00ec radicale, negli ultimi due secoli."}
{"id": "2407960", "revid": "10836", "url": "https://it.wikipedia.org/wiki?curid=2407960", "title": "MMPI", "text": ""}
{"id": "2407964", "revid": "767487", "url": "https://it.wikipedia.org/wiki?curid=2407964", "title": "Pubblicit\u00e0 canaglia", "text": "Pubblicit\u00e0 canaglia \u00e8 un libro a cura di Enrico e Giulio Bizzarri e Lorenzo Soprani, che con la collaborazione degli studenti dell'Universit\u00e0 del Progetto di Reggio Emilia, hanno ideato un buon numero di pubblicit\u00e0 finta con lo scopo di surrogare quella vera, considerata brutta.\nLe pagine pubblicitarie sono raggruppate per categoria, dai sentimentali ai voyeurs, dai filosofi agli apocalittici, dagli imprenditori ai poveri. Le pagine sono complete di foto, slogan, e una buona gestione dell'arte grafica.\n\u00c8 un libro di pubblicit\u00e0 che si occupa della stessa materia, nella forma di antologia di annunci per prodotti e valori non reali, ma talmente precisi e verosimili nella forma quanto inconsistenti nel mondo reale.\nLe pagine sono arricchite da una serie di frasi celebri prese da personaggi saggi.\nGli autori sostengono che se una volta il grado zero della pubblicit\u00e0 era condensato nella frase \"Fai bene e fallo sapere\", ora la nuova svolta \u00e8 basata sulla necessit\u00e0 di far sapere a tutti i costi qualunque cosa faccia o non faccia il soggetto. Quindi la rivoluzione degli ultimi anni, consiste nel sovrastimare l'importanza del messaggio rispetto alla reale consistenza del prodotto. La tecnica utilizzata dagli autori \u00e8 quella del riciclaggio delle idee, prese in prestito dalla vita quotidiana, seppur deformate prima di un loro ritorno nel circolo della comunicazione."}
{"id": "2407967", "revid": "729019", "url": "https://it.wikipedia.org/wiki?curid=2407967", "title": "Airco DH.9A", "text": "L'Airco DH.9A fu un bombardiere leggero monomotore, biposto e biplano, sviluppato dall'azienda britannica Aircraft Manufacturing Company, meglio conosciuta con il marchio Airco, nei primi anni dieci del XX secolo.\nProgettato all'inizio della Prima guerra mondiale, venne utilizzato brevemente solamente nella fase finale del conflitto. Generalmente conosciuto con nome \"Ninak\" (dalla denominazione \"nine-A\"), fu massicciamente utilizzato dalla RAF nel dopoguerra sia sul suolo patrio sia nel territorio coloniale fino al suo ritiro, nel 1931.\nStoria del progetto.\nIl DH.9A venne sviluppato per ottenere una versione migliorata dell'Airco DH.9, modello dimostratosi una delusione a causa della sua motorizzazione, risultati sottodimensionati ed inaffidabili, pertanto il nuovo modello venne equipaggiato con motori dalla potenza superiore. Inizialmente si scelse di adottare il Rolls-Royce Eagle nelle sue versioni pi\u00f9 moderne, ma data la difficolt\u00e0 di reperirne un numero adeguato si opt\u00f2 per i Liberty L-12 di concezione statunitense, in quel periodo avviati alla produzione in serie ed anch'essi dei 12 cilindri a V raffreddati a liquido.\nSiccome l'Airco era gi\u00e0 impegnata nello sviluppo del DH.10, la progettazione del DH.9A fu commissionata alla Westland Aircraft; la nuova versione venne proposta con un'apertura alare maggiore e con una fusoliera pi\u00f9 solida.\nIl primo prototipo vol\u00f2 nel marzo del 1918 ed era equipaggiato con un motore Rolls-Royce Eagle a causa di una momentanea non disponibilit\u00e0 dei Liberty L-12. Il prototipo fu testato con successo e le prime consegne alla RAF iniziarono a giugno. Prima dell fine della guerra, furono ordinati 2.250 DH.9A e 885 furono costruiti prima della fine dell'anno; successivamente si decise che il velivolo sarebbe divenuto dotazione standard della RAF e pertanto anche i mezzi ancora non costruiti (1.730) furono realizzati e consegnati per il 1919.\nGli Stati Uniti avevano in programma di adottare il DH.9A come sostituto per il DH.4, e commissionarono un ordine di 4.000 aeromobili modificati, designati USD-9A. Tuttavia questo ordine fu annullato con la fine della guerra e solo un numero limitato di prototipi furono costruiti.\nMentre i velivoli esistenti furono oggetto di un programma di ristrutturazione, l'Airco ricevette diversi piccoli ordini per nuovi aerei negli anni 1925\u20131926 e ne furono prodotti altri 268 esemplari. Furono realizzati anche velivoli scuola, con doppi comandi, e sei DH.9A sperimentali dotati del motore di 465 cv Napier Lion.\nL'Unione Sovietica realizz\u00f2 numerosi esemplari di una copia non autorizzata del DH.9A, denominati R-1. 200 esemplari vennero prodotti con il motore Mercedes D.IV e 130 equipaggiati con motori Armstrong Siddeley Puma e denominati R-2, successivamente l'URSS svilupp\u00f2 una copia dei motori Liberty (M-5) ed utilizz\u00f2 tale propulsore per i suoi velivoli.\nImpiego operativo.\nPrima guerra mondiale.\nIl DH.9A entr\u00f2 in servizio nel luglio 1918 con il 110\u00ba squadrone RAF e raggiunse la Francia il 31 agosto dello stesso anno, mentre comp\u00ec la sua prima missione di guerra su suolo tedesco il 14 settembre. Altri tre squadroni furono impiegati nel fronte occidentale fino all'armistizio. Nonostante le prestazioni superiori del DH.9A rispetto al DH.9, gli squadroni equipaggiati con la nuova versione del velivolo subirono forti perdite durante le missioni di bombardamento a lungo raggio della Germania.\nDa notare che anche gli United States Marine Corps utilizzarono il DH.9A, ne ricevettero infatti almeno 53 esemplari utilizzati nel Settembre 1918.\nUso post-bellico da parte della RAF.\nDopo la Grande Guerra il DH.9A fu utilizzato come bombardiere leggero da 24 squadroni della RAF negli anni dal 1920-1931 sia in patria che all'estero.\nLa prima operazione del dopoguerra fu nel sud della Russia nel 1919, a sostegno dell'\"Armata Bianca\" contro i bolscevichi nella guerra civile russa. Nel Settembre 1919, il personale della RAF fu richiamato in patria e abbandon\u00f2 gli aeromobili.\nIl DH.9A si dimostr\u00f2 un valido strumento per il Regno Unito nella gestione del suo impero, in particolare nei territori che erano sotto il suo controllo dopo il crollo dell'impero ottomano alla fine della Grande Guerra. Cinque squadroni erano di stanza nel Medio Oriente, ove eseguivano occasionali bombardamenti contro le trib\u00f9 e i villaggi che si ribellavano. Su questi velivoli fu montato un radiatore pi\u00f9 grande per far fronte alle alte temperature, mentre contenitori con acqua e pezzi di ricambio (comprese le ruote) furono fissati sotto la fusoliera nel caso in cui gli aerei fossero costretti ad atterraggi di fortuna nel deserto. Nonostante questo aumento del peso gli aerei si dimostrarono ancora perfetti, come anche il motore Liberty scelto per la sua particolare affidabilit\u00e0 (\"buono come qualsiasi Rolls Royce\"). Alcuni esemplari di DH.9A furono trasportati in India e consegnati all'Esercito dell'India Britannica.\nImpiego da parte dei Sovietici.\nL'R-1 fu massicciamente utilizzato dalla forza aerea sovietica durante il 1920 come bombardiere leggero e aereo da ricognizione. Inoltre fu impiegato dai sovietici anche a sostegno del Guomindang durante la Spedizione settentrionale, contro le forze cinesi durante il conflitto sino-sovietico del 1929 e durante la Rivolta dei Basmachi in Asia centrale."}
{"id": "2407969", "revid": "287204", "url": "https://it.wikipedia.org/wiki?curid=2407969", "title": "Division Nationale 2006-2007", "text": "La Division Nationale 2006-2007 \u00e8 stata la novantatreesima edizione della massima serie del campionato lussemburghese di calcio. \u00c8 iniziata il 5 agosto 2006 e si \u00e8 conclusa il 30 maggio 2007. Il F91 Dudelange ha vinto il campionato per la sesta volta, la terza consecutiva. Capocannoniere del torneo \u00e8 stato Daniel da Mota, calciatore dell', con 24 reti.\nStagione.\nNovit\u00e0.\nDalla Division Nationale 2005-2006 erano stati retrocessi il e l', mentre dalla \u00c9irepromotioun 2005-2006 erano stati promossi il , , il e il , aumentando il numero di squadre partecipanti da 12 a 14.\nFormula.\nIl campionato cambi\u00f2 formula, abbandonando la doppia fase. Le quattordici squadre partecipanti si sono affrontate in un girone all'italiana con partite di andata e ritorno per un totale di 26 giornate. Al termine del campionato la prima classificata era designata campione del Lussemburgo e ammessa al primo turno preliminare della UEFA Champions League 2007-2008. La squadra seconda classificata veniva ammessa in Coppa UEFA 2007-2008, assieme alla vincitrice della coppa nazionale. Un ulteriore posto veniva assegnato per la partecipazione alla Coppa Intertoto 2007. Le ultime due classificate venivano retrocesse direttamente in \u00c9irepromotioun, mentre la dodicesima classificata affrontava la terza classificata in \u00c9irepromotioun in un play-off promozione/retrocessione.\nClassifica finale.\nLegenda:\nNote:"}
{"id": "2407979", "revid": "124262128", "url": "https://it.wikipedia.org/wiki?curid=2407979", "title": "Sociologia dell'economia e del lavoro", "text": "Sociologia dell'economia e del lavoro \u00e8 un libro scritto da Luciano Gallino, sociologo, nel quale l'autore analizza i processi produttivi e del lavoro, lo sviluppo tecnologico, le classi sociali, e le organizzazioni.\nGli articoli del libro sono stati raggruppati in due sezioni: nella prima sono contenute tutte quelle voci che riguardano i rapporti tra mondo economico-produttivo e societ\u00e0, come ad esempio automazione, azienda, capitalismo, consumo, denaro, divisione del lavoro, economia, industria, lavoro, pauperizzazione, professioni, sindacato, tecnologia, mentre nella seconda parte del libro vengono descritte le classi sociali presenti nelle societ\u00e0 moderne, come ad esempio borghesia, classe dirigente, classe politica, contadini, coscienza di classe, impiegati, imprenditori, intellettuali, operai, proletariato, tecnici.\nTutti gli articoli sono strutturati in un modo uniforme e sono suddivisi in varie sezioni: la prima esprime una definizione di un processo, di un aspetto, secondo i concetti delle scienze sociali contemporanee; la seconda sezione tende ad effettuare un excursus storico di quel concetto all'interno della letteratura scientifica; la terza sezione espande la prima; la quarta prevede la descrizione di quei fattori sociali e culturali responsabili di alterazioni del processo o dello stato al centro dell'articolo; la quinta sezione analizza le possibili influenze di quel processo rispetto ad altri."}
{"id": "2407992", "revid": "729019", "url": "https://it.wikipedia.org/wiki?curid=2407992", "title": "Barcelona Open Banco Sabadell 2009 - Doppio", "text": "Il doppio del Barcelona Open Banco Sabadell 2009 \u00e8 stato un torneo di tennis facente parte dell'ATP World Tour 2009.\nBob Bryan e Mike Bryan erano i detentori del titolo ma hanno perso in semifinale contro Mahesh Bhupathi and Mark Knowles.\nDaniel Nestor e Nenad Zimonji\u0107 hanno vinto in finale 6\u20133, 7\u20136(9), contro Mahesh Bhupathi e Mark Knowles.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2407994", "revid": "110157", "url": "https://it.wikipedia.org/wiki?curid=2407994", "title": "FEAL", "text": "In crittografia il FEAL (Fast data Encipherment ALgorithm) \u00e8 un cifrario a blocchi proposto come sostituto del Data Encryption Standard (DES) e progettato per essere molto pi\u00f9 veloce di questo nelle implementazioni software. Il cifrario, che si basa anch'esso su una rete di Feistel, fu pubblicato per la prima volta nel 1987 da Akihiro Shimizu e Shoji Miyaguchi della societ\u00e0 di telecomunicazioni giapponese NTT. \u00c8 sensibile a varie forme di crittanalisi ed ha svolto un ruolo fondamentale come banco di prova per la scoperta della crittanalisi differenziale e di quella lineare.\nVersioni e vulnerabilit\u00e0.\nCi sono state diverse versioni del FEAL, ma tutte sono basate sulla rete di Feistel, fanno uso della stessa funzione interna ed operano su blocchi di dimensione di 64 bit. Una delle prime versioni del cifrario, nota oggi come FEAL-4, \u00e8 basata su 4 passaggi della funzione interna ed opera con una lunghezza della chiave di 64 bit.\nSfortunatamente il FEAL-4 manifest\u00f2 subito evidenti debolezze strutturali: Bert den Boer descrisse una vulnerabilit\u00e0 in un'inedita analisi alla stessa conferenza dove fu presentato il cifrario. In un documento del 1988 sempre den Boer descrive un attacco che richiede 100\u201310.000 testi in chiaro scelti mentre Sean Murphy, nel 1990, ne illustra una versione migliorata che richiede solo 20 testi in chiaro scelti. I metodi di attacco di den Boer e Murphy mostrano elementi simili a quelli usati dalla crittanalisi differenziale.\nGli sviluppatori corsero ai ripari pubblicando nel 1988 il FEAL-8, che presentava 8 passaggi della funzione interna. Ma anche il raddoppio dei passaggi si dimostr\u00f2 insufficiente per rendere sicuro l'algoritmo: infatti, nel 1989, alla conferenza \"Securicom\", Eli Biham e Adi Shamir descrissero un attacco differenziale contro il cifrario, menzionato da Miyaguchi nel 1989. Gilbert e Chass\u00e9, nel 1990, pubblicarono un attacco statistico subsequenziale simile alla crittanalisi differenziale che richiedeva 10.000 coppie di testo in chiaro scelto e testo cifrato.\nIn risposta a questi nuovi attacchi gli sviluppatori introdussero nel 1990 il FEAL-N, una versione del cifrario capace di operare con un numero variabile di passaggi dove \"N\" (indicante questo numero) era scelto dall'utente, ed il FEAL-NX, capace di gestire chiavi lunghe 128 bit. Ma la crittanalisi differenziale, ideata da Biham e Shamir, dimostr\u00f2 nel 1991 che sia il FEAL-N che il FEAL-NX potevano essere violati molto pi\u00f9 velocemente di una ricerca esaustiva della chiave comportasse per N \u2264 31. Tardy-Corfdir e Gilbert nel 1991 e poi Matsui e Yamagishi nel 1992 dimostrarono, con una serie di attacchi, precursori della crittanalisi lineare, che si potevano violare i cifrari utilizzando metodologie basate sull'uso di testi in chiaro noti: gli attacchi di Matsui e Yamagishi violavano il FEAL-4 utilizzando solo 4 testi in chiaro noti, il FEAL-6 con 100 di questi testi ed il FEAL-8 con 215 testi."}
{"id": "2407997", "revid": "24497176", "url": "https://it.wikipedia.org/wiki?curid=2407997", "title": "RKO Radio Pictures, Inc.", "text": ""}
{"id": "2408000", "revid": "174925", "url": "https://it.wikipedia.org/wiki?curid=2408000", "title": "Nokia 5800 Xpressmusic", "text": ""}
{"id": "2408003", "revid": "298055", "url": "https://it.wikipedia.org/wiki?curid=2408003", "title": "Raymond Langston", "text": ""}
{"id": "2408004", "revid": "666668", "url": "https://it.wikipedia.org/wiki?curid=2408004", "title": "Torneo Sudamericano de Clubes de Futsal 2005", "text": "Il Torneo Sudamericano de Clubes de Futsal 2005 \u00e8 la 6\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 25 luglio al 19 dicembre 2005.\nSquadre partecipanti.\nTutte le nazioni schierano due squadre, per un totale di 18 squadre.\nFormula.\nLe 18 squadre si affrontano in due tornei separati. Le vincitrici accedono alla finale."}
{"id": "2408005", "revid": "235890", "url": "https://it.wikipedia.org/wiki?curid=2408005", "title": "Capacit\u00e0 di Miller", "text": ""}
{"id": "2408006", "revid": "235890", "url": "https://it.wikipedia.org/wiki?curid=2408006", "title": "Condensatore di Miller", "text": ""}
{"id": "2408016", "revid": "767487", "url": "https://it.wikipedia.org/wiki?curid=2408016", "title": "La casa del buon ritorno", "text": "La casa del buon ritorno \u00e8 un film del 1986 scritto e diretto da Beppe Cino.\nTrama.\nLuca giunge a trascorrere alcuni giorni nella casa d'infanzia, disabitata da tempo, con la futura sposa Margit. Ma i ricordi legati all'infanzia trascorsa in quella casa riaffiorano prepotentemente nella sua memoria fino all'ossessione."}
{"id": "2408022", "revid": "818832", "url": "https://it.wikipedia.org/wiki?curid=2408022", "title": "N-Hash", "text": "In crittografia con il termine N-Hash si indica una funzione crittografica di hash basata sulla funzione interna del cifrario a blocchi FEAL presentata nel 1990 da Shoji Miyaguchi ed altri autori. \u00c8 considerata un funzione di hash non sicura a causa delle vulnerabilit\u00e0 scoperte nell'anno seguente alla sua pubblicazione.\nStruttura.\nL'N-Hash genera impronte del messaggio lunghe 128 bit ed opera dividendo il messaggio in blocchi da 128 bit di lunghezza, ognuno dei quali \u00e8 combinato con il valore di hash calcolato da una funzione di compressione a senso unico denominata \"g\". Questa funzione consta di 8 passaggi di una funzione \"F\" simile a quella utilizzata dal FEAL.\nSicurezza.\nEli Biham e Adi Shamir applicarono nel 1991 la tecnica della crittanalisi differenziale a delle varianti dell'N-Hash con un numero di passaggi uguale o inferiore a 12, dimostrando come potevano essere generate delle collisioni in maniera molto pi\u00f9 veloce che ricorrendo all'attacco del compleanno."}
{"id": "2408026", "revid": "118208386", "url": "https://it.wikipedia.org/wiki?curid=2408026", "title": "Cultura Folsom", "text": "La cultura Folsom, nota anche come \"tradizione Folsom\" (\"Folsom Tradition\" in inglese) \u00e8 il nome con cui gli archeologi indicano una specifica cultura paleoamericana che occup\u00f2 la parte centrale dell'America Settentrionale. Il termine fu usato per la prima volte nel 1927 da Jesse Dade Figgins, il direttore del Colorado Museum of Natural History.\nNella loro dieta erano inclusi bisonti, cervi, marmotte ecc.\nSi pensa che questa cultura sostitu\u00ec quella Clovis attorno al 9000-8000 a.C."}
{"id": "2408027", "revid": "519091", "url": "https://it.wikipedia.org/wiki?curid=2408027", "title": "Edin D\u017eeko", "text": "Dopo gli inizi in Bosnia e in Repubblica Ceca, nel 2007 viene acquistato dal , dove vince un campionato tedesco (2008-2009). Dopo tre stagioni e mezza si trasferisce al , con cui conquista due campionati inglesi (2011-2012 e 2013-2014), una Coppa d'Inghilterra (2010-2011), una Supercoppa (2012) e una Coppa di Lega inglesi (2013-2014). Nel 2015 passa alla , dove resta per sei stagioni e diventa il miglior marcatore straniero nella storia del club giallorosso con 119 reti. Nel 2021 si trasferisce all', con cui vince una Supercoppa italiana (2021).\nCon la Bosnia ed Erzegovina, con cui ha esordito nel 2007, ha partecipato ad un'edizione del campionato mondiale (2014). Inoltre, \u00e8 primatista di presenze e di reti della selezione bosniaca, avendo disputato 118 partite e realizzato 60 gol. \nA livello individuale, \u00e8 stato eletto calciatore bosniaco dell'anno per tre volte (2009, 2010 e 2011) e sportivo bosniaco dell'anno per due (2009 e 2018), oltre ad essere stato votato come miglior giocatore della Bundesliga nella stagione 2008-2009. \u00c8 stato capocannoniere del campionato tedesco (2009-2010), della Coppa di Lega inglese (2013-2014), della UEFA Europa League (2016-2017) e del campionato italiano (2016-2017). \u00c8 stato inserito nella squadra della stagione della UEFA Champions League (2017-2018) e nella squadra della stagione della UEFA Europa League (2020-2021). \nAssieme a Cristiano Ronaldo, \u00e8 uno dei due giocatori capaci di siglare almeno 50 reti in tre dei cinque principali campionati europei \u2014 nel suo caso tedesco, inglese e italiano \u2014 con le maglie di Wolfsburg, Manchester City e Roma.\nBiografia.\nD\u017eeko nasce a Sarajevo il 17 marzo 1986. Nel 1992 comincia la guerra in Bosnia ed Erzegovina, cos\u00ec la sua famiglia \u00e8 costretta a spostarsi tra Sarajevo e il resto del paese. Per il giocatore, che all'epoca aveva 6 anni, \u00e8 un periodo difficile: \u00abNon c'era molto da mangiare, e non c'erano tre pasti assicurati ogni giorno. Avevo sempre paura, quando sentivamo gli spari o le bombe che cadevano, ci nascondevamo dove capitava. Potevi morire in qualsiasi momento\u00bb.\nCugino del difensore Emir Spahi\u0107, suo ex compagno in nazionale, D\u017eeko \u00e8 musulmano e oltre al natio bosniaco, parla fluentemente inglese, tedesco, ceco e italiano.\nNel 2011 ha iniziato una relazione con Amra Silajd\u017ei\u0107, modella bosniaca, che ha poi sposato nel 2014. La coppia ha tre figli.\nIl 26 marzo 2017 riceve dalla FSBiH, insieme ai connazionali Begovi\u0107, Cocali\u0107, Luli\u0107, Ibi\u0161evi\u0107, Spahi\u0107 e Vi\u0161\u0107a, il diploma di allenatore UEFA-B per le giovanili.\nNel 2019, assieme al chitarrista montenegrino Milo\u0161 Karadagli\u0107, alla stilista kosovara Krenare Rugova, al regista macedone Mil\u010do Man\u010devski, all'attrice serba Hristina Popovi\u0107 e allo chef albanese Altin Prenga, viene selezionato dal Servizio europeo per l'azione esterna, organo che collabora con l'Alto rappresentante dell'Unione per gli affari esteri e la politica di sicurezza, come testimonial per una campagna di informazione dell'Unione europea dedicata ai paesi della penisola balcanica.\n\u00c8 ambasciatore dell'UNICEF, ed \u00e8 stato il primo bosniaco ad assumere tale carica finanziando diverse case-famiglia a Sarajevo e in tutta la Bosnia.\nA Ragusa in Croazia gestisce un bar insieme a un amico e un ristorante.\nCaratteristiche tecniche.\nSoprannominato \"Il cigno di Sarajevo\", \u00e8 un centravanti completo che ha nella prestanza fisica e nel gioco aereo le sue doti migliori. Ottimo realizzatore, capace di creare spazi in area di rigore per servire i compagni, possiede tecnica, velocit\u00e0 e visione di gioco; a ci\u00f2 unisce un potente tiro da fuori e la capacit\u00e0 di calciare con entrambi i piedi.\nCarriera.\nClub.\nInizi.\nInizia la sua carriera nel con cui gioca da centrocampista 40 partite dal 2003 al 2005 e segna 5 gol. Viene acquistato dal per circa 80\u00a0000 euro. Cos\u00ec si trasferisce in Repubblica Ceca giocando prima in prestito in seconda serie all'\u00dast\u00ed nad Labem. Qui avviene il suo cambio di ruolo, D\u017eeko diventa attaccante e gli effetti si vedono subito: nel gennaio 2006 si trasferisce al Teplice rimanendoci per un anno e mezzo fino al termine della stagione 2006-2007 quando viene nominato miglior straniero del campionato, grazie anche ai 13 gol in 30 presenze.\nWolfsburg.\nL'allenatore Felix Magath rimane stregato dalla punta giovane e completa, cos\u00ec nella sessione estiva di calciomercato della stagione 2007-2008, D\u017eeko viene acquistato dai tedeschi del per 4 milioni di euro.\nDopo aver totalizzato 28 presenze e 8 reti nella sua prima stagione in Bundesliga, al secondo anno in Germania fornisce un contributo determinante per la vittoria del titolo tedesco, affermandosi come uno dei migliori realizzatori del campionato (26 reti in 32 incontri) e formando, con Grafite, la pi\u00f9 prolifica coppia d'attacco nella storia del torneo (superando Gerd M\u00fcller e Uli Hoene\u00df, il cui record resisteva dal 1973). A fine stagione viene eletto miglior giocatore della Bundesliga, quindi viene inserito da France Football nell'elenco dei 30 giocatori candidati alla vittoria del Pallone d'oro 2009.\nNella stagione 2009-2010, nonostante il Wolfsburg non riesca a ripetere i risultati dell'annata precedente, D\u017eeko termina il campionato con 22 gol all'attivo, guadagnandosi il titolo di capocannoniere della Bundesliga.\nManchester City.\nIl 7 gennaio 2011 viene ufficializzato il suo passaggio al , per la cifra di 35 milioni di euro. Debutta con i \"Citizens\" il 15 gennaio nell'incontro di campionato vinto 4-3 sul , dove fornisce un assist a Yaya Tour\u00e9 per il gol del 3-1. Il 30 gennaio segna la sua prima rete con la nuova squadra, andando a segno nella gara di FA Cup contro il Notts County (la competizione verr\u00e0 poi vinta dal Manchester City). Chiude la stagione 2010-11 con 21 presenze totali, di cui 15 in campionato, e 6 reti (2 in Premier League, 2 in FA Cup e 2 in Europa League).\nAlla terza giornata del campionato 2011-12, esattamente il 28 agosto, realizza una quaterna contro il determinando la vittoria dei \"Citizens\" per 5-1. Il 23 ottobre segna due reti nel derby contro il , poi vinto col punteggio di 6-1. Il 13 maggio 2012 nell'ultima partita di campionato contro il segna nei minuti finali la rete del 2-2, permettendo alla sua squadra di pareggiare: alla fine il City vincer\u00e0 per 3-2, vincendo cos\u00ec il campionato inglese e laureandosi campione nazionale dopo 44 anni.\nLa stagione 2014-2015, l'ultima con la maglia del Manchester City, \u00e8 la peggiore per lui a livello realizzativo: segna infatti soltanto sei reti in trentadue presenze, di cui quattro in ventidue partite di Premier League.\nComplessivamente con la maglia del Manchester City ha collezionato in quattro anni, 189 presenze e 72 gol.\nRoma.\nL'11 agosto 2015 viene ceduto alla in prestito per 4 milioni di euro, con opzione di riscatto per 11 milioni (esercitata nei mesi successivi). Sceglie la maglia numero 9 e debutta nella prima gara di campionato disputata sul campo del (1-1). Il 30 agosto segna la sua prima rete per i capitolini, contribuendo alla vittoria finale per 2-1 in casa contro la . Il suo rendimento durante la prima stagione in \"giallorosso\" \u00e8 inferiore alle attese: in 31 presenze in campionato D\u017eeko realizza 8 gol (39 presenze e 10 reti considerando tutte le competizioni).\nL'annata successiva \u00e8 di tutt'altro spessore: mostrando un'ottima vena realizzativa fin dalle prime uscite, il centravanti bosniaco si afferma come il miglior marcatore stagionale nella storia della Roma, toccando quota 39 reti (tra campionato e coppe) in occasione della sfida vinta 2-0 contro l' del 1\u00ba aprile 2017; il record precedente apparteneva a Francesco Totti, autore di 32 gol nella stagione 2006-2007. Oltre a ci\u00f2, D\u017eeko supera il primato personale di 36 reti stabilito nella stagione 2008-2009. Si laurea inoltre capocannoniere dell'Europa League con 8 reti (a pari merito con Giuliano) e della Serie A 2016-2017 con 29 reti.\nIl 27 settembre 2017, durante la partita contro il valida per la fase a gironi della Champions League 2017-2018, realizza la 100\u00aa rete dei \"giallorossi\" nelle competizioni UEFA per club, contribuendo alla vittoria per 2-1 del proprio club, che nella manifestazione europea non riusciva a imporsi in trasferta da sette anni (-Roma 2-3, 3 novembre 2010). Grazie alle sue ottime prestazioni, il 9 ottobre 2017, viene nominato tra i 30 candidati al Pallone d\u2019Oro 2017, classificandosi infine 28\u00ba. Nella stagione successiva ha realizzato 16 reti in campionato (con 4 doppiette di cui una nel successo per 4-2 in casa del ) e 8 in Champions League. In Champions \u00e8 stato decisivo prima nel pareggio per 3-3 in casa del (completando la parziale rimonta dei giallorossi da 2-0 a 2-3 segnando la rete del pareggio con un sinistro al volo). Nel doppio confronto ai quarti di finale contro il , realizza una rete nella sconfitta per 4-1 al Camp Nou, mentre nel match di ritorno, apre le marcature segnando la rete dell'1-0, dando cos\u00ec il via alla rimonta giallorossa.\nIl 2 ottobre 2018 segna la sua prima tripletta in Champions League, nonch\u00e9 prima tripletta di un calciatore della in tale competizione, nella gara contro il Viktoria Plzen, valida per la seconda giornata della fase a gironi della Champions League 2018-2019. Pur realizzando poche reti in questa stagione, entra nella top ten dei marcatori della squadra capitolina.\nDurante la stagione 2019-2020 (aperta con un rinnovo di contratto), dopo l'addio di Florenzi a gennaio, D\u017eeko diventa il nuovo capitano della Roma, il primo straniero dal 1998. Nel mentre lui tiene un buon rendimento in fase realizzativa, e il 1\u00ba febbraio, contro il , il bosniaco mette a segno la centesima rete in maglia giallorossa, divenendo il settimo a riuscirci nell'intera storia dei capitolini. Il 15 luglio 2020, grazie alla rete in campionato contro il (2-1), D\u017eeko raggiunge le 105 marcature ufficiali complessive con la Roma, divenendo pertanto il migliore marcatore straniero nella storia giallorossa, nonch\u00e9 il quinto miglior realizzatore giallorosso di tutti i tempi.\nIl 23 dicembre 2020, nella gara interna contro il , realizza la rete numero 112, superando Amedeo Amadei al terzo posto della classifica dei migliori marcatori della societ\u00e0 capitolina. Nel gennaio 2021, tuttavia, ha un pesante scontro con l'allenatore Fonseca, perdendo la fascia di capitano in favore di Lorenzo Pellegrini. Il 25 febbraio 2021, segnando una rete nel 3-1 contro il in Europa League, supera Totti come numero di realizzazioni nelle competizioni UEFA (29 contro le 28 dell'ex capitano giallorosso, escluse la gare di qualificazioni). Il 15 aprile un suo gol fissa sull'1-1 il punteggio contro l' ai quarti di finale e consente alla di passare il turno in virt\u00f9 del successo per 1-2 dell'andata. In semifinale il bosniaco va a segno nella sfida d'andata contro il , ma i giallorossi perdono 6-2; al ritorno va nuovamente in gol aiutando i capitolini a vincere per 3-2, ma senza riuscire a ribaltare il risultato dell'andata. A livello di campionato ha realizzato 7 reti, di cui nessuna nel girone di ritorno, mentre in Europa League ne ha segnate 6. Dopo sei stagioni lascia la Roma, avendo collezionato complessivamente 260 presenze e 119 gol.\nInter.\nIl 14 agosto 2021 viene ufficializzato il suo passaggio all', con cui firma un contratto biennale. Esordisce con la maglia nerazzurra sette giorni dopo nella vittoria casalinga per 4-0 in campionato sul , in cui realizza anche il suo primo gol, mentre il 18 settembre trova la sua prima doppietta con i meneghini nel successo interno contro il (6-1). Il 15 settembre fa il debutto con l'Inter anche nelle coppe europee, giocando da titolare nella gara di Champions League contro il (0-1). Il 2 ottobre realizza un gol nel successo esterno contro il (2-1), diventando il primo giocatore dai tempi di Ronaldo, nella stagione 1997-1998, a realizzare almeno sei gol nelle prime sette partite di campionato alla sua stagione d'esordio con i nerazzurri. Il 19 ottobre apre le marcature nella vittoria per 3-1 contro lo in Champions League, siglando la prima rete europea con i meneghini. Il 24 novembre, in occasione della gara in Champions League contro lo , sigla la sua prima doppietta europea con l'Inter, che sancisce la vittoria del match e il conseguente passaggio del turno dei nerazzurri. \nIl 12 gennaio 2022 vince il suo primo trofeo con l'Inter, la Supercoppa italiana, battendo per 2-1 la dopo i tempi supplementari: per il bosniaco si tratta del primo titolo conquistato dal suo arrivo in Italia.\nNazionale.\nHa militato nelle varie nazionali giovanili del suo paese, per poi diventare un elemento di spicco della nazionale maggiore. Il 2 giugno 2007 debutta nella nazionale maggiore contro la segnando uno dei gol della vittoria bosniaca per 3-2. Nelle qualificazioni al mondiale del 2010 \u00e8 stato il secondo miglior marcatore con 9 reti, una in meno del greco Theofan\u012bs Gkekas. Tuttavia agli spareggi la squadra viene eliminata dal pi\u00f9 blasonato di Cristiano Ronaldo. In occasione del ritorno contro i lusitani ha indossato per la prima volta la fascia da capitano della nazionale.\nNelle qualificazioni al Mondiale 2014 \u00e8 stato nuovamente il secondo miglior marcatore con 10 reti (una in meno dell'olandese Robin van Persie), che hanno contribuito ad una storica qualificazione al Mondiale della . Il 7 settembre 2012, in occasione della vittoria per 8-1 contro il , realizza una tripletta che gli consente di diventare il miglior marcatore nella storia della Bosnia, superando Elvir Boli\u0107 e Zvjezdan Misimovi\u0107. Fa il suo esordio assoluto in un Mondiale il 15 giugno 2014, in occasione della sconfitta per 2-1 contro l', mentre il 25 giugno 2014 va a segno nell'inutile vittoria per 3-1 contro l'Iran che non qualifica la nazionale bosniaca agli ottavi di finale del mondiale del 2014.\nNell'agosto 2014 diventa il capitano della sua nazionale. Nelle qualificazioni all'europeo del 2016 segna con continuit\u00e0 (8 gol) portando la squadra allo spareggio-qualificazione contro l' dove, pur andando a segno all'andata terminata 1-1, perde complessivamente 3-1 nelle due sfide e la sua nazionale viene esclusa dalle fasi finali dell'europeo.\nOltre a essere il miglior realizzatore della nazionale bosniaca, il 29 marzo 2016, con il gol in amichevole alla , diviene il miglior realizzatore di tutte le nazionali della ex Jugoslavia con 46 reti, superando Davor \u0160uker della .\nIl 15 ottobre 2018 sigla una doppietta nel match di Nations League 2018-2019 contro l': il primo di questi due gol \u00e8 il suo trecentesimo centro in carriera, con queste 2 reti diventa il decimo migliore marcatore nella storia delle nazionali europee.\nIl 23 marzo 2019, in occasione del successo per 2-1 contro l'Armenia, raggiunge quota 100 presenze in nazionale.\nStatistiche.\nPresenze e reti nei club.\nTra club, nazionale maggiore e nazionali giovanili, D\u017eeko ha totalizzato globalmente 863 partite segnando 380 gol, alla media di 0,44 reti a partita.\n\"Statistiche aggiornate al 25 febbraio 2022.\""}
{"id": "2408031", "revid": "1543377", "url": "https://it.wikipedia.org/wiki?curid=2408031", "title": "Borgaro Torinese", "text": "Borgaro Torinese ([b\u00f3r-ga-ro]; \"Borghi\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Il comune fa parte dell'area metropolitana del capoluogo piemontese.\nStoria.\nNel 774 d.C., con l'arrivo dei Franchi di Carlo Magno, vi \u00e8 l'annessione del territorio di Borgaro al territorio di Caselle e di Altessano Inferiore, ora Venaria Reale.Nel 1600 il feudo Borgaro era suddiviso fra tre famiglie: i Birago di Vische, gli Havard di Senantes ed i Provana di Druent. Nel 1630 e 1660 il paese fu duramente colpito dalle epidemie di peste.\nSuccessivamente i Birago riuscirono lentamente ad espandere e consolidare il loro potere sul territorio, finch\u00e9 nell'anno 1746 tutta Borgaro divenne feudo dei Birago, che presero il titolo di \"Conti di Borgaro\".\nNel XIX secolo re Carlo Alberto di Savoia separa nuovamente Altessano da Borgaro, e, successivamente, il territorio viene incorporato nei beni del Duca di Chiablese (Chablais) fino alla creazione dello Stato Sabaudo.\nSimboli.\nLo stemma e il gonfalone di Borgaro Torinese sono stati concessi con decreto del presidente della Repubblica del 20 settembre 1955.\nLe fasce doppiomerlate di rosso in campo d'argento provengono dal blasone della famiglia Birago. \nMonumenti e luoghi d'interesse.\nArchitetture civili.\nCastello di Santa Cristina.\nSituato ad est rispetto al concentrico, c'\u00e8 il Castello di Santa Cristina, realizzato nel XVII\u00b0 secolo, ed attualmente sede di un'azienda agricola privata. La storia del Castello di Santa Cristina \u00e8 legata alla presenza del nobile francese Fran\u00e7ois Havard de S\u00e8nantes, trasferitosi in Piemonte al servizio dei Savoia. Con il passare del tempo la sua reputazione a Corte crebbe, tanto da permettergli di acquistare diverse cascine e terre annesse, concentrate tutte nella stessa zona, a costituire un insediamento idoneo alla costruzione di un castello.L'edificio era completamente e pregevolmente affrescato; cariatidi, medaglioni, e putti caratteristici del tardo barocco, completavano l'apparato decorativo.Oggi il Castello di Santa Cristina \u00e8 di propriet\u00e0 privata, ma posto sotto vincolo monumentale.\nAree verdi.\nIl Parco intitolato a Chico Mendes si estende per circa 100 ettari, confinando con i territori di Torino e Venaria e con il fiume Stura di Lanzo, ed \u00e8 attraversato da percorsi pedonali e ciclabili, che portano a Caselle Torinese e verso le Valli di Lanzo.\nDurante i mesi estivi il parco viene utilizzato per lo svolgimento di manifestazioni e concerti musicali.\nSociet\u00e0.\nEvoluzione demografica.\nNegli ultimi cinquant'anni, a partire dall'anno 1961, la forte immigrazione ha portato \"ad un aumento pari a sei volte\" della popolazione residente.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Borgaro Torinese sono , pari al 4,2 % della popolazione totale, cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nIl paese \u00e8 servito dalla Ferrovia Torino-Ceres, e da due autobus di linea.\nCultura.\nLa podista.\nNel 1995 \u00e8 stata installato un monumento allo sport di fronte al centro sportivo comunale. La statua in marmo nuvolato del Piemonte \u00e8 stata progettata e realizzata da Nicola Scaramella, e rappresenta una figura femminile, una podista, nell'atto di esprimere, attraverso la posa e il senso di serenit\u00e0, l'amore per lo sport.\nCuriosit\u00e0.\nNel 2009 \u00e8 stata inaugurata l'installazione in acciaio \"Corten\", realizzata dallo scultore Michele Privileggi.\nMonumento al Grande Torino.\nNel maggio del 2018 \u00e8 stato scoperto il nuovo monumento raffigurante la squadra del Grande Torino, il quale riporta una frase celebrativa dello scrittore Giovanni Arpino in piemontese: \"T'las vinci\u00f9 'l mund...\". L'opera \u00e8 una rivisitazione del monumento precedente, pesantemente danneggiata.\nFiat 500 \"Topolino\".\nNel giugno 2015 \u00e8 stata installato su una delle rotonde di Via Lanzo un modello di Fiat 500 \"Topolino\"."}
{"id": "2408032", "revid": "474175", "url": "https://it.wikipedia.org/wiki?curid=2408032", "title": "SV Prussia Samland K\u00f6nigsberg", "text": "Lo Sport Vereinigung Prussia Samland K\u00f6nigsberg era una societ\u00e0 calcistica tedesca della citt\u00e0 di K\u00f6nigsberg (oggi Kaliningrad), fondata nel 1904.\nStoria.\nNel 1908 due squadre di K\u00f6nigsberg, l'FC Prussia 1904 e Sportzirkel Samland 1904 si fondono con lo scopo di contrastare il dominio del VfB K\u00f6nigsberg, vincitore indiscusso del campionato cittadino. La squadra gioca nello \"Sportplatze\" di Steffenstrasse, nel quartiere di Amalienau.\nGli anni 10.\nTorneo del Baltico per determinare le partecipanti alla Fase Nazionale:\nQualificazione:\nQuarti di finale:\nSemifinali:\nFinale:\nFase Nazionale\nFormazione nella partita disputata nello stadio di Obersch\u00f6neweide di Berlino: Neumann; W.Schulz, P.M.; Wirth, Kurschat, Korpel; Lauf, Larr, Lowien, Kluge, Migge. L'unico gol sar\u00e0 realizzato da Kluger al 67\u00b0, per il temporaneo 1-5.\nTorneo del Baltico per determinare le partecipanti alla Fase Nazionale:\nFase Nazionale\nL'incontro viene disputato nel VfB-platz di K\u00f6nigsberg, con la medesima formazione dell'anno prima. Lo Sv Prussia-Samland passa in vantaggio al 25\u00b0 con Wirth, prima di subire il pareggio al 44\u00b0 e gli altri tre gol nel secondo tempo.\nIl crepuscolo negli anni 20.\nIl ritorno alle fasi nazionali negli anni 30.\nSar\u00e0 l'ultima partecipazione alle fasi nazionali.\nCon l'avvento del Nazionalsocialismo, ci sar\u00e0 una riforma immediata dei campionati. Si formano campionati di qualificazioni regionali chiamati Gauliga. Come le altre formazioni del baltico, il Sv Prussia-Samland K\u00f6nigsberg sar\u00e0 inserito nella Gauliga della Prussia Orientale.\nPalmares.\nPer cinque volte (1910, 1913, 1914, 1931, 1933) lo Sv Prussia-Samland \u00e8 \"Baltischer Meister\" (Campione del Baltico), con conseguente partecipazione alle fasi nazionali. Per tre volte (1935, 1936, 1943) \u00e8 seconda nella Gauliga della Prussia Orientale. \u00c8 la seconda squadra pi\u00f9 titolata del versante baltico della Germania, preceduta solamente dai concittadini del VfB K\u00f6nigsberg con 16 titoli (11 Baltischer Meister e 5 Gauliga Meister). Seguono Hindenburg Allenstein (1+3), Titania Stettin (2 Baltischer Meister), Yorck Boyen Insterburg (2 Gauliga Meister), Lituania Tilsit (1 Baltischer Meister), BuEV Danzica (1 Baltischer Meister), Preu\u00dfen Danzica (1 Gauliga Meister)."}
{"id": "2408035", "revid": "671029", "url": "https://it.wikipedia.org/wiki?curid=2408035", "title": "FC Mamer 32", "text": "Il FC Mamer 32 \u00e8 una societ\u00e0 calcistica lussemburghese con sede nella citt\u00e0 di Mamer. Il club \u00e8 stato fondato nel 1932. Milita in \u00c9irepromotioun, la seconda serie del campionato lussemburghese di calcio. Ha partecipato una volta alla Division Nationale, massima serie nazionale.\nStoria.\nIl FC Mamer \u00e8 stato fondato nel 1932.\nFino agli anni '90 il club ha militato nelle categorie lussemburghesi inferiori, e solo negli anni '70 raggiunse la Luxembourg 1. Division, retrocedendo subito. Nel 1992 ritorna in terza serie, consolidandone la partecipazione per quasi 10 anni. Nella stagione 1999-2000, il Mamer viene promosso per la prima volta in \u00c9irepromotioun, la seconda serie, ma retrocede immediatamente. Nel 2004\u20132005, il Mamer torna nuovamente in seconda divisione. Nella stagione successiva si qualifica quarto, e grazie alla vittoria dello spareggio contro il US Rumelange, viene promosso per la prima volta in Division Nationale, la prima divisione. Tuttavia il Mamer ha un tracollo, e nel giro di due stagioni torna in terza serie.\nAttualmente milita in \u00c9irepromotioun.\nRosa 2019-2020.\n\"Rosa aggiornata al 1\u00ba ottobre 2019\""}
{"id": "2408047", "revid": "1429175", "url": "https://it.wikipedia.org/wiki?curid=2408047", "title": "Zola Predosa", "text": "Zola Predosa (\"\u017b\u00f4la Pred\u00e5u\u1e61a\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nOrigine del nome.\nIn passato si chiamava Cellula Petrosa (\"Ceula Petrosa\" in latino), dal nome di due insediamenti limitrofi. Nel Medioevo, quando il latino fu abbandonato per il volgare, Cellula divenne \u00c7eula, poi Zola; Petrosa, l'antico nome della via Bazzanese, divenne Predosa.\nStoria.\nI primi reperti archeologici rinvenuti nel territorio di Zola Predosa, sono frammenti di strumenti lapidei e di vasi con manico ad anello risalenti all'et\u00e0 del Bronzo. Alcuni reperti dell'epoca villanoviana ed Etrusca, sono conservati al Museo Civico Archeologico di Bologna (soprattutto corredi funebri e vasi).\nDel periodo romano sono alcune spade e lance in ferro ritrovate durante scavi nella cava Andina, come pure effigi in bronzo che raffigurano Cerere e Mercurio, e monete di et\u00e0 augustea.\nNotizie risalenti al Medioevo citano le comunit\u00e0 di Gesso, Zola e Predosa prima tra i possedimenti di Matilde di Canossa, poi del Comune di Bologna. Nel 1144 Zola giura fedelt\u00e0 a Bologna, e nel 1164 anche Gesso viene sottomesso.\nIl XII secolo vede una fiorente attivit\u00e0 di produzione vitivinicola, oggi ripresa e valorizzata. Nella met\u00e0 del Duecento infatti ha origine la \"Strada dei brentani\", realizzata per agevolare il trasporto di vino dalle valli del Lavino e del Samoggia verso Bologna. Oggi tale strada (solo simbolicamente corrente sul tracciato originario) \u00e8 denominata \"Strada dei vini e dei sapori\".\nNel XVI secolo il territorio di Bologna, e quindi anche Zola Predosa, entra a far parte dello Stato Pontificio e vi resta per circa 3 secoli. La stabilit\u00e0 politica del periodo favorisce lo sviluppo di attivit\u00e0 manifatturiere, una delle pi\u00f9 importanti fu la produzione di laterizi e gesso, che comport\u00f2 la realizzazione di varie fornaci oggi scomparse.\nNel 1805, nel \"Piano di aggregazione dei piccoli comuni e di distrettuazione del Dipartimento del Reno\", elaborato dalle classi dirigenti del napoleonico Regno d'Italia, il Comune di Zola Predosa fu inserito nel Cantone di Bazzano all'interno del Distretto di Bologna.\nNel 1810, Zola fu compresa nel Cantone e nel Distretto di Bologna ed un\u00ec a s\u00e9, in qualit\u00e0 di aggregato, la localit\u00e0 di Gesso.\nCon la restaurazione del primato pontificio su Bologna, il Comune di Zola, con la localit\u00e0 di Gesso, fece capo alla Podesteria di Anzola dell'Emilia nel Governo di Bologna.\nDurante la Prima Guerra Mondiale, partirono per il fronte oltre 1200 zolesi, di cui 95 non fecero ritorno e 46 restarono invalidi. Due le opere volte a ricordare i caduti della guerra: la prima una lapide posta nel 1923, che reca i nomi dei caduti e una scultura integrata; la seconda \u00e8 un monumento posto nel secondo dopoguerra in memoria dei caduti dei due conflitti mondiali.\nDopo un anno dall'inizio della Seconda Guerra Mondiale, circa 1930 zolesi erano partiti per il fronte, dei quali 63 non fecero ritorno. Altre 41 vittime vennero registrate il 26 e il 27 Dicembre 1944 durante i bombardamenti tra Zola e San Pancrazio. Fra i partigiani si contarono 34 caduti, di cui 5 il 19 Aprile 1945 durante la battaglia di monte Capra, preludio alla liberazione di Zola avvenuta il 20 Aprile. Il 30 Ottobre del 1944 vide la morte di Corrado Masetti, comandante della 63\u00aa Brigata Garibaldi \"Bolero\", durante la battaglia di Casteldebole. Il fratello Libero Masetti divenne sindaco di Zola nel Settembre del 1945 e rest\u00f2 alla guida dell'amministrazione comunale fino al 1964. La guerra lasci\u00f2 duri segni a Zola: alcuni materiali, come la ferrovia interrotta, le case distrutte e le strade punteggiate da voragini provocate dalle bombe, mentre altri pi\u00f9 emotivi come la paura dei bombardamenti e dei rastrellamenti ancora vivi nella memoria dei zolesi. Nonostante questo, i lavori di ricostruzione iniziarono presto e in pochi anni vennero riparati edifici pubblici e privati, ricostruite le officine Maccaferri e ripristinati pozzi ed acquedotti.\nDal 16 giugno 2014 entra a far parte dell'Unione dei comuni Valli del Reno, Lavino e Samoggia.\nOnorificenze.\nZola Predosa \u00e8 tra le citt\u00e0 decorate al valor militare per la guerra di Liberazione, insignito il 9 maggio 1994 della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale, ed \u00e8 membro dell'Istituto Nazionale del Nastro Azzurro che raggruppa tutti i combattenti decorati al valore militare:\nMonumenti.\nRicordo dei partigiani della 63\u00aa Brigata Garibaldi \"Bolero\".\nSituato in via Valle nella frazione di Gesso, il monumento ricorda i partigiani della 63\u00aa Brigata Garibaldi \"Bolero\" che il 20 aprile caddero a Monte Capra per mano di un contingente tedesco in ritirata.\nRicordo delle vittime dei bombardamenti di via San Pancrazio.\nSituato in via San Pancrazio, il monumento ricorda le 41 vittime civili dei bombardamenti anglo-americani durante il 26 e il 27 Dicembre 1944.\nRicordo di tutti i caduti zolesi durante le due Guerre Mondiali.\nI monumenti sono due: un cippo situato di fronte al palazzo del Comune in Piazza della Repubblica, che recita le parole \"Zola Predosa memore ai suoi caduti\" e una colonna inaugurata il 4 Novembre 1947, che cita i nomi dei 249 soldati ufficialmente deceduti nella Prima e Seconda Guerra Mondiale, ubicata di fronte alla biblioteca comunale nel giardino antistante. \nRicordo dei 35 partigiani zolesi caduti durante la Seconda Guerra mondiale.\nIl monumento si trova nel cimitero di Zola Predosa, e ricorda i 35 partigiani zolesi caduti durante la Seconda Guerra Mondiale.\nLapide intitolata a Mario Turra.\nSituata a Lavino, la lapide \u00e8 intitolata ad un giovanissimo partigiano trucidato da una banda delle brigate nere l'8 Agosto 1944. Il palazzo dove \u00e8 affissa la lapide era la dimora dei Turra, una famiglia antifascista e partigiana, e per qualche tempo fu la sede operativa della 63\u00aa Brigata Garibaldi \"Bolero\".\nPilastrino intitolato a Giuseppe Rossi.\nEsponente di Azione Cattolica, Giuseppe Rossi fu rastrellato e ucciso dai nazisti il 7 Ottobre 1944 sulla strada provinciale. Il pilastrino fu costruito da amici e parenti.\nLapide intitolata a Don Mauro Fornasari.\nOriginario di Longara, antifascista, fu rastrellato da un gruppo fascista locale il 4 Ottobre 1944. In un primo momento riusc\u00ec a scappare, ma per timore di ritorsioni contro la propria famiglia si consegn\u00f2 la mattina seguente ai fascisti che lo trucidarono a Gesso, dove ora si trova la sua lapide.\nLapide intitolata a Alfonso e Vincenzo Vignoli.\nSituata sulla parete della Trattoria Rivabella, la lapide ricorda l'uccisione di Alfonso e Vincenzo Vignoli nel 1922 da parte di una squadra fascista. I due stavano chiacchierando con amici nel portico della Trattoria, dopo aver partecipato alla festa internazionale del lavoro.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune sono 1.421, ovvero il 7,5% della popolazione. Di seguito sono riportati i gruppi pi\u00f9 consistenti:\nLingue e dialetti.\nIl dialetto bolognese, appartenente alla lingua emiliana, si affianca alla lingua italiana.\nReligione.\nA Zola Predosa la religione principale \u00e8 quella cristiano-cattolica; esistono tuttavia anche religioni minori quali: l'islam, i cristiani evangelici, i testimoni di Geova.\nCucina.\nA Zola Predosa si produce l'Amaro Montenegro.\nInfrastrutture e trasporti.\nZola Predosa \u00e8 attraversata dalla strada provinciale 569 \"via Bazzanese\", gi\u00e0 Strada statale 569 di Vignola, che dal 1883 al 1938 ospitava il binario della tranvia Bologna-Casalecchio-Vignola; la localit\u00e0 era servita dalle fermate \"Riale\", \"Lavino\", \"San Pancrazio\", e \"Ponte Ronca\".\nIl servizio di trasporto pubblico \u00e8 assicurato dalle autocorse suburbane e interurbane svolte dalla societ\u00e0 TPER. Il comune \u00e8 inoltre servito dalle stazioni suburbane di Riale, Pilastrino, Zola Centro, Zola Chiesa e Ponte Ronca, tutte parte della rete del Servizio Ferroviario Metropolitano di Bologna.\nSport.\nCalcio.\nLa principale squadra di calcio \u00e8 lo , che ha militato anche in Serie C2 e che dopo qualche anno di sola attivit\u00e0 giovanile dal 2020 milita nel girone B della Promozione. Dal 2017-19 era attiva nel paese la Axys Zola, militante in Serie D, ma ora fusasi con il Sasso Marconi.\nTra le sue file hanno militato calciatori dal passato importante anche in Serie A come Fabio Bazzani, Krasimir \u010comakov, Fabio Poli, Davide Succi ma soprattutto il grande campione Antonio Di Natale."}
{"id": "2408058", "revid": "599013", "url": "https://it.wikipedia.org/wiki?curid=2408058", "title": "Jes\u00fas Iglesias", "text": "Partecip\u00f2 in Formula 1 al solo Gran Premio d'Argentina 1955 a bordo di una Gordini, ma si ritir\u00f2 per problemi di trasmissione. Nel 1956 si classific\u00f2 secondo alla 500 Miglia di Rafaelo.\nCarriera.\nIglesias cominci\u00f2 la sua carriera disputando gare di durata locali a bordo di una Chevrolet, fin a quando venne invitato dalla Simca Gordini a partecipare al Gran Premio d'Argentina 1955 di Formula 1. La sua gara termin\u00f2 comunque con un ritiro. Due settimane dopo prese parte alla gara inaugurale del nuovo circuito di Buenos Aires, terminando al sedicesimo posto.\nIn seguito prese parte solamente a gare di durata locali, ottenendo il suo miglior risultato alla 500 Miglia di Rafaelo. Tra le sue partecipazioni si conta anche quella a una gara extra-campionato di Formula 1 in Argentina, conclusa alla prima curva con un incidente con Stirling Moss.\nUna delle sue ultime partecipazioni fu alla 1000 km di Buenos Aires nel 1960, dopodich\u00e9 abbandoner\u00e0 il mondo delle corse."}
{"id": "2408060", "revid": "767487", "url": "https://it.wikipedia.org/wiki?curid=2408060", "title": "Il colonnello Redl", "text": "Il colonnello Redl (\"Redl ezredes\") \u00e8 un film del 1985 diretto da Istv\u00e1n Szab\u00f3.\nVinse il Premio della giuria al 38\u00ba Festival di Cannes e fu nominato all'Oscar al miglior film straniero.\nSullo sfondo dell'Impero asburgico alla vigilia della prima guerra mondiale, il film descrive la rapida e fortunata ascesa del colonnello Alfred Redl, personaggio realmente esistito, interpretato da Klaus Maria Brandauer. Redl, irreprensibile ufficiale dell'esercito asburgico, viene nominato capo dei servizi segreti austro-ungarici. Sar\u00e0 la sua omosessualit\u00e0 a farlo cadere vittima di un ricatto, diventando una spia dei Russi. Quando viene scoperto, sar\u00e0 costretto a togliersi la vita per evitare lo scandalo.\nTrama.\nNato in Galizia da una modesta famiglia di origini rutene (il padre \u00e8 un semplice ferroviere), Alfred Redl \u00e8 un ragazzo dotato di grande intelligenza e capacit\u00e0 e, in quanto tale, \u00e8 ammesso da bambino alla Scuola militare, per diretta concessione dell'Imperatore Francesco Giuseppe. Poich\u00e9 tale scuola \u00e8 frequentata quasi esclusivamente dai nobili delle provincie dell'Impero austro-ungarico, egli, intimidito per la sua inferiorit\u00e0 sociale, prende un compagno ad esempio da imitare, stringendovi una grande amicizia: \u00e8 il barone ungherese Krist\u00f3f von Kubinyi, che lo conduce poi presso la propria famiglia. Il protagonista assorbe nel collegio militare i valori su cui poggia l'Impero asburgico, giunto ormai al disfacimento alla vigilia della prima guerra mondiale.\nEgli progressivamente tronca ogni rapporto con la propria famiglia. Comincia a provare una morbosa venerazione per l'Imperatore, il monarca che, ai suoi occhi, tiene saggiamente uniti popoli tanto diversi ed a cui deve molta riconoscenza. Redl \u00e8 un intelligente arrivista e riesce brillantemente in tutto. Per primeggiare e fare carriera nell'efficiente ed autoritario apparato burocratico che regge l'Impero, \u00e8 disposto a qualsiasi bassezza. Redl rispecchia la condizione dell'impero asburgico che attraversa un periodo di crisi: i valori su cui si poggia sono ridotti a pura esteriorit\u00e0 e la societ\u00e0 \u00e8 minata da una corruzione strisciante.\nMolto apprezzato per il suo incredibile zelo, il giovane ufficiale sale rapidamente fino ai gradi pi\u00f9 alti e ottiene incarichi delicati, obbedendo servilmente ai suoi superiori e ai regolamenti. Alfred si destreggia per il proprio interesse nel mondo decadente e gaio della \"Belle \u00c9poque\", fatto di champagne, duelli, orge nel bordello degli ufficiali, valzer di Strauss e corti marziali. Intanto all'orizzonte si profila la minaccia della Grande Guerra, desiderata dagli stessi ambienti militari asburgici, che, auspicando in un breve e trionfante conflitto bellico, sperano di fermare le spinte centrifughe dei gruppi irredentisti sorti nelle varie provincie dell'Impero.\nIl protagonista continua la sua intima amicizia con von Kubinyi, del quale \u00e8 in realt\u00e0 innamorato, ma soffoca in s\u00e9 le sue tendenze omosessuali, per paura di uno scandalo. L'amicizia con Krist\u00f3f, per\u00f2, si tronca quando Redl scopre che l'amico \u00e8 un sostenitore delle rivendicazioni nazionaliste ungheresi; il colonnello smette di vederlo per paura di veder compromessa la propria posizione.\n\u00c8 interessante l'episodio in cui Redl, nel corso di una riunione di ufficiali, comunica a un suo collega che il generale vuole che egli se ne vada dall'esercito. Questo ufficiale \u00e8 un ebreo omosessuale che ha rivelato alcuni scandali in cui erano coinvolti degli ufficiali, disgustato dalla corruzione del mondo in cui vive e dal fatto che nella societ\u00e0 tutti interpretano un ruolo come attori. L'ebreo insulta i compagni di Redl per il loro conformismo ed \u00e8 sfidato a duello da von Kubinyi. Prima di sfidarlo, ha un breve colloquio con Redl. Si capisce che quest'uomo \u00e8 quasi un alter ego del protagonista, che ha i suoi stessi pensieri e inclinazioni, ma che li dissimula per poter avere successo e potere nell'esercito asburgico. L'ufficiale ebreo \u00e8 ucciso da von Kubinyi, e Redl, per evitare problemi con la corte marziale, dir\u00e0 al generale di non essere mai stato in rapporti con il defunto.\nAlfred diventa poi l'amante di Katalin, la sorella di Krist\u00f3f, che fin dall'infanzia gli \u00e8 amica, e che ora \u00e8 una donna con un brutto matrimonio alle spalle. Conoscendo i suoi sentimenti d'amore per il fratello, Katalin consiglia ad Alfred di mascherare le sue tendenze segrete, sposandosi. Redl acconsente, ma si tratta di un matrimonio inutile: egli non amer\u00e0 mai quella triste e gentile ragazza che \u00e8 sua moglie. Intanto Redl \u00e8 chiamato a Vienna a dirigere una rete di spionaggio che lavora per incarico dell'imperatore e che non risparmia nessuno.\nPer la sua ambizione Alfred si fa molti accaniti nemici, che cominciano a sparlare della sua presunta omosessualit\u00e0 e di presunte origini ebraiche.\nAccade, poi, che egli disturbi involontariamente i piani dell'arciduca Francesco Ferdinando, l'erede al trono. Quest'ultimo sta organizzando un colpo di Stato ai danni dell'Imperatore. Alfred \u00e8 sempre pi\u00f9 disgustato dal mondo in cui vive e capisce che l'impero che ha amato e per cui ha fatto tante bassezze sta per dissolversi. Per sbarazzarsi di questo ufficiale che sa troppo, l'arciduca gli tende una trappola. Alfred \u00e8 ingannato da un giovane e attraente omosessuale, che deve carpirgli segreti militari e che \u00e8 inviato dall'arciduca. Redl cade nel tranello, perch\u00e9 stavolta cede alla sua indole. Ma, scoperto l'inganno, Alfred provoca coscientemente la sua stessa rovina rivelando al suo amante ci\u00f2 che lui vuole sapere.\nL'arciduca e gli alti papaveri dell'esercito ora possono liberarsi di Redl, che deve rispondere dell'accusa di tradimento ed \u00e8 screditato per la sua omosessualit\u00e0 ora manifesta. La sentenza emessa da costoro gli ordina di uccidersi e gli viene portata da Krist\u00f3f, che \u00e8 ormai un protetto dell'arciduca. Il barone \u00e8 sconvolto per l'incarico, che per\u00f2 gli ha fruttato una promozione. Dopo alcune esitazioni Alfred Redl si uccide con un colpo di pistola. La sua morte precede di poco l'assassinio dell'arciduca a Sarajevo, che provocher\u00e0 lo scoppio della prima guerra mondiale. Il film termina con immagini di repertorio che mostrano soldati austro-ungarici allegramente in marcia verso il fronte, con la marcia di Radetzky quale musica di sottofondo.\nRecensione.\nIl film si pone come un'attenta riflessione su come la degenerazione dei valori all'interno dell'impero asburgico abbia portato questo grande e glorioso stato a volere la propria fine nella Prima Guerra Mondiale.\nL'impero fece ci\u00f2 coerentemente con il suo spirito autocratico e militarista. Ma forse esso si spinse inconsciamente incontro all'autodistruzione per l'amara consapevolezza che ormai i tempi d'oro della monarchia asburgica erano finiti.\nDi grande statura l'ambiguo protagonista, acceso patriota e zelante ufficiale sia per la sua fedelt\u00e0 all'imperatore sia per un'ambizione illimitata che provocher\u00e0 la sua fine.\nLa sua fine pone l'accento sull'impossibilit\u00e0 per l'individuo di salvarsi dai disastri della storia che spesso si rispecchiano anche nel corso della sua vita.\nAltre versioni.\nIl film \"Spionage\", girato da Franz Antel, racconta la vera storia del colonnello Redl, che venne ritenuto colpevole di spionaggio nel 1913 e che in seguito si tolse la vita, ricostruendo i retroscena storici e psicologici del fatto. Al film contribuirono Ewald Balser (Redl), Rudolf Forster, Gerhard Riedmann e Oskar Werner."}
{"id": "2408066", "revid": "765341", "url": "https://it.wikipedia.org/wiki?curid=2408066", "title": "Chiave debole", "text": "In crittografia, una chiave debole (weak key in inglese) \u00e8 una chiave crittografica che, utilizzata con uno specifico cifrario, porta l'algoritmo crittografico ad operare in modo improprio. Le chiavi deboli normalmente sono solo una piccolissima frazione di tutte le chiavi possibili, ossia, se si utilizza un algoritmo casuale per la generazione delle chiavi per la crittazione di un messaggio, difficilmente si incorre in un problema di sicurezza. In ogni modo \u00e8 considerato un pregio per un cifrario non avere chiavi deboli. Un cifrario senza chiavi deboli \u00e8 detto avere uno spazio delle chiavi \"lineare\" o \"piatto\".\nChiavi deboli nel DES.\nIl cifrario a blocchi DES ha alcune chiavi particolari denominate rispettivamente \"\"chiavi deboli\" e \"chiavi semi-deboli\"\". Queste chiavi, se utilizzate, fanno s\u00ec che la modalit\u00e0 di cifratura del DES operi nello stesso modo della modalit\u00e0 di decifratura (potenzialmente anche con una chiave differente).\nDurante il funzionamento, il gestore della chiave del DES divide i 56 bit della chiave segreta in 16 sotto-chiavi: ogni sotto-chiave \u00e8 poi usata per ognuno dei 16 passaggi del DES. Le \"chiavi deboli\" del DES sono quelle che producono 16 sotto-chiavi identiche. Ci\u00f2 accade quando i bit della chiave sono (in esadecimale):\nSe un'implementazione dell'algoritmo non considera i bit di parit\u00e0, allora le chiavi corrispondenti con i bit di parit\u00e0 invertiti possono operare come chiavi deboli:\nUsano le chiavi deboli la funzione PC1 (Permuted Choice 1) del gestore della chiave del DES genera sotto-chiavi composte tutte da \"0\", tutte da \"1\" oppure sequenze alternate di \"0\" ed \"1\". Dato che tutte le sotto-chiavi risultano identiche e dato che il DES \u00e8 una rete di Feistel, la funzione di cifratura \u00e8 auto-invertibile, vale a dire che eseguendo due cifrature si ottiene il testo in chiaro originale.\nIl DES ha anche delle \"chiavi semi-deboli\", che fanno genereare 2 sole differenti sotto-chiavi, ognuna usata in 8 passaggi dell'algoritmo. Ci\u00f2 significa che compaiono in coppie \"K\"1 e \"K\"2 ed hanno la seguente propriet\u00e0:\ndove E\"K\"(M) \u00e8 l'algoritmo di cifratura che cifra il messaggio \"M\" con la chiave \"K\". \nCi sono 6 coppie di chiavi semi-deboli:\nCi sono anche 48 possibili chiavi deboli che fanno generare solo 8 sotto-chiavi distinte (invece di 16).\nLe chiavi deboli e semi-deboli non sono considerati \"difetti fatali\" del DES. Ci sono 256 (7,21 \u00d7 1016, circa 72 milioni di miliardi) possibili combinazioni di chiavi per il DES, di cui 4 sono chiavi deboli e 12 sono semi-deboli. \u00c8 nel complesso una piccolissima frazione di tutto lo spazio delle chiavi di cui si pu\u00f2 non tenere conto. Se proprio si vuole, \u00e8 sempre possibile eseguire un controllo per identificare le chiavi deboli e sotto-deboli durante la loro creazione: sono molto poche e facilmente riconoscibili. Resta il fatto che \"tutte\" le chiavi del DES possono essere recuperate tramite forza bruta con hardware il cui costo \u00e8 alla portata di tutti (vedi il progetto COPACOBANA).\nL'assenza di chiavi deboli \u00e8 uno scopo progettuale.\nLo scopo di avere uno spazio delle chiavi \"piatto\" (cio\u00e8 con tutte chiavi forti) \u00e8 da sempre uno degli obiettivi della progettazione dei cifrari. Come nel caso del DES, alle volte un piccolo numero di chiavi deboli pu\u00f2 essere tollerato, fatto salvo che siano tutte identificate o identificabili: un algoritmo che ha delle chiavi deboli che non sono note non ispirerebbe molta fiducia.\nEcco le due principali contromisure contro l'utilizzo inavvertito di una chiave debole:\nUn numero di chiavi deboli elevato \u00e8 sintomo di un grave difetto nella struttura di qualunque cifrario dato che si saranno molte probabilit\u00e0 (forse troppe) che una chiave generata casualmente sia una chiave debole, compromettendo la sicurezza dei messaggi cifrati con l'algoritmo. Questo problema richieder\u00e0 anche un tempo elevato per controllare la debolezza di tutte le chiavi generate casualmente, cosa che potrebbe portare alla tentazione di ridurre detto tempo di controllo aumentando la non sicurezza dell'algoritmo.\nLe chiavi deboli sono molto spesso un problema su cui un attaccante pu\u00f2 avere del controllo rispetto ad esempio a quali chiavi sono usate. Questa situazione si presenta ad esempio quando un cifrario a blocchi \u00e8 utilizzato in una modalit\u00e0 di funzionamento atta a creare una funzione crittografica di hash sicura (come la funzione di compressione a senso unico Davies-Meyer)."}
{"id": "2408067", "revid": "1543377", "url": "https://it.wikipedia.org/wiki?curid=2408067", "title": "Can't Stop Feeling", "text": "Can't Stop Feeling \u00e8 il terzo singolo del gruppo indie-rock Franz Ferdinand estratto dal loro terzo album \"\", uscito nel corso del 2009.\nLa data ufficiale \u00e8 stata annunciata dal sito ufficiale della band ed \u00e8 fissata per il 6 luglio. La release prevede il formato digital di una sola traccia e il vinile da 7\" con la B-side \"All My Friends\", cover dei \"LCD Soundsystem\".\nIl video vede una serie di scene comico-demenziali alternate, in cui i 4 componenti della band si prendono in giro."}
{"id": "2408069", "revid": "137928", "url": "https://it.wikipedia.org/wiki?curid=2408069", "title": "Weak key", "text": ""}
{"id": "2408073", "revid": "179777", "url": "https://it.wikipedia.org/wiki?curid=2408073", "title": "Dimetro anapestico", "text": ""}
{"id": "2408076", "revid": "125131334", "url": "https://it.wikipedia.org/wiki?curid=2408076", "title": "Massimiliano Fuksas", "text": "Dirige lo Studio Fuksas con sedi a Roma, Parigi e Shenzhen.\n\u00c8 stato inoltre professore invitato presso l'\u00c9cole Sp\u00e9ciale d'Architecture di Parigi, l'Accademia di belle arti di Vienna, la Staatliche Akademie der Bildenden K\u00fcnste di Stoccarda e la Columbia University di New York. Nel 2006 riceve la \"Honorary Fellowship\" del Royal Institute of British Architects.\nVicino, gi\u00e0 negli anni settanta-ottanta, alle posizioni d'avanguardia (palestra di Paliano, 1976; Palazzo dello Sport e Complesso scolastico di San Giorgetto ad Anagni, 1979-86), il suo stile si \u00e8 orientato nel corso degli anni novanta verso i linguaggi dell'architettura internazionale.\nBiografia.\nLa formazione.\nNasce a Roma il 9 gennaio 1944, figlio di Raimondas Fuksas, medico lituano di religione ebraica emigrato in Italia tra le due guerre mondiali, e di Tersilia, un'insegnante di filosofia cattolica, italiana di origini francesi ed austriache. Dopo la morte prematura del padre, si trasferisce a Graz presso la nonna materna. Torna a Roma per frequentare il liceo. Siamo alla fine degli anni cinquanta e Fuksas ha modo di conoscere importanti esponenti della cultura italiana dell'epoca, tra cui Asor Rosa (suo professore di italiano al liceo), Pasolini, Caproni, Bruno Zevi. Conosce anche Giorgio De Chirico, e lavorer\u00e0 presso il suo studio di Piazza di Spagna, appassionandosi all'arte e decidendo di iscriversi alla facolt\u00e0 di architettura della Sapienza. Partecipa attivamente ai moti sessantottini che proprio presso la facolt\u00e0 di architettura raggiunsero il culmine nella battaglia di Valle Giulia. Si laurea nel 1969 con Ludovico Quaroni e per qualche anno rimane all'universit\u00e0 facendo da assistente ad Arnaldo Bruschi.\nSposa in prime nozze Anna Maria Sacconi, da cui ha due figli, Anatole Pierre Fuksas, oggi professore all'Universit\u00e0 degli Studi di Cassino e del Lazio Meridionale, e Emiliano Fuksas. \nDopo la separazione dalla Sacconi, inizia la relazione con Doriana Mandrelli, da cui ha le due figlie Elisa, regista cinematografica e scrittrice, e Lavinia, designer di gioielli. Dopo quasi trenta anni di matrimonio civile, sposa con rito religioso nel 2016 Doriana Mandrelli nella Chiesa di Santa Croce a Firenze, avendo come testimone il senatore Luigi Zanda. Massimiliano Fuksas \u00e8 laico, non credente.\nLo studio \"GRANMA\" e la notoriet\u00e0 fuori dall'Italia.\nNel frattempo viaggia in Europa. Lavora per Archigram a Londra e poi, per un breve periodo, per Henning Larsen. A Copenaghen entra, ancora studente, nello studio di J\u00f8rn Utzon partecipando al progetto della Sydney Opera House.\nAllievo di Bruno Zevi (\"da Zevi riprende il gusto per il gesto irruento, per il non finito, per il casual e per il kitsch\", scriver\u00e0 Mosco nel suo \"Architettura italiana dal postmoderno ad oggi\"), da sempre distante dalla cultura accademica e dall'architettura disegnata all'epoca dominante in Italia, gi\u00e0 due anni prima della laurea, nel 1967, apre uno studio nella capitale, il \"GRANMA\", insieme alla prima moglie Anna Maria Sacconi.\nScriver\u00e0 Antonino Saggio a proposito di Fuksas nel 1999:\nNel 1982, con il progetto per la palestra del Comune di Paliano, pubblicato dalla rivista francese \"Architecture d'Aujourd'hui\", lo studio \"GRANMA\" raggiunge la notoriet\u00e0 in Francia. La facciata inclinata e staccata, in un sistema di equilibri apparentemente instabili, sconvolge la percezione dei fruitori e, inserendosi nel contesto dell'architettura Postmoderna e Decostruttivista, attira l'attenzione della stampa internazionale.\nSempre nel 1982 Patrice Goulet lo seleziona tra i dodici partecipanti alla Biennale di Parigi a cui prendono parte anche, tra l'altro, William Alsop, Jean Nouvel, Rem Koolhaas, Toyo Ito. Nel 1988 finisce la collaborazione con Anna Maria Sacconi e fonda lo studio di Parigi (1989) e Vienna (1993) e nel 2002 quello di Francoforte.\nNel 1992 l\"'Institut Fran\u00e7ais d'Architecture\" di Parigi dedica una mostra personale al lavoro di Fuksas dal titolo \"Haute Tension\".\nNel 1985 inizia a lavorare insieme alla seconda moglie, Doriana O. Mandrelli, dal 2001 responsabile di \"Fuksas design\" e laureatasi in Architettura a Parigi nel 2007. Dal 1994 al 1997, anno della sua elezione a consigliere di amministrazione dell'Institut Fran\u00e7ais d'Architecture, \u00e8 stato membro delle commissioni urbanistiche di Berlino e di Salisburgo.\nGli anni 2000 e lo \"Studio Fuksas\".\nNel 2000 Fuksas viene nominato direttore della VII Mostra Internazionale di Architettura di Venezia, dal titolo \"Less Aesthetics, More Ethics\". Dedica la Biennalle al tema della citt\u00e0 contemporanea, mettendo in particolare al centro le megalopoli del XXI secolo. A partire dagli anni novanta aveva infatti iniziato ad occuparsi dei problemi urbani nelle grandi aree metropolitane (riqualificazione del centro storico di Allones nel 1991, riqualificazione el Quartier Luth a Gennevilliers nel 1992 e Piano urbanistico \"FrankfurtHochVier\" per Francoforte sul Meno nel 2008) e incentra la sua pratica professionale soprattutto sulla realizzazione di opere pubbliche.\nInteressato alla teoria del caos, ricorre di frequente alle geometrie complesse come quelle dei frattali e delle nuvole. Scrive nel suo saggio \"Caos sublime\": \nNel 2004 cura l'allestimento all'interno del Colosseo della mostra \"Forma. La citt\u00e0 moderna e il suo passato\", sulla storia di Roma dalle origini al presente. Un nastro alto tre metri e su cui erano proiettate immagini e testi percorreva tutto il secondo livello dell'anfiteatro lungo il quale erano esposte le opere.\nNel 2006 il MAXXI di Roma dedica una mostra all'opera di Fuksas, dal titolo \"Fuksas - Unsessantesimodisecondo\", con i plastici di tutte le opere principali. La mostra occupava integralmente gli ambienti del museo e fu seguita dalla pubblicazione di un catalogo edito da Electa per la collana OperaDARC.\nNel 2008 vince il concorso per la realizzazione del nuovo terminal dell'aeroporto di Shenzhen (Cina), avendo la meglio su altri importanti nomi dell'architettura contemporanea, tra cui Norman Foster, Kisho Kurokawa e Reiser+Umemoto Architects.\nNel 2012 lo Studio Fuksas risulta il terzo studio in Italia per fatturato (dopo Antonio Citterio e Renzo Piano).\nHa ricevuto numerosi premi internazionali tra cui il \"Vitruvio Internacional a la Trayectoria\" (1998), il \"Grand Prix d'Architecture\" (1999) e l\"'Honorary Fellowship\" dell'American Institute of Architects (2002). Nel 2009 a Massimiliano &amp; Doriana Fuksas \u00e8 conferita la Medaglia d'Oro all'Architettura Italiana per la Zenith Music Hall di Strasburgo. Nel 2010 \u00e8 stato insignito della Legion d'onore. Poco dopo la demolizione dell'ecomostro di Punta Perotti, ha affermato che anche numerosi altri edifici andrebbero distrutti in quanto \"In Italia ci sono 9 milioni di palazzi abusivi\" tra essi egli cita le Vele di Scamp\u00eca (Napoli), lo ZEN di Palermo di Vittorio Gregotti e Corviale di Roma di Mario Fiorentino.\nHa progettato gli \"store\" di Armani a New York, Tokyo, Hong Kong e Milano. Il 17 giugno 2011 \u00e8 stato insignito del Premio Ignazio Silone per la cultura.\nHa attualmente uno studio a Roma, uno a Parigi e uno a Shenzhen.\nControversie.\nAccusa per doppio incarico per il progetto de \"La Nuvola\".\nNel 2017 la Corte dei conti condanna Massimiliano Fuksas alla restituzione, insieme agli amministratori di EUR Spa, di 5 milioni di euro. La Corte stabil\u00ec che Fuksas aveva sdoppiato un incarico (direzione dei lavori) in due differenti incarichi totalmente sovrapponibili, direzione dei lavori e direzione artistica (quest'ultima non prevista nell'ordinamento italiano). Come direttore dei lavori, Studio Fuksas rimand\u00f2 alcune scelte, come quelle relative ai rivestimenti, al direttore artistico, ossia a se stesso, facendo lievitare i compensi. L'accusa della Corte recita: \"L'architetto ha pi\u00f9 volte rimandato al direttore artistico, dunque a se stesso, in maniera assolutamente ingiustificata alcune scelte formali come il tipo di rivestimento esterno per la Nuvola, il colore delle pavimentazioni, la tipologia di lavabi e portoni\".\nDanni erariali per progetto del Grattacielo della Regione Piemonte.\nNel Novembre 2015 la Corte dei Conti del Piemonte stabil\u00ec che affidare in maniera diretta al raggruppamento Fuksas &amp; Associati, guidato dall\u2019archistar Massimiliano Fuksas, la redazione della variante urbanistica e il progetto esecutivo del grattacielo della Regione Piemonte aveva provocato danni erariali, sia al patrimonio, sia alla concorrenza. Nel 2018 vengono per\u00f2 condannati al risarcimento solo dirigenti e funzionari: l\u2019ex direttrice del settore Patrimonio Maria Grazia Ferreri, il suo collaboratore Carlo Savasta e la funzionaria Chiara Candiollo.\nRissa con Guido Bertolaso.\nNel marzo 2010 Massimiliano e Doriana Fuksas furono protagonisti di una rissa in un ristorante romano con Guido Bertolaso, allora capo della Protezione civile, che richiese l'intervento della Polizia. Il verbale della polizia parla di insulti di Fuksas verso Bertolaso. Alla reazione di questo, l'architetto avrebbe lanciato una formaggiera in direzione di un cliente del ristorante che era intervenuto in difesa di Bertolaso.\nMostre.\nSull'opera di Massimiliano Fuksas:\nAllestite da Massimiliano Fuksas:"}
{"id": "2408081", "revid": "721104", "url": "https://it.wikipedia.org/wiki?curid=2408081", "title": "Refluimento", "text": "Il refluimento laterale o \"rifluimento laterale\" \u00e8 un fenomeno che interessa i terreni sciolti e incoerenti quando sono soggetti a carichi applicati su superfici ristrette.\nIl refluimento consiste nello scorrimento di particelle di terreno sottostante la zona di carico verso l'esterno di questa.\nPertanto poich\u00e9 la terra che si trova ai bordi della superficie rifluisce pi\u00f9 facilmente verso l'esterno, il carico agente viene sopportato quasi esclusivamente da un nucleo centrale di terreno.\nTale fenomeno interessa le fondazioni superficiali quali i plinti, fondati su terreni sciolti.\nProve di carico.\nDai risultati ottenuti con prove di carico risulta che un terreno sciolto inizialmente \u00e8 interessato da una prima fase in cui si raggiunge un equilibrio elastico (carico critico), con proporzionalit\u00e0 tra carico e cedimento, successivamente facendo crescere il carico, subentra una seconda fase, nella quale i cedimenti crescono pi\u00f9 rapidamente del carico stesso, a seguito del refluimento, con raggiungimento di una nuova condizione di equilibrio che si definisce equilibrio elastoplastico (carico di snervamento).\nIncrementando ulteriormente il carico, si perviene ad una terza fase in cui la resistenza a taglio del terreno non \u00e8 sufficiente a mantenere l'equilibrio (carico di rottura) e si possono verificare sprofondamenti del corpo di carico."}
{"id": "2408083", "revid": "1543377", "url": "https://it.wikipedia.org/wiki?curid=2408083", "title": "Isabella d'Inghilterra", "text": "Biografia.\nIsabella era la figlia di Giovanni Senzaterra, e di sua moglie, Isabella d'Angoul\u00eame e sorella del re d'Inghilterra Enrico III. \nMatrimonio.\nIn un incontro amichevole a Rieti, papa Gregorio IX sugger\u00ec all'imperatore Federico II di sposare la principessa Isabella. Inizialmente Federico II era preoccupato di perdere i suoi alleati francesi; ma quando si rese conto che un matrimonio inglese avrebbe potuto porre fine alla faida anglo-francese in corso e costituire un passo importante verso il ripristino della pace nella cristianit\u00e0 occidentale, aprendo cos\u00ec la strada a una crociata di successo, accett\u00f2. Il matrimonio aveva anche come scopo quello di riconciliarsi con la dinastia Welfen, da sempre alleata con l'Inghilterra, come durante la battaglia di Bouvines, che aveva portato Federico sul trono. Il fidanzamento fu formalizzato a Londra, ove si era recato Pier della Vigna, nel febbraio 1235.\nSuo fratello Enrico III dovette riscuotere un'imposta impopolare di due marchi d'argento per permettersi i trentamila marchi che Federico aveva insistito come dote di Isabella. Federico cerc\u00f2 questo ingente somma per finanziare le sue guerre nel nord Italia.\nIn viaggio verso Colonia, Isabella scelse di rimuovere, su richiesta delle matrone, il velo tradizionalmente indossato in modo che potessero vedere il suo viso.\nLa cerimonia ebbe luogo nella cattedrale di Worms il 15 o 20 luglio 1235, mentre il figlio di Federico, Enrico, attendeva il giudizio del padre, a seguito della sua ribellione, all'interno della prigione della stessa citt\u00e0; durante la cerimonia fu incoronata imperatrice del Sacro Romano Impero, regina di Germania e Sicilia. Le venne concesso il castello di Monte Sant'Angelo dal marito al momento del suo matrimonio. Sembra che il matrimonio non fu consumato la notte delle nozze ma, su indicazione degli astrologi, il mattino seguente.\nTuttavia, non appena si spos\u00f2, fu aggiunta all'harem dell'Imperatore, che includeva donne dall'Arabia. Il loro matrimonio era stato un'unione politica, e le fu permesso di mantenere solo due delle sue dame inglesi, Margaret Biset, che probabilmente era stata la sua infermiera, e la sua domestica Kathrein; gli altri furono mandati a casa.\nLe fonti sono in contrasto con la questione di Isabella, incluso il numero di figli che aveva, i loro nomi e il loro ordine di nascita. Quello che si sa per certo \u00e8 che Isabella ebbe almeno quattro figli: \nMorte.\nIsabella viveva a Noventa Padovana dove suo marito la visitava regolarmente. Quando suo fratello Riccardo, conte di Cornovaglia, torn\u00f2 dalle crociate, gli fu permesso di farle visita, sebbene Isabella non fosse autorizzata a essere presente agli eventi ufficiali di corte. Mentre la corte imperiale risiedeva a Foggia, Isabella diede alla luce il suo ultimo figlio, una bambina, e mor\u00ec. \u00c8 sepolta accanto alla precedente moglie di Federico, la regina Isabella II di Gerusalemme, nella cripta sottostante la Cattedrale di Andria."}
{"id": "2408084", "revid": "287204", "url": "https://it.wikipedia.org/wiki?curid=2408084", "title": "Attingal", "text": " \nAttingal (o Attungal) \u00e8 una suddivisione dell'India, classificata come \"municipality\", di 35.648 abitanti, situata nel distretto di Thiruvananthapuram, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 8\u00b0 40' 60 N e 76\u00b0 49' 60 E e ha un'altitudine di 22 .\nSociet\u00e0.\nEvoluzione demografica.\nAl censimento del 2001 la popolazione di Attingal assommava a 35.648 persone, delle quali 16.684 maschi e 18.964 femmine. I bambini di et\u00e0 inferiore o uguale ai sei anni assommavano a 3.839, dei quali 1.964 maschi e 1.875 femmine. Infine, coloro che erano in grado di saper almeno leggere e scrivere erano 30.106, dei quali 14.311 maschi e 15.795 femmine."}
{"id": "2408092", "revid": "1543377", "url": "https://it.wikipedia.org/wiki?curid=2408092", "title": "Aeroporti in Texas", "text": "Il seguente \u00e8 l'elenco degli aeroporti con traffico passeggeri superiore ai 10.000 annui in Texas:\nCollegamenti esterni.\nAltri:"}
{"id": "2408093", "revid": "767487", "url": "https://it.wikipedia.org/wiki?curid=2408093", "title": "TV (film)", "text": "TV \u00e8 un cortometraggio del 2008 diretto da Andrea Zaccariello. Il film ha ricevuto una Menzione speciale alla sceneggiatura ai Nastri d'argento 2010.\nTrama.\nUn'agenzia di recupero crediti di una grande citt\u00e0. Una sorta di purgatorio dei nostri tempi in cui si incontrano un uomo e una donna. Lei \u00e8 un'impiegata capace, preparata, esperta, ma anche un po' cinica e disillusa, piena di quel pragmatismo che, come in tante donne, maschera e difende le frustrazioni di una vita. Lui \u00e8 un omino sui cinquanta, dolce e malinconico, con duecentomila euro di debiti; un protestato senza pi\u00f9 speranze, disperatamente alla ricerca di un'ultima possibilit\u00e0, di una proroga per il portafoglio e per la vita. I ruoli sembrano chiari: lui vittima, lei carnefice. In quell'ufficietto desolato assistiamo a una lotta silenziosa, rispettosa, sottesa; ma anche violenta, lacerante. E tutti e due ci credono. Credono di raccontare e di ascoltare. Credono di commuovere e di commuoversi. Credono di ingannare e di capire. Credono di decidere. Non sanno, o non si accorgono pi\u00f9, che ormai un'altra divinit\u00e0 decide le loro mosse, possiede i loro cuori, vive le loro vite."}
{"id": "2408095", "revid": "1543377", "url": "https://it.wikipedia.org/wiki?curid=2408095", "title": "Mound Builders", "text": "Il termine Mounds Builders (letteralmente \"costruttori di tumuli\") indica un insieme di culture precolombiane originarie degli Stati Uniti orientali, caratterizzate dalla costruzione di tumuli, strutture piramidali ed enormi effigie di animali in terra.\nStoria.\nEsse si svilupparono nella fase Arcaica della preistoria americana e proseguirono fino al XV secolo. I tumuli pi\u00f9 antichi rinvenuti sono quelli del sito arcaico di Watson Brake, nella Louisiana nord-orientale, che sono datati al 3500 a.C. Le aree di maggiore sviluppo sono la costa atlantica e la pianura del Mississippi. Si stima che avessero costruito diverse migliaia di tumuli, ma in gran parte sono stati distrutti dall'erosione e dalle macchine agricole."}
{"id": "2408096", "revid": "33689", "url": "https://it.wikipedia.org/wiki?curid=2408096", "title": "Luscio Lanuvino", "text": "Estimatore di Menandro, si dedic\u00f2 alla composizione di commedie palliate, di cui tuttavia non rimane nulla. Esponente del \"collegium scribarum histrionumque\", un'associazione di tipo corporativo, fondata nel 207 a.C. in seguito alla composizione, da parte di Livio Andronico, dell'inno a Iuno Regina, rivolse molteplici critiche all'opera del pi\u00f9 giovane Publio Terenzio Afro, che si difese dalle accuse di Luscio nei prologhi delle sue opere. Definito dallo stesso Terenzio \u00ab\"vetus\"\u00bb (\u00abvecchio\u00bb) e \u00ab\"malevolus\"\u00bb (\u00abmalevolo\u00bb), Luscio sostenne che le palliate del rivale fossero in realt\u00e0 opera dei suoi protettori, Publio Cornelio Scipione Emiliano e Gaio Lelio Sapiente, e che fossero contemporaneamente prive del ritmo e della comicit\u00e0 della palliata plautina. Secondo l'esempio di Cecilio Stazio, Luscio fu anche fiero oppositore della pratica della \"contaminatio\", ben diffusa nella palliata plautina e adottata anche da Terenzio: lo stesso Luscio accus\u00f2 infatti Terenzio di aver contaminato, nella sua \"Andria\", l'\"Andria\" e la \"Perinzia\" di Menandro. Luscio sostenne infine che Terenzio avesse plagiato le opere di Gneo Nevio e Plauto, traendo dalle loro commedie i personaggi del \"parasitus\" e del \"miles gloriosus\", che essi avevano in realt\u00e0 a loro volta tratto dalla Commedia Nuova attica.\nOttenne il nono posto nel canone dei commediografi stilato dall'erudito del I secolo a.C. Volcacio Sedigito, e riportato da Aulo Gellio nelle sue \"Noctes Atticae\":"}
{"id": "2408097", "revid": "110157", "url": "https://it.wikipedia.org/wiki?curid=2408097", "title": "Sesso e potere (saggio)", "text": "Sesso e potere \u00e8 un libro scritto da Ida Magli, antropologa, nel quale l'autrice si occupa contemporaneamente delle pagine processuali riguardanti lo scandalo Bill Clinton-Monica Lewinsky e di esporre le sue idee ed i suoi modelli di comprensione e di spiegazione del potere, del sacro, della sessualit\u00e0, della famiglia, della societ\u00e0, dei mass-media, tramite l'intermediazione degli strumenti antropologici.\nL'autrice definisce il processo a Clinton, degno della Santa Inquisizione, visto che l'imputato viene giudicato colpevole per principio, e costretto a subire una sorta di autodaf\u00e9, vistosi mettere il suo corpo e la sua immagine alla gogna dei mass-media. Inoltre, secondo l'autrice del libro, si \u00e8 assistito alla pubblica confessione e descrizione degli atti incriminati e anche la figura femminile rievocata ricorda quella medioevale, della donna \"instrumentum diaboli\", alla quale per\u00f2 viene concessa la salvezza tramite la confessione. La democrazia, sostiene la Magli, sembra quasi volersi autopurificare, grazie ad una specie di espiazione collettiva, che sottintende un vero e proprio \"regicidio\". Nello stesso tempo, il processo evidenzia l'esaurimento di un ciclo democratico, dato che crollano le differenze tra privato e pubblico, tra sacro e profano, l'autonomia del singolo essere padrone unico del proprio corpo.\nIl libro inizia con la riproduzione del discorso tenuto alla Nazione da Clinton il 17 agosto 1998, nel quale dichiara di avere reso testimonianza al \"grand jury\" su fatti inerenti alla sua vita privata.\nLa Magli prende spunto da questa vicenda per approfondire il punto della situazione contemporaneo nell'ambito dei rapporti uomo-donna a livello etico, morale, giuridico e sociale. L'autrice sostiene la tesi che fintantoch\u00e9 le leggi e le regole vengono ideate dai maschi, le femmine resteranno in balia degli eventi e nemmeno la maggiore libert\u00e0, ottenuta negli ultimi decenni nel mondo Occidentale, le consentir\u00e0 di non obbedire a imposizione di costume, siano esse esemplificate dal nudo dei paesi cristiani oppure dalla chador di alcuni paesi islamici.\nAnche la protesta del 1968 ha inevitabilmente indotto alcuni spiacevoli strascichi, come una certa apatia, obbedienza e sottomissione da parte delle nuove generazioni, che secondo l'antropologa si sono rinchiuse nel loro mondo segreto, per riaffiorare alla superficie solo in manifestazioni socialmente non costruttive, come le adunate danzanti o i raduni musicali.\nLa Magli si sofferma anche sul delicato argomento dello sperma, di cui molti popoli hanno interpretato male la funzione; ad esempio gli antichi cinesi erano convinti che a fecondare la donna fossero gli Spiriti degli Antenati e quindi paragonavano lo sperma agli escrementi, dannosi se ricevuti da un altro corpo e inutili, da un punto di vista di equilibri energetici, se persi dall'organismo donatore. L'autrice sostiene la tesi dell'importanza di \u00abnon infrangere la sacralit\u00e0 dello sperma\u00bb, che varia per\u00f2 a seconda della religiosit\u00e0, dal terrore della contaminazione presente negli ebraici come la Lewinsky, alla meno rigida e pi\u00f9 aperta alla sessualit\u00e0 Chiesa Battista del Sud di Clinton, al pi\u00f9 intransigente fondamentalismo repressivo della ala estrema dei metodisti di Kenneth Starr."}
{"id": "2408099", "revid": "21880", "url": "https://it.wikipedia.org/wiki?curid=2408099", "title": "Nelumbonaceae", "text": ""}
{"id": "2408107", "revid": "1649409", "url": "https://it.wikipedia.org/wiki?curid=2408107", "title": "David Almond", "text": "Opere.\nIl primo romanzo di Almond, ambientato a Newcastle, si intitola \"Skellig\" (1998) e ha vinto importanti premi letterari tra cui il Whitbread Children's Novel of the Year Award e la Carnegie Medal.\nSuccessivamente, Almond ha pubblicato: \"Kit's Wilderness\" (1999), \"Occhi di Cielo\" (2000), \"Secret Heart\" (2001), \"The Fire Eaters\" (2003) (che si \u00e8 aggiudicato il Whitbread Awards di quell'anno), \"Argilla\" (2005), \"Jackdaw Summer\" (2008) e \"The Savage\" (2008), un libro per bambini i cui temi sembrano per\u00f2 maggiormente rivolti a un pubblico adolescente e adulto. Il libro si segnala anche per le illustrazioni di Dave McKean. Almond ha anche scritto un testo teatrale intitolato \"Wild Girl, Wild Boy\", andato in tour nel 2001 e pubblicato poi nel 2002. Con Dave McKean pubblica anche un'altra opera \"Slog's dad\" (2009).\nNel 2010 Almond pubblica \"My name is Mina\", uscito in Italia nel 2011 con il titolo \"La storia di Mina\": quest'opera \u00e8 strutturata come se si trattasse del diario personale di Mina, uno dei personaggi gi\u00e0 comparsi nel romanzo \"Skellig\".\nI suoi scritti hanno come temi ricorrenti le complesse relazioni tra gli opposti (per esempio vita e morte, realt\u00e0 e finzione, passato e futuro), l'educazione dei pi\u00f9 giovani, la natura, il difficile processo di crescita e di cambiamento negli adolescenti. Almond \u00e8 stato fortemente influenzato dal poeta romantico William Blake.\nNel 2010 debutta in teatro \"My Dad's A Birdman\", in cui Almond si avvale della collaborazione con i Pet Shop Boys (autori della colonna sonora). Sempre nello stesso anno vince il premio Hans Christian Andersen come miglior autore per ragazzi."}
{"id": "2408108", "revid": "24498555", "url": "https://it.wikipedia.org/wiki?curid=2408108", "title": "Poligola", "text": ""}
{"id": "2408110", "revid": "580197", "url": "https://it.wikipedia.org/wiki?curid=2408110", "title": "Giappone", "text": "Il Giappone (: ; in giapponese o , ufficialmente o ) \u00e8 uno Stato insulare dell'Asia orientale. Situato nell'oceano Pacifico, il Giappone \u00e8 limitato a ovest dal mar del Giappone, a nord dal mare di Ochotsk, a est dall'oceano Pacifico settentrionale e a sud dal mar Cinese Orientale. \u00c8 un arcipelago per lo pi\u00f9 montuoso di isole, le cui cinque pi\u00f9 grandi sono Hokkaid\u014d, Honsh\u016b, Ky\u016bsh\u016b, Shikoku e Okinawa, che da sole rappresentano circa il 97% della superficie terrestre del Giappone. Molte isole sono montagne, alcune di origine vulcanica. La vetta pi\u00f9 alta \u00e8 il Fuji, un vulcano attivo. Con una popolazione di circa 126 milioni di abitanti, \u00e8 l'undicesimo Stato pi\u00f9 popoloso del mondo. La Grande Area di Tokyo, che include Tokyo e numerose prefetture vicine, \u00e8 la pi\u00f9 grande area metropolitana del mondo con oltre 38 milioni di residenti.\nRicerche archeologiche indicano che l'arcipelago \u00e8 abitato dal Paleolitico superiore e la prima menzione scritta \u00e8 rintracciabile in un libro di storia cinese del I secolo a.C., il \"Libro degli Han\". Il paese fu a lungo dominato da signori feudali e dalla casta guerriera dei samurai, quindi dal bakufu fino al 1867, quando divenne un impero limitatamente parlamentare. Fu una delle grandi potenze tra XIX e XX secolo fino alla disfatta del 1945, dopo la quale ha imboccato un percorso di democratizzazione: nel 1947 una nuova Costituzione priv\u00f2 l'imperatore del Giappone di numerosi poteri e sanc\u00ec la rinascita del parlamento.\nGrande potenza regionale asiatica, il Giappone ha la terza maggiore economia per prodotto interno lordo e la quarta maggiore per potere d'acquisto; \u00e8 anche il quarto maggiore esportatore e il sesto maggiore importatore a livello mondiale. \u00c8 inoltre uno Stato membro del G7. Lo Stato ha un moderno apparato militare utilizzato per l'autodifesa, per missioni di pace e per aiutare gli alleati all'estero nel rispetto della Costituzione. Il Giappone si piazza diciannovesimo a livello mondiale per lo sviluppo umano, vanta una qualit\u00e0 di vita molto elevata e una tra le pi\u00f9 alte speranze di vita al mondo: ci\u00f2 ha comunque portato a un costante invecchiamento della popolazione, pressione demografica e ricadute economico-sociali importanti che, assieme all'emergenza ambientale, costituiscono le principali sfide odierne per il paese.\nEtimologia del nome.\nIn giapponese Giappone si dice \"Nihon\" () o \"Nippon\" (, pi\u00f9 formale e utilizzato in occasioni ufficiali, come eventi sportivi internazionali), e si scrive con i caratteri , che significano rispettivamente e ; insieme hanno quindi il significato di \"origine del Sole\". Per questo motivo il Giappone \u00e8 spesso identificato come la \"terra del Sole nascente\" o il \"Paese del Sol Levante\". Questo \u00e8 di fatto il nome che i cinesi hanno dato al Paese che rispetto al loro si trova a est: all'origine del sole. Prima dell'introduzione del nome \"Nihon\" il Giappone era conosciuto con il nome o .\nL'esonimo italiano \"Giappone\" \u00e8 affine al francese \"Japon\", al tedesco \"Japan\" e all'inglese \"Japan\", i quali derivano tutti dalla pronuncia cinese (o ) dei caratteri . Il nome \"Giappone\", unitamente alle omologhe forme nelle altre lingue occidentali, fu introdotto in Europa da Marco Polo, il quale si riferiva al paese usando il termine \"Cipango\" o \"Zipangu\", storpiatura del cinese \"R\u00ecb\u011bngu\u00f3\". Dal rinnovamento Meiji fino alla fine della seconda guerra mondiale il nome completo del Giappone \u00e8 stato , che significa \"Impero del Grande Giappone\". Da allora il nome ufficiale \u00e8 diventato \"Nippon-koku\" o in cui il suffisso significa \"Paese\", \"nazione\" o \"Stato\".\nStoria.\nPreistoria ed et\u00e0 classica.\nSi ritiene che i primi esseri umani, \"homo sapiens\" o addirittura \"erectus\", siano arrivati in Giappone circa anni fa attraverso istmi che anticamente collegavano le isole al continente. Si trattava di famiglie allargate (100-150 persone) di cacciatori-raccoglitori, che vivevano in rifugi artificiali provvisori (pi\u00f9 raramente nelle caverne) e prediligevano la costa e le pianure; i resti scheletrici sinora scoperti, comunque, sono stati datati al massimo a anni fa. Uno stile di vita pi\u00f9 sedentario e un inizio di civilt\u00e0 sono stati fatti risalire al 13000 a.C., quando comparvero vasi in ceramica caratterizzati da una decorazione a cordicella (\"j\u014dmon\") da cui il nome dell'omonimo periodo. Forme di agricoltura primitiva sono attestate dal 4000 a.C. nell'isola di Hokkaid\u014d e nella porzione occidentale del paese (ma il riso arriv\u00f2 solo intorno al 1000 a.C.) e fece loro eco la nascita di villaggi semi-permanenti, spesso sul litorale; comparvero anche tessuti di canapa (circa 5000 a.C.), si consolidarono le tecnologie per la caccia e cominciarono ad articolarsi i primi culti religiosi intrisi di sciamanesimo e di adorazione del soprannaturale.\nI dati anatomici desunti dagli scheletri e le scoperte archelogiche dimostrano l'esistenza di un \"popolo J\u014dmon\" distinto, forse di origini mongoliche, e hanno provato che da esso discesero gli Ainu, veri indigeni giapponesi ma riconosciuti tali solo nel 1997. L'era J\u014dmon termin\u00f2 attorno al 400 a.C. a causa di una probabile invasione o migrazione di massa del popolo Yayoi: si trattava di genti pi\u00f9 alte dei J\u014dmon, che facevano uso di armi in bronzo e ferro, coltivavano quasi esclusivamente riso e avevano una cultura diversa; si diffusero dalle propaggini sud-occidentali fino all'intero Honsh\u016b, mentre l'isola di Hokkaid\u014d rimase impermeabile almeno sino all'VIII secolo d.C., inizio di quella sentita differenza tra giapponesi \"veri\" (cio\u00e8 discendenti dagli Yayoi) e Ainu, viva ancor oggi. L'et\u00e0 Yayoi vide una prima gerarchizzazione della societ\u00e0, una pi\u00f9 spiccata suddivisione del territorio in risposta al bisogno di terra per coltivare il riso, la nascita di \"\u00e9lite\" guerriere e l'introduzione della schiavit\u00f9, l'intensificarsi dei conflitti ma anche dei traffici commerciali; una crescita demografica port\u00f2 a 2 milioni il totale di abitanti. Questi fattori provocarono una decisa attivit\u00e0 politica e la formazione di tanti piccoli regni tribali.\nLa fine della preistoria nipponica coincide con l'inizio del periodo Yayoi poich\u00e9, per la prima volta, si ritrovano tracce scritte sul Giappone in due fonti cinesi, il \"Libro degli Han\" e il \"Libro degli Wei\". La prima opera identifica il Giappone come \"terra di Wa\", suddivisa in oltre cento raggruppamenti tribali. La seconda riporta nel dettaglio la visita di delegati di Wei e descrive il pi\u00f9 potente di questi regni, lo Hsieh-ma-t'ai o Yamatai governato dalla regina-sciamana Himiko. Storici e ricercatori, per la gran parte, sono concordi nel localizzare il potentato nella regione di Nara, dove dopo la morte di Himiko (248 d.C.) si svilupp\u00f2 una prima compagine statale detta appunto Yamato, caratterizzata in particolare dalle architetture funerarie a tumulo \"kofun\". Il clan Yamato riusc\u00ec gradualmente a espandersi nelle isole maggiori, dosando le armi e la diplomazia, e fu il capostipite degli imperatori del Giappone: il primo in assoluto pare sia stato un certo Sujin. Nel V secolo il clan Yamato e quindi la famiglia imperiale riuscirono effettivamente a porsi al di sopra dei notabili, che costituivano una scala sociale gerarchica; uno dei mezzi fu l'introduzione del buddhismo dal regno coreano di Baekje, mossa suggerita dal potente clan Soga di origini coreane, s\u00ec alleato degli Yamato, ma che puntava anche ad accrescere la sua influenza sulla famiglia imperiale; d'altronde l'imperatore Y\u014dmei pens\u00f2 che fosse utile disporre di una religione che avvicinasse le varie trib\u00f9 nipponiche e che conferisse alla sua corte una maggiore dignit\u00e0. Infatti il periodo Yamato vide l'assimilazione di gran parte della cultura e delle cerimonie cinesi, fondamenta della civilt\u00e0 giapponese: esponente di questo atteggiamento fu ad esempio il figlio di Y\u014dmei, il principe Umayado imparentato con i Soga. A lui si devono la massiccia diffusione del buddhismo che si affianc\u00f2 allo shintoismo, la ripresa di stabili relazioni con il rinnovato Impero cinese e la cosiddetta Costituzione di 17 articoli, documento d'ispirazione confuciana che regolava i rapporti tra corte e sottoposti.\nNel 645 il clan Soga fu scalzato da Fujiwara no Kamatari: a cominciare con lui il clan avrebbe avuto un deciso controllo dell'imperatore e della corte per alcuni secoli, aggiudicandosi in perpetuo la reggenza. Sempre i Fujiwara furono i promotori degli editti di riforma di Taika, che intensificarono l'adozione di pratiche culturali cinesi, e del \"ritsury\u014d\", un sistema legislativo che centralizz\u00f2 il potere, struttur\u00f2 un'efficiente burocrazia e ribad\u00ec il primato della famiglia imperiale. Il suo \"status\" divino e monarchico fu riconfermato a posteriori dalle cronache epiche \"Kojiki\" e \"Nihon shoki\", volute dall'imperatore Tenmu all'inizio dell'VIII secolo: secondo queste opere il primo imperatore fu Jinmu dal 660 a.C., nipote della grande dea shintoista Amaterasu. Negli stessi decenni si verific\u00f2 una decisa crescita demografica, cui fece riscontro un affinamento e un aumento delle tassazioni sulla terra, che fu nazionalizzata; inoltre, in questo stesso periodo si afferm\u00f2 l'uso, tra i membri del ceto dominante, dell'espressione per indicare lo Stato emergente.\nUna capitale fissa (sino ad allora la corte era itinerante) fu fondata nel 710 e battezzata Heij\u014d, antico nome dell'attuale Nara, secondo le tecniche urbanistiche cinesi; essa divenne il fulcro del buddhismo in Giappone\u00a0\u2013 l'imperatore Sh\u014dmu vi fece costruire il grandioso T\u014ddai-ji \u2013 e proprio l'enorme influenza politica dei monaci convinse la corte ad andarsene nel 784. Nel 794 una nuova capitale fu fissata a Heian-ky\u014d, o pi\u00f9 semplicemente Kyoto, sede della monarchia nipponica per oltre un millennio. Furono raggiunti notevoli livelli di raffinatezza, nacquero e si articolarono arte, poesia e letteratura autoctone ma, in contemporanea, la monarchia perse progressivamente autorevolezza e influenza a causa dell'abuso della reggenza e dell'abdicazione (tecnica usata dalla famiglia imperiale per ostacolare i Fujiwara). Anche la stanzialit\u00e0 dei grandi aristocratici a corte rese invalsa la pratica di nominare amministratori e guardiani delle terre, spesso esentate dalle tasse. Peraltro la costruzione di ricchi templi buddhisti e le spese necessarie alla corte si tradussero in pesanti tassazioni per la popolazione, cresciuta nei secoli e legata all'agricoltura: unitamente a tecnologie inadatte, cicliche carestie e lottizzazioni, questi problemi convincevano molte famiglie contadine a porsi sotto la protezione degli amministratori. Costoro si rafforzarono progressivamente e divennero capaci di armare proprie milizie, formate da samurai.\nNel 1156 il clan Taira, forte dell'appoggio di parte dei nobili emancipatisi e delle loro truppe, rovesci\u00f2 i Fujiwara e ne prese il posto. Tuttavia lotte intestine favorirono Minamoto no Yoritomo che, dopo alcuni anni di battaglie, conquist\u00f2 Kyoto nel 1183 e annient\u00f2 i Taira nel 1185, anno nel quale si concluse l'epoca Heian. Come risultato della guerra civile e di contemporanei disastri naturali, il paese era in rovina e la popolazione alla fame.\nEt\u00e0 medievale.\nYoritomo non intendeva per\u00f2 togliere di mezzo la famiglia imperiale. Al contrario, si fece investire della sua autorit\u00e0 mediante la nomina a \"sh\u014dgun\" (1192), una carica che risaliva alle antiche campagne militari nell'Honsh\u016b settentrionale: Yoritomo la rese permanente ed ereditaria, l'arricch\u00ec di un significato amministrativo e trasfer\u00ec il baricentro del suo potere a Kamakura, nella pianura di Kant\u014d sede dei Minamoto. L'imperatore e la corte rimasero a Kyoto, inaugurando un dualismo sbilanciato in favore dello \"sh\u014dgun\". Yoritomo form\u00f2 una rete di signori-vassalli simile ai sistemi feudali occidentali per controllare la nazione, nominandoli amministratori o protettori; si costitu\u00ec cos\u00ec un ceto militare che organizzava i numerosi possedimenti come riteneva pi\u00f9 congeniale, ma che riscuoteva le tasse per il \"bakufu\" (vale a dire il governo shogunale), gli doveva obbedienza e gli forniva armati in caso di necessit\u00e0. Diffidente e sospettoso, Yoritomo mor\u00ec nel 1199 e lasci\u00f2 solo due giovani figli che, dopo un breve intermezzo di congiure e omicidi, furono scavalcati dalla madre e vedova H\u014dj\u014d Masako. Ella assicur\u00f2 il controllo della carica alla sua famiglia e le applic\u00f2 la reggenza; i suoi successori mantennero saldo il controllo sulla corte, favorirono il buddhismo Zen e cercarono di frenare il proselitismo del buddhismo Nichiren strutturatosi attorno la met\u00e0 del XIII secolo. Gli H\u014dj\u014d coordinarono anche le risorse militari giapponesi per respingere le tentate invasioni della dinastia Yuan mongola\u00a0\u2013 gravi minacce che contribuirono a rafforzare il predominio della famiglia. Le due spedizioni mongole (1274 e 1281) fallirono in buona misura a causa di violenti uragani, battezzati dai giapponesi kamikaze e da allora idolatrati come manifestazione del divino favore di cui godeva il Sol Levante.\nIl pericolo d'invasione giustific\u00f2 un continuo stato di allarme e forti spese militari che, col tempo, alienarono agli H\u014dj\u014d buona parte della nobilt\u00e0 guerriera. Nel 1333 il dinamico imperatore Go-Daigo sobill\u00f2 una ribellione che si concluse con il massacro del clan; il sovrano, intenzionato a ristabilire il potere temporale della famiglia, fu per\u00f2 a sua volta tradito dal condottiero samurai Ashikaga Takauji, lontano parente dei Minamoto. Egli cacci\u00f2 Daigo da Kyoto, il quale fond\u00f2 a Nara una seconda corte imperiale che sopravvisse sino al 1392 (periodo Nanboku-ch\u014d); Takauji nomin\u00f2 successore il giovane K\u014dmy\u014d e da questi si fece proclamare \"sh\u014dgun\" nel 1338: a differenza degli H\u014dj\u014d, fiss\u00f2 il \"bakufu\" nella stessa capitale, precisamente nel quartiere di Muromachi. Egli ricicl\u00f2 le strutture feudali dei predecessori, ma non aveva n\u00e9 terre con cui comprare la fedelt\u00e0 di governatori e protettori, n\u00e9 il carisma necessario; la sua posizione fu indebolita anche da congiure interne al suo stesso clan. Ashikaga Yoshimitsu fu l'ultimo del casato che seppe tenere a bada i nobili: fu lui a inventare per s\u00e9 la figura di \"\"sh\u014dgun\" in ritiro\" e a riallacciare stabili relazioni con l'Impero cinese Ming, proclamandosene suddito. Inoltre sotto gli Ashikaga l'agricoltura miglior\u00f2 tecniche e sementi e garant\u00ec derrate alimentari regolari; ma il XV secolo fu segnato dall'anarchia. Infatti dalla morte di Yoshimitsu (1408) lo shogunato fu marginalizzato dalle numerose famiglie escluse dalla corte che presero il controllo delle terre loro affidate, tennero per s\u00e9 le rendite e costituirono propri eserciti di samurai; i capofamiglia divennero noti come \"daimy\u014d\" e ben presto scatenarono un terribile conflitto, la guerra \u014cnin (1467-1477). S'inaugur\u00f2 cos\u00ec il sanguinoso periodo Sengoku, durante il quale si ebbero l'arrivo degli europei e l'introduzione in gran numero delle armi da fuoco. Il caos imperante e la frammentazione politica fornirono lo spunto per la formazione del teatro tragico n\u014d e per la sistemazione organica del \"bushido\" (forte fu l'apporto del pensiero zen), ma fecero anche emergere Oda Nobunaga, Toyotomi Hideyoshi e Tokugawa Ieyasu.\nOda era uno stratega feroce e di grande acume che, dal piccolo dominio di famiglia a Owari, occup\u00f2 buona parte del Giappone di allora cogliendo una serie di grandi vittorie, come quella di Nagashino (1575), le quali furono possibili grazie anche all'impiego massiccio di armi da fuoco. Conquist\u00f2 Kyoto in nome degli Ashikaga ormai al crepuscolo, tanto che riusc\u00ec a mettere da parte l'ultimo \"sh\u014dgun\" Ashikaga Yoshiaki, e si costru\u00ec il sontuoso castello di Azuchi; si occup\u00f2 anche di sterminare il clero buddhista per distruggerne il potere temporale. Tra gli altri provvedimenti lanci\u00f2 l'unificazione di pesi e misure e ordin\u00f2 un inventario di tutte le armi nel paese, allo scopo di confiscarle. I suoi piani di conquista integrale del paese terminarono per\u00f2 nel 1582 con il tradimento di suoi generali e il suo suicidio. La sua eredit\u00e0 fu raccolta da Toyotomi, divenuto da soldato uno degli ufficiali pi\u00f9 abili di Oda. Egli sconfisse i traditori, si fece elargire le cariche di \"kanpaku\" e \"taik\u014d\", piazzando sotto il proprio controllo il piccolo Oda Hidenobu; sconfisse quindi i troppo autonomi \"daimy\u014d\" Shimazu del dominio di Satsuma e stipul\u00f2 un'alleanza con il potente clan M\u014dri. Quali strumenti per consolidare la sua posizione e impedire la ricaduta nelle guerre civili, Toyotomi istituzionalizz\u00f2 la pratica di tenere in ostaggio le famiglie dei \"daimy\u014d\" nel suo castello di Momoyama, redistribu\u00ec feudi e terre, potenzi\u00f2 e complet\u00f2 nel 1588 la confisca delle armi\u00a0\u2013 fu cos\u00ec sancita la netta divisione tra popolani e samurai/bushi. Nel 1591, infine, ridusse all'obbedienza l'Honsh\u016b settentrionale e complet\u00f2 l'unificazione nazionale. Toyotomi dovette inoltre occuparsi di come agire con gli occidentali, arrivati in Giappone nel 1543 e che, oltre alle armi, avevano portato anche il cristianesimo (con Francesco Saverio e poi Alessandro Valignano): consent\u00ec alla continuazione degli scambi commerciali ma con i cristiani si risolse ad adoperare misure repressive. Nel 1592 aggred\u00ec la Corea senza successo e ritent\u00f2 nel 1597, ma la seconda spedizione fu annullata al momento della sua morte l'anno successivo. Toyotomi aveva gi\u00e0 creato uno speciale consiglio di reggenza che vegliasse su suo figlio infante, ma i suoi membri cercarono subito di assicurarsi la successione; scoppi\u00f2 una guerra civile che nella battaglia di Sekigahara (1600) vide trionfare Tokugawa Ieyasu, gi\u00e0 uomo di Oda e signore di vasti possedimenti avuti nel 1590 proprio di Toyotomi, tra i quali il pi\u00f9 importante era la pianura del Kant\u014d con la capitale Edo. Ieyasu fu nominato \"sh\u014dgun\" e, nel 1615, annient\u00f2 definitivamente i Toyotomi a Osaka.\nPeriodo Edo.\nTokugawa Ieyasu mor\u00ec nel 1616, ma la famiglia seppe conservare con abilit\u00e0 il proprio predominio attraverso una serie di misure. La prima fu quella di distinguere i \"fudai daimy\u014d\" (\"interni\") e i \"tozama daimy\u014d\" (\"esterni\"): i primi erano i pi\u00f9 fedeli, che si imparentarono con i Tokugawa ed ebbero anche rettifiche o aggiunte ai propri domini; i secondi raggruppavano i vecchi nemici o i clan poco affidabili, solitamente localizzati nelle zone periferiche del Giappone e oggetto di intromissioni dello shogunato riguardo alle politiche matrimoniali o alle successioni. Erano per\u00f2, quasi sempre, i \"daimy\u014d\" con i territori pi\u00f9 estesi. Tokugawa Hidetada ide\u00f2 poi il \"sankin k\u014dtai\", che regolamentava e intensificava la pratica di tenere in ostaggio le famiglie di tutti i signori, questa volta a Edo (intanto divenuta una grande citt\u00e0). I Tokugawa si assicurarono poi che ogni dominio avesse un solo castello e che, regolarmente, inviasse a Edo un elenco di ricchezze ed entrate: in questo modo il \"bakufu\" poteva commissionare opere di pubblica utilit\u00e0 e monitorare le finanze del ceto. L'imperatore fu lasciato a Kyoto con la corte e, per quanto circondato da un alone sacro, era utile per lo pi\u00f9 a legittimare lo shogunato. I Tokugawa escogitarono quindi una piramide sociale sottostante a casata imperiale, \"bakufu\" e aristocratici che, dall'alto in basso, poneva i samurai, i contadini e i mercanti; era tesa a fornire una serie di leggi e disposizioni che dovevano assicurare a tutti un posto nella comunit\u00e0 ma, in realt\u00e0, consentiva una certa mobilit\u00e0. Nel 1639 Tokugawa Iemitsu, dopo una rivolta popolare cui parteciparono cristiani giapponesi, eman\u00f2 un editto che diede inizio a una politica isolazionista nota come \"sakoku\": contatti e influenze esterne furono respinti o attentamente selezionati; i portoghesi, noti cristianizzatori, vennero espulsi dal loro scalo commerciale a Nagasaki e Dejima, in quest'ultimo scalo sostituiti dagli olandesi, trasportati qui con la forza dalle autorit\u00e0 giapponesi dal loro avamposto commerciale a Hirado. Scambi commerciali scrupolosamente regolati poterono continuare solo attraverso il Satsuma (che, per concessione dello \"sh\u014dgun\", conquist\u00f2 le isole Ry\u016bky\u016b), il porto di Nagasaki, Tsushima e Hokkaid\u014d, lungo le cui coste sorse comunque una rete di empori e stazioni. Il sistema delle navi shuinsen fu smantellato. La repressione del cristianesimo, d'altro canto, fu ripresa e lo shogunato arriv\u00f2 vicino a eradicare la religione.\nIl Giappone consolid\u00f2 l'unit\u00e0 politica, amministrativa e istituzionale ma assist\u00e9 a due importanti, ancorch\u00e9 lente, trasformazioni sociali. I samurai, essendo venute meno le guerre, divennero un ceto di amministratori parassitario al servizio dei \"daimy\u014d\"; nelle grandi citt\u00e0, specie il porto-magazzino di Osaka, sorse il ceto mercantile \"ch\u014dnin\" che sfrutt\u00f2 le grandi disponibilit\u00e0 di denaro per infiltrarsi nei ceti superiori o per divenire creditori dei signori e dei samurai pi\u00f9 importanti, le cui entrate si basavano sullo sfruttamento della classe contadina. I samurai soprattutto furono accaniti lettori delle opere scientifico-culturali occidentali, una cui limitata circolazione era tollerata dallo shogunato. Questi studi ebbero comunque poca influenza sull'originale evolversi della civilt\u00e0 giapponese, sullo shintoismo e sugli usi sociali. Eppure il \"sakoku\" cominci\u00f2 a incrinarsi all'inizio del XIX secolo: spese eccessive, tasse esose, alcune sollevazioni contadine, rinnovato dinamismo politico dei \"daimy\u014d\" e di Kyoto, visite o richieste di sosta da parte di bastimenti europeo-statunitensi in aumento. Fu anzi Tokugawa Ienari che, per scongiurare un'espansione russa nell'Hokkaid\u014d, cerc\u00f2 di assimilare gli Ainu tra 1799 e 1821.\nDal 1825 si dispose la cacciata violenta di ogni nave straniera ma, dopo l'incredibile disfatta della dinastia Qing per mano britannica nel 1842, l'ordine fu annullato; tuttavia Nagasaki fu confermato unico porto aperto agli stranieri. Nel luglio 1853 quattro unit\u00e0 da guerra statunitensi arrivarono al largo della baia di Edo e il comandante, commodoro Matthew Perry, assunse un atteggiamento intimidatorio che alla fine convinse gli inviati del \"bakufu\" a portare una lettera presidenziale all'imperatore. Perry torn\u00f2 nel febbraio 1854 e i funzionari shogunali sottoscrissero la convenzione di Kanagawa: era l'inizio dell'epoca dei trattati ineguali e della forzata apertura del Giappone (1854-1866), che costituirono una forte umiliazione per lo Stato nipponico. In particolare i grandi aristocratici e il \"bakufu\" erano divisi sull'opportunit\u00e0 di abbandonare del tutto l'isolazionismo oppure cercare di rinnovarlo; si gener\u00f2 una crisi politica tale che nel 1868 scoppi\u00f2 la guerra Boshin tra le forze dello shogunato da una parte e un inedito schieramento imperiale dall'altro, composto in particolare dai \"tozama\" Satsuma, Ch\u014dsh\u016b, Hizen e Tosa e che aveva dalla sua parte il sovrano K\u014dmei. La guerra civile si concluse nel 1869 con la deposizione dell'ultimo \"sh\u014dgun\" Tokugawa Yoshinobu e il trionfo della fazione imperiale che, intanto, aveva visto salire al trono il giovane imperatore Mutsuhito.\nEt\u00e0 contemporanea.\nGrande potenza e disfatta.\nMutsuhito era un adolescente che fu circondato da una schiera di uomini provenienti soprattutto da Satsuma e Ch\u014dsh\u016b, quasi sempre samurai che avevano avuto modo di studiare le lingue o le opere occidentali. Divenuti poi noti come \"genr\u014d\", avevano combattuto per restaurare l'imperatore ed espellere gli occidentali. In realt\u00e0 compresero che imparare dai cosiddetti \"barbari\" era la chiave per evitare di divenire un protettorato, colonia o comunque di condividere il destino dell'Impero cinese. Furono costoro a dare vita al rinnovamento Meiji: il Giappone si dot\u00f2 di un parlamento bicamerale, di un esecutivo e di una corte di giustizia con i codici pi\u00f9 recenti; una Costituzione ispirata al modello prussiano entr\u00f2 in vigore nel 1889 e consacr\u00f2 l'imperatore (ora a Edo, ribattezzata Tokyo) come fonte della legge, capo delle forze armate e decisore politico. Fu redatto un aggiornato catasto e nel 1873 un'imposta unica sulla propriet\u00e0 terriera garant\u00ec entrate al governo. La piramide sociale Tokugawa fu dissolta, gli ex-\"daimy\u014d\" furono indennizzati e gli antichi domini trasformati in prefetture; per i samurai non fu fatto nulla del genere ed essi dovettero cercare un'occupazione\u00a0\u2013 molti confluirono nelle nuove forze armate imperiali il cui patrono spirituale fu Yamagata Aritomo. Nel 1877 il nuovo Esercito soffoc\u00f2 una rivolta capitanata da Saig\u014d Takamori, uno dei \"genr\u014d\" rimasto deluso dai provvedimenti presi dai suoi colleghi. Il rinnovamento interess\u00f2 soprattutto il settore industriale, realizzato quasi dal nulla spremendo le campagne, e vide la nascita degli zaibatsu, grandi agglomerati a guida familiare e con proprie banche; una Banca del Giappone fu istituita nel 1882. Ancora, si assist\u00e9 all'impetuosa posa di ferrovie, alla diffusione del telegrafo, al rapido formarsi sia di un'opinione pubblica sia di partiti politici. In generale, per\u00f2, il potere rimase saldamente nelle mani della famiglia imperiale (oggetto di un rinnovato e sentito culto) e soprattutto dei \"genr\u014d\": ad esempio It\u014d Hirobumi fu primo ministro quattro volte, Yamagata tre volte capo di stato maggiore dell'Esercito e poi primo ministro, Inoue Kaoru fu l'artefice della riforma agricola e fu ministro in quattro diversi dicasteri. Le nuove capacit\u00e0 produttive e finanziarie furono in gran parte investite in infrastrutture e nella creazione di forze armate moderne, utili a difendere il paese ma anche per proteggere o espandere gli interessi nipponici nell'Asia nord-orientale e nel Pacifico.\nEntrato nell'et\u00e0 industriale, il Giappone aveva scarse risorse interne (materie prime o mercati che fossero) e, guidato anche dal timore di essere minacciato dalle potenze occidentali (soprattutto l'Impero russo), intraprese due conflitti decisivi. La prima guerra sino-giapponese (1894-1895) frutt\u00f2 una lauta indennit\u00e0 e l'isola di Formosa, ma al contempo scaten\u00f2 preoccupazioni nelle potenze europee circa la debolezza della Cina e la sorprendente trasformazione del Giappone. In particolare i rapporti con la Russia, insediatasi in Manciuria, peggiorarono al punto che Tokyo mosse guerra all'Impero zarista (1904-1905). Dopo la sanguinosa battaglia di Mukden e la grande vittoria a Tsushima fu firmata la pace: per la prima volta una nazione asiatica aveva vinto una potenza europea. Il Giappone, pur finanziariamente stremato, annett\u00e9 met\u00e0 dell'isola di Sachalin e incorpor\u00f2 la concessione del Kwantung ex-russa; nel 1910 pot\u00e9 intervenire senza remore in Corea e la ridusse a colonia, quindi nel 1911 i trattati ineguali furono rimpiazzati da accordi paritari. Quattro anni pi\u00f9 tardi l'Impero giapponese intervenne nella prima guerra mondiale e conquist\u00f2 rapidamente tutti i possedimenti tedeschi a nord dell'equatore (Tsingtao, isole Caroline, isole Marianne, eccetto Guam statunitense, isole Marshall); alla conferenza di pace del 1919 si vide riconosciuti gli arcipelaghi nella forma di un Mandato del Pacifico meridionale concesso dalla Societ\u00e0 delle Nazioni, inedita assemblea internazionale della quale il Giappone fu cofondatore assieme alle grandi potenze di allora. In appena vent'anni era riuscito a entrare nel consesso degli Stati pi\u00f9 influenti e a ritagliarsi un proprio impero coloniale.\nNel frattempo la scomparsa progressiva dei \"genr\u014d\", la morte di Mutsuhito (1912) e l'arrivo al trono del debole Taish\u014d posero le premesse per la cosiddetta democrazia Taish\u014d. Durante gli anni venti, dopo una grande crescita economica favorita dalla guerra, il Giappone dovette per\u00f2 affrontare una forte recessione, le spese cagionate dal grande terremoto del Kant\u014d del 1923, una grave crisi finanziaria nel 1927 e infine i contraccolpi della Grande depressione (1929); la miseria diffusa nelle campagne e gli scandali che coinvolsero partiti e zaibatsu contribuirono alla nascita di un ultranazionalismo militarista e anti-occidentale che si diffuse soprattutto tra sottufficiali e ufficiali inferiori. Lo stesso esercito imperiale, peraltro, era scosso dalle lotte tra le fazioni K\u014dd\u014dha e T\u014dseiha, mentre nel Kwantung il sodalizio tra la potente compagnia Mantetsu e l'Armata del Kwantung costitu\u00ec un polo di potere semindipendente, che vide come una sciagura lo stabilirsi della Repubblica nazionalista cinese. La firma dei trattati navali di Washington (1922) e di Londra (1930), infine, scaten\u00f2 rancori e insubordinazione anche nella Marina imperiale. Dal 1930 si verificarono una serie di attentati contro le istituzioni e gli zaibatsu e furono svelate addirittura congiure per una non meglio precisata \"restaurazione Sh\u014dwa\" (dal nome dell'era di Hirohito, imperatore dal 1926). Ufficiali dell'Armata del Kwantung, che vedevano la Manciuria come soluzione ai problemi economici, la occuparono con un pretesto nel 1931, causando l'abbandono della Societ\u00e0 delle Nazioni (1933). Gli episodi di sangue e di ribellione ebbero il culmine con l'incidente del 26 febbraio 1936: la sommossa nella capitale fu soffocata e la K\u014dd\u014dha eliminata, ma le forze armate avevano aumentato la presa sia sulla popolazione, sia sulle istituzioni; le idee di espansione imperiale, di un progetto volto a unire sotto l'ala giapponese l'Asia orientale erano tipiche anche della T\u014dseiha e trovarono molti sostenitori, compreso il principe Fumimaro Konoe, primo ministro dal giugno 1937. Egli e Hirohito, due mesi dopo, non obiettarono alla conquista di Pechino dopo un incidente minore con i soldati nazionalisti, prologo della seconda guerra sino-giapponese: intrapresa con iniziale superficialit\u00e0, divenne un incubo logistico e militare per l'Esercito imperiale che vi impegn\u00f2 gran parte delle sue divisioni.\nA met\u00e0 anni trenta il Giappone denunci\u00f2 i trattati navali e si avvicin\u00f2 alla Germania nazista e al Regno d'Italia, che contestavano l'ordine mondiale di Versailles. Nel 1936-37 queste tre potenze si unirono nel patto anticomintern contro l'Unione Sovietica, elemento di preoccupazione per il Giappone e la sua politica continentale. Al confine con la Manciuria si erano verificati svariati incidenti, l'ultimo dei quali sfoci\u00f2 nella battaglia di Khalkhin Gol nel 1939, una vittoria sovietica che infranse la strategia detta \"hokushin-ron\". Il Giappone, affamato di materie prime per i crescenti impegni bellici e poi per i primi embarghi economici da parte di Stati Uniti, Impero britannico e Regno dei Paesi Bassi, inizi\u00f2 una penetrazione economico-militare nel Sud-est asiatico, in ci\u00f2 facilitato dai trionfi tedeschi in Europa. Diplomaticamente isolato e colpito da sanzioni che alimentarono una mentalit\u00e0 da assediato, il Giappone firm\u00f2 con la Germania nazista e il regno d'Italia il patto tripartito, quindi tra il settembre 1940 e l'estate 1941 occup\u00f2 l'Indocina francese: queste azioni furono giudicate inaccettabili dalle potenze anglosassoni che subito fermarono le vitali vendite di petrolio e numerosi altri materiali al Giappone, imitati dalle Indie orientali olandesi. Il governo del principe Konoe cerc\u00f2 una soluzione diplomatica, ma non volle cedere nessuna delle conquiste effettuate dal 1931 ed era pressato dalle forze armate, spectaliaie dalla Marina imperiale per le calanti scorte di combustibili. Nell'ottobre 1941 si form\u00f2 un nuovo esecutivo guidato dal generale Hideki T\u014dj\u014d che, alla fine, dette ordine di procedere con l'attacco di Pearl Harbor e attuare i piani di espansione verso sud (\"nanshin-ron\"), gi\u00e0 preparati durante il mandato di Konoe. Il 7 dicembre 1941 le portaerei sorpresero a Pearl Harbor la United States Navy e, contemporaneamente, scattarono le operazioni contro i possedimenti occidentali nel Pacifico; in pochi mesi l'Impero giapponese stabil\u00ec effettivamente una Sfera di co-prosperit\u00e0 della Grande Asia orientale e l'intero conflitto sino-nipponico conflu\u00ec nella seconda guerra mondiale.\nInizialmente trionfante, il Giappone dovette segnare battute d'arresto con la battaglia del Mar dei Coralli (maggio 1942) e la battaglia delle Midway (giugno 1942); il punto di svolta fu la difficile campagna di Guadalcanal, vinta dagli Alleati nel febbraio 1943. Da allora, compresso su tutti i fronti, il Giappone perse progressivamente l'iniziativa militare e l'appoggio di quelle \"\u00e9lite\" indigene che avevano accolto bene la cacciata degli ex padroni coloniali. Gravi disfatte navali come quella del Mare delle Filippine (giugno 1944) si sommarono a disastrose sconfitte in Birmania, nelle Filippine e all'incremento vertiginoso di crimini di guerra di ogni sorta. Solo sul vasto fronte cinese il Giappone fu capace di mantenere le conquiste fino all'ultimo e anzi di passare alla controffensiva, pur senza cogliere decisivi successi strategici. Nel 1945 le battaglie di Iwo Jima e di Okinawa presagirono l'invasione statunitense delle isole metropolitane, per le quali si prepar\u00f2 una difesa all'ultimo sangue. Tuttavia i distruttivi bombardamenti strategici, il blocco navale, soprattutto i bombardamenti atomici di Hiroshima e Nagasaki e l'attacco in massa sovietico in Manciuria convinsero Hirohito e la dirigenza politico-militare ad accettare la dichiarazione di Potsdam. La resa del Giappone fu effettiva il 2 settembre 1945, suggellando la distruzione completa del paese e la sua subordinazione alle autorit\u00e0 d'occupazione statunitensi, rette dal generale Douglas MacArthur in qualit\u00e0 di Comandante supremo delle forze alleate (SCAP).\nIl dopoguerra come superpotenza economica.\nMacArthur godeva del pieno appoggio di Washington e di vasti poteri; incontr\u00f2 anche di persona Hirohito ed ebbe quasi carta bianca per la democratizzazione, demilitarizzazione e deindustrializzazione del Giappone. Le forze armate imperiali furono smobilitate e sciolte, fu intrapresa una massiccia epurazione di istituzioni e burocrazia, ma l'impalcatura imperiale fu tenuta in essere e lo stesso Hirohito rimase sul trono, previa la negazione della sua natura divina; nel 1947 entr\u00f2 in vigore una nuova Costituzione del Giappone, ispirata a quella statunitense che, oltre a inglobare i provvedimenti gi\u00e0 attivati, garant\u00ec i diritti fondamentali, il suffragio universale, la parit\u00e0 dei sessi, separ\u00f2 lo Stato dallo shintoismo e dichiar\u00f2 nell'articolo 9 la \u00abrinuncia alla guerra come diritto sovrano della nazione\u00bb. Nel 1948 si concluse anche il controverso processo di Tokyo: infatti gli occupanti statunitensi fecero in modo di escludere sia Hirohito sia la famiglia imperiale dal procedimento (contro il parere anche di alcuni giapponesi) e, persino, insabbiarono la vicenda dell'Unit\u00e0 731 in cambio dei risultati ottenuti dagli scienziati nipponici con anni di esperimenti su cavie umane. In ambito economico, gi\u00e0 alla fine del 1945, inizi\u00f2 lo smantellamento degli zaibatsu, la requisizione di macchinari e nel 1947 fu varata una legge antimonopolio. Fu poi introdotta una vasta riforma agraria che favor\u00ec i piccoli proprietari e altre norme riconobbero i diritti dei lavoratori, fecero rinascere i sindacati e, soprattutto, i partiti (nel 1940 erano tutti confluiti nel Taisei Yokusankai). Tra le nuove formazioni si segnalarono il Partito democratico e il Partito liberale di Shigeru Yoshida che, nel 1955, li fuse in un Partito liberaldemocratico (PLD) che avrebbe monopolizzato l'esecutivo giapponese nei decenni successivi. Yoshida si alline\u00f2 a un'opera di censura dello SCAP nell'ambito dell'istruzione e fu d'accordo con la proibizione di un grande sciopero previsto nell'aprile 1947, impedito da MacArthur perch\u00e9 capeggiato dal leader di sinistra Yashir\u014d Ii.\nProprio la paura del comunismo e l'inizio della Guerra fredda fecero cambiare la politica giapponese degli Stati Uniti. MacArhtur fece modificare le leggi antimonopolio per ricostituire gli zaibatsu (visti come necessari e in seguito sostituiti dai keiretsu) e furono restituite le apparecchiature; arrivarono due miliardi di dollari di finanziamento e nacque un Ministero del commercio internazionale e dell'industria (MITI) per coordinare governo, imprese industriali e burocrazia e pilotare lo sviluppo economico. Altri fattori che favorirono il cosiddetto miracolo economico giapponese furono la guerra di Corea (con le necessit\u00e0 delle forze della coalizione) e la voglia di ricominciare della popolazione, pronta a sacrifici e usa a ordine, obbedienza, impegno sul lavoro. Tra 1950 e 1973\u00a0\u2013 grazie anche alla continuit\u00e0 politica\u00a0\u2013 l'economia nipponica crebbe annualmente a una media del 10%, i salari triplicarono, il potere d'acquisto increment\u00f2 nettamente, la forza lavoro abbandon\u00f2 in massa le campagne per soddisfare le richieste del secondario e del terziario, ci fu un'impennata nell'edilizia e nel saldo naturale. Alla vigilia della crisi petrolifera il Giappone era la terza potenza economica mondiale, \"leader\" nella produzione di navi, televisori e radio. Nel 1952, intanto, era tornato pienamente indipendente con il trattato di San Francisco ed era stato ammesso nell'ONU nel 1956. La posizione geopolitica del paese nella Guerra fredda, per\u00f2, aveva comportato due importanti decisioni: un trattato di sicurezza con gli Stati Uniti, concluso nel 1951 e tramutato poi in un trattato di mutua cooperazione (1960), e la rinascita di forze armate nazionali dette Jieitai (1954), cui fu destinato, per consuetudine, non pi\u00f9 dell'1% del PIL annuo. Questo allineamento militare con gli Stati Uniti non fu ben accolto della popolazione e, a inizio anni sessanta, si verificarono massicce contestazioni studentesche, a loro volta causa di smodate risposte dall'estrema destra. Il governo dovette poi fare i conti con le rivendicazioni dei lavoratori e talvolta con scioperi, dei quali due particolarmente gravi\u00a0\u2013 quello della Nissan Motor nel 1953 (finito con l'istituzione dei sindacati d'impresa) e quello delle miniere di carbone di Miike, giustificato dalla decisione degli esecutivi di Nobusuke Kishi e Hayato Ikeda di rimpiazzare il carbone con il petrolio, in ultimo effettuata.\nNell'ottobre 1973 la crisi petrolifera, perci\u00f2, colp\u00ec duramente il Giappone che allora attingeva oltre il 90% del greggio di cui aveva bisogno proprio dal Medio Oriente; per la prima volta dal 1945 la crescita economica fu negativa. I governi Tanaka e Miki, assieme al MITI, adottarono rapidamente la delocalizzazione degli impianti industriali, la promozione del risparmio energetico e investimenti nei settori a basso consumo, che in un paio d'anni consentirono di superare la crisi. Nel 1975 il PIL riprese ad aumentare annualmente del 4%. Questa specie di \"secondo miracolo\" impression\u00f2 numerose nazioni occidentali ancora in difficolt\u00e0 e gener\u00f2 anche sia risentimento, sia una versione economica di \"pericolo giallo\" che, ad esempio, sugger\u00ec al presidente Richard Nixon mosse protezionistiche contro Tokyo. In risposta il Giappone abbandon\u00f2 il sistema aureo. Le tensioni con le altre potenze del blocco occidentale divennero tali che fu necessario regolare i tassi di cambio con l'accordo del Plaza (1985), che svalut\u00f2 il dollaro statunitense. Ciononostante, lo yen acquis\u00ec maggiore solidit\u00e0 e le merci nipponiche continuarono a essere prevalenti sui mercanti americani; la ricchezza del Giappone visse anzi un'impennata quando il governo decise, negli anni ottanta, di sollecitare la domanda interna concedendo in prestito grosse somme a bassissimo tasso d'interesse, garantite con i prezzi dei terreni. Si gener\u00f2 cos\u00ec una bolla speculativa che, per alcuni anni, rese quella giapponese l'economia pi\u00f9 dinamica del pianeta. L'opinione pubblica del paese, pur rinnovando la fiducia al PLD e al ceto politico, denunci\u00f2 comunque un uso non corretto della ricchezza nipponica che, per esempio, non era investita nel rinnovamento di gran parte delle infrastrutture in cattive condizioni. Altre problematiche riguardavano la corruzione (scandalo Lockheed, scandalo Recruit), la carenza di assistenza sanitaria, l'inquinamento, la quasi assenza di verde pubblico nelle grandi metropoli, l'uso della fossa biologica per oltre il 50% delle abitazioni private. In ambito estero persistevano i timori che il Giappone \u00abstesse comprando il pianeta\u00bb e l'isteria fu tale da giustificare atteggiamenti razzisti o offensivi; in risposta, intellettuali e politici giapponesi nutrirono un rinato sentimento nazionalista che assunse tinte sempre pi\u00f9 preoccupanti, esemplificate dalla visita al santuario Yasukuni che il primo ministro Yasuhiro Nakasone comp\u00ec nel 1985 e dal revisionismo storiografico nel ministero dell'istruzione. Nel 1989, tuttavia, la morte di Hirohito a gennaio e lo scoppio della bolla in autunno a causa di un'inflazione galoppante posero fine a un'epoca.\nDalla crisi degli anni novanta al XXI secolo.\nIl nuovo monarca, Akihito, inizi\u00f2 a regnare in un momento estremamente difficile per il Giappone. La fine della bolla speculativa provoc\u00f2 un crollo verticale dell'economia che registr\u00f2 cali anche dell'11%; potere d'acquisto e salari si contrassero e fu necessario chiamare dall'estero degli esperti per salvare decine di grandi ditte. La crisi fu uno schiaffo morale umiliante e sment\u00ec certezze quali il cosiddetto \"impiego a vita\", con licenziamenti in massa; tensioni e rancori con le altre potenze rientrarono rapidamente ma, d'altro canto, fu denunciato un aumento nella media annuale di suicidi e crimini tra la popolazione maschile. Neppure il potente PLD usc\u00ec incolume dai contraccolpi finanziari: nello stesso 1989 il primo ministro Noboru Takeshita, che aveva preso il posto di Nakasone nel 1988, dovette dimettersi per corruzione. Il suo successore al governo e alla testa del partito fu del pari scalzato da uno scandalo e, perci\u00f2, una parte dell'elettorato si rivolse al Partito Socialista Giapponese che, alle elezioni anticipate del 1990, conquist\u00f2 diversi seggi nella Dieta. Il PLD cerc\u00f2 di mantenersi al potere con Kiichi Miyazawa, peraltro gi\u00e0 implicato nello scandalo Recruit: egli non fu capace di risollevare gli stipendi e il tenore di vita e nel 1993 dovette farsi da parte. Intanto il Partito Socialista, ribattezzatosi Partito Socialdemocratico, aveva animato una variegata alleanza all'opposizione che pose all'esecutivo Morihiro Hosokawa (Partito della rinascita); anch'egli, per\u00f2, fu travolto da scandali e accuse. La situazione fu sbloccata da una impensabile alleanza tra PSD e PLD che nel 1994 sfiduci\u00f2 l'effimero esecutivo Hata, vinse le ennesime elezioni e costitu\u00ec un governo guidato dal socialista Tomiichi Murayama. La stabilit\u00e0 raggiunta era per\u00f2 fragile e l'opinione pubblica condann\u00f2 l'operato dei socialdemocratici tanto che, a nuove elezioni nel 1996, consegn\u00f2 la maggioranza assoluta al PLD e al suo nuovo primo ministro; i conservatori erano cos\u00ec riusciti a tornare il partito pi\u00f9 forte, mentre il PSD vide progressivamente calare i propri seggi. Il PLD continuava comunque a essere al centro di accuse, scandali e corruzioni e soltanto nell'aprile 2001 l'arrivo del riformista Jun'ichir\u014d Koizumi segn\u00f2 la ripresa di un governo stabile e duraturo. Sotto il suo mandato l'economia segn\u00f2 una debole ripresa dell'1-2% annuo e nel 2004 la disoccupazione si stabilizz\u00f2 al 5%.\nIn ogni caso gli anni novanta divennero il \"decennio perduto\" anche per una generale ansia tra la popolazione: indebolimento delle tradizioni e dell'etica, frammentazione del nucleo familiare, paura e insicurezza sia per tracollo finanziario sia per atti terroristici impressionanti. Il senso diffuso di sconfitta, di aver sprecato i sacrifici compiuti sin dagli anni cinquanta, si amalgam\u00f2 alla presa di coscienza della dilagante corruzione della classe politica: perci\u00f2 nei convulsi cambiamenti a cavallo tra XX e XXI secolo l'affluenza alle urne cal\u00f2 decisamente (appena il 27% degli aventi diritto vot\u00f2 nel novembre 2003). L'indebolimento economico esacerb\u00f2 anche il problema dell'invecchiamento della popolazione, in termini di strutture, sanit\u00e0 e pensioni; un senso di disgregazione sociale rafforz\u00f2 anche il fenomeno degli \"hikikomori\". L'esecutivo Koizumi rispose con nuove norme su assicurazioni mediche per gli anziani, abbracci\u00f2 la decentralizzazione e la privatizzazione per tagliare la spesa pubblica, nel 2002 introdusse \"zone speciali\" che potevano derogare entro un certo limite dalle leggi e, cos\u00ec, facilitare la ripresa economica. Pochi cambiamenti, invece, si verificarono nell'atteggiamento del Giappone verso il proprio passato imperialista; alla morte di Hirohito non ci furono in pratica dichiarazioni ufficiali e, al contrario, Koizumi rinnov\u00f2 le visite al tempio Yasukuni in qualit\u00e0 di capo di Stato. In ambito internazionale Koizumi rafforz\u00f2 la collaborazione politico-militare con Washington dopo un peggioramento delle relazioni con la Corea del Nord, al punto da inviare effettivi della Jieitai in Iraq e portando in auge la questione dell'articolo 9.\nLa prolungata fase di recessione cost\u00f2 al Giappone il posto di seconda economia mondiale in favore della Cina e diede inizio a grandi cambiamenti nel tessuto politico. Nel 2009 la disfatta del PLD dopo decenni di egemonia, causata principalmente dall'incapacit\u00e0 dei governi Fukuda e As\u014d di fronteggiare le ricadute economiche della crisi mondiale di fine anni duemila, permise a Yukio Hatoyama di insediarsi come primo ministro a capo di una coalizione formata da Partito Democratico, Partito Socialdemocratico e Nuovo partito del popolo. Travolto dalle polemiche riguardanti il mantenimento delle basi militari statunitense a Okinawa e da uno scandalo sui finanziamenti ai partiti, Hatoyama fu tuttavia costretto a dimettersi ad appena nove mesi dal suo insediamento. Dopo minimi segnali di ripresa sotto il breve governo Kan, la situazione economica fu ulteriormente aggravata dal terremoto e maremoto del T\u014dhoku del 2011 e dal conseguente disastro nucleare di Fukushima Dai-ichi che provocarono tra morti e dispersi. Di conseguenza le autorit\u00e0 rinunciarono parzialmente al nucleare, ricorrendo alle importazioni per soddisfare il fabbisogno energetico del paese. Nell'agosto dello stesso anno Yoshihiko Noda successe al dimissionario Kan come nuovo primo ministro, il sesto in appena cinque anni; esperto di finanza e gradito alle alte sfere industriali, si propose di aumentare al 10% la tassa sui consumi entro il 2015 (in seguito posticipato al 2019), ma dovette scendere a compromessi con l'opposizione e promettere di tornare al voto. Inoltre, contrariamente alle sue iniziali intenzioni, non riusc\u00ec a trovare soluzioni alternative alla dipendenza del paese all'energia nucleare. Cos\u00ec il PLD vinse le successive elezioni del 2012 e il primo ministro Shinz\u014d Abe, gi\u00e0 al capo del governo nel biennio 2006-2007, intraprese una serie di iniziative molto ambiziose per rivitalizzare l'economia nazionale (la cosiddetta Abenomics), i cui benefici sono tuttavia ancora di difficile interpretazione.\nIl 30 aprile 2019 si \u00e8 concluso il periodo Heisei: iniziato l'8 gennaio 1989 con l'ascesa al trono dell'imperatore Akihito si conclude con la sua abdicazione (la prima in oltre 200 anni) e l'incoronazione del figlio Naruhito: \u00e8 iniziato cos\u00ec il periodo Reiwa.\nGeografia.\nPosizione e conformazione.\nIl Giappone si trova lungo le coste dell'Asia nordorientale ed \u00e8 formato da quattro isole principali: Hokkaid\u014d, Honsh\u016b, Shikoku e Ky\u016bsh\u016b, disposte da nord-est a sud-ovest a guisa di mezzaluna; a sud-ovest di Ky\u016bsh\u016b si trova anche Okinawa, la maggiore dell'arcipelago Ry\u016bky\u016b. Il paese si estende tra i 20\u00b0 e i 45\u00b0 di latitudine, 123\u00b0 e 154\u00b0 gradi longitudine est comprese le altre piccole isole e ha una superficie totale di . I confini con le altre nazioni sono tutti marittimi: a ovest \u00e8 separato da Cina, Corea e Russia dal Mar del Giappone, a nord il Mare di Ochotsk lo divide dalla Russia, a est si trova l'oceano Pacifico e a sud il mar Cinese Orientale lo separa dalla Cina e da Taiwan. La tettonica delle placche ha grande influenza sul paese, poich\u00e9 il Giappone si trova proprio in un'area geologica relativamente giovane che, a sua volta, fa parte della cosiddetta cintura di fuoco del Pacifico: sono pertanto frequenti i terremoti anche distruttivi, i maremoti (\"tsunami\") e sono stati conteggiati circa 200 vulcani quaternari, numerosi dei quali sono attivi. Di conseguenza il territorio ha un aspetto ondulato ed \u00e8 occupato in gran parte dalle Alpi giapponesi, spesso ripide e ricoperte di foreste, caratterizzate da una serie intricata di gole, burroni, altipiani, valli. La vetta pi\u00f9 alta \u00e8 il Fuji ( metri) e le poche grandi pianure costiere sono delimitate da una serie di colline che le separano dalle catene montuose vere e proprie. Al 2015 il 67,2% del territorio () era collinare e/o boschivo, soltanto il 19,3% della superficie nazionale risultava essere antropizzato e poco meno dell'11% era dedicato a un'intensiva agricoltura. \nIdrografia.\nLa conformazione oro-morfologica delle principali isole ha fatto s\u00ec che i grandi corsi d'acqua giapponesi siano pochi, relativamente brevi e a regime torrentizio, perci\u00f2 soggetti a cambiamenti di portata e profondit\u00e0 anche rilevanti. I pi\u00f9 importanti sono concentrati sull'isola di Honsh\u016b: Shinano (, il pi\u00f9 esteso nella nazione), Tone (), Kitakami (), Abukuma (), Kiso e Mogami (), Tenry\u016b () e Agano (). Sull'isola di Hokkaid\u014d scorrono lo Ishikari, con un letto di che ne fa il terzo fiume del Giappone, e il Teshio lungo . Al contrario il Giappone \u00e8 punteggiato da laghi, tutti di origine vulcanica o glaciale; il pi\u00f9 esteso e importante per la cultura nipponica \u00e8 il lago Biwa, situato a est di Kyoto e con una superficie totale di , seguito dal Kasumigaura () a oriente della capitale. Il lago Saroma, terzo per estensione con i suoi , \u00e8 situato sulla costa settentrionale di Hokkaid\u014d.\nClima.\nLo sviluppo in longitudine del Giappone fa s\u00ec che le temperature nazionali siano abbastanza variegate: dalla regione di Sapporo, dove la massima e la minima medie sono rispettivamente 12,9\u00b0 e 5,3\u00b0, si arriva a Naha che presenta una media massima di 25,7\u00b0 e una minima di 20,8\u00b0. Le grandi differenze sono dovute anche alla vicinanza con l'Asia. Durante l'inverno la massa continentale \u00e8 causa di alta pressione e venti freddo spirano lungo le coste del Mar del Giappone: lungo le coste occidentali del paese si registrano perci\u00f2 basse temperature e non sono rare le nevicate; la presenza delle catene montuose, orientate secondo un asse nord-sud, fa s\u00ec che sulle coste orientali nipponiche il clima sia invece poco piovoso e relativamente secco. In estate, invece, l'Asia \u00e8 interessata da bassa pressione che attira i venti da sud (che sono quelli che provocano i cicloni tropicali) e quelli settentrionali. Si verificano cos\u00ec le condizioni inverse, poich\u00e9 sul versante pacifico si hanno alte temperature ed elevata umidit\u00e0, mentre nel bacino del Mar del Giappone l'intensit\u00e0 delle precipitazioni cala drasticamente e si abbassano le temperature. Tali eventi atmosferici sono rafforzati da due importanti correnti oceaniche. La Kuroshio, calda e proveniente dall'oceano Pacifico, lambisce soprattutto l'isola di Ky\u016bsh\u016b e le propaggini meridionali di Honsh\u016b e mitiga l'influenza dei venti polari; invece la Oyashio, fredda, discende dalle isole Curili e scherma soprattutto Hokkaid\u014d dal caldo tropicale. Generalmente, dunque, sono state individuate due macroaree climatiche: una centro-settentrionale a regime temperato, pur con inverni lunghi e freddi a Hokkaid\u014d, e una centro-meridionale decisamente pi\u00f9 calda, con zone subtropicali nella fascia pi\u00f9 a sud (specie le isole Ry\u016bky\u016b). Queste condizioni spiegano le precipitazioni, che nelle regioni meridionali possono arrivare anche a 2600\u00a0mm mentre, a nord, si aggirano al massimo sui 1000\u00a0mm. La prefettura di Tokyo si attesta a 1529\u00a0mm di pioggia annui, con temperature medie di 19,8\u00b0 e 11,6\u00b0.\nSociet\u00e0.\nEvoluzione demografica.\nLa popolazione giapponese ha vissuto una crescita continua dall'inizio del periodo Meiji, appena rallentata dai gravi eventi degli anni trenta e quaranta, e solitamente il tasso d'incremento calcolato su base quinquennale si \u00e8 mantenuto attorno all'1%. La soglia dei 100 milioni \u00e8 stata superata poco dopo il 1965 e la popolazione ha toccato il picco massimo di nel 2010; intanto, per\u00f2, il tasso d'incremento era decisamente diminuito e nel corso del 2005 era andato sotto lo zero. Perci\u00f2 dagli anni dieci del XXI secolo si \u00e8 registrata una tendenza inversa e, al 2018, gli abitanti censiti erano circa per un saldo negativo del -0,21%, pur restando il Giappone 11\u00ba nella classifica degli Stati per popolazione. La composizione interna si \u00e8 modificata nei decenni perch\u00e9, se nel 1950 (anno in cui il Giappone cominci\u00f2 a riprendersi dalla seconda guerra mondiale) appena il 4,9% degli abitanti aveva 65 o pi\u00f9 anni d'et\u00e0, nel 2018 gli ultrasessantacinquenni ammontavano al 28,1% (cio\u00e8 35,58 milioni), soltanto il 12,2% dei giapponesi aveva 15 anni o meno e il saldo demografico \u00e8 stato pari a -3,6%. L'aumento demografico accoppiato alla geografia del paese ha generato una forte densit\u00e0 di popolazione che, nel 2018, era in media di : dalla minima registrata a Hokkaid\u014d () si arrivava ai nella pianura del Kant\u014d; la sola area metropolitana di Tokyo arrivava a ben . D'altronde in Giappone il 51,9% della popolazione totale vive nelle prime tre grandi aree metropolitane (Kant\u014d, Ch\u016bky\u014d, Kansai) estese su una superficie totale di poco pi\u00f9 di e, al 2000, quasi l'80% degli abitanti aveva dimora in citt\u00e0 \u2013 numerosi, infatti, sono i centri con meno di abitanti. Proiezioni demografiche rese note nel 2017, comunque, suggeriscono che la popolazione diminuir\u00e0 a circa 111 milioni nel 2040 e a 93 milioni circa nel 2050, con un parallelo aumento al 38,1% degli anziani. Queste ipotesi si basano su una serie di constatazioni: l'aumento vertiginoso delle famiglie formate da un'unica persona (dal 27,6% al 34,6% nel periodo 2000-2015), il continuo saldo negativo, la costante diminuzione del tasso di fecondit\u00e0 totale (appena 1,26 figli per donna nel 2005, un poco ripresosi a 1,42 nel 2018), il quasi dimezzamento dei matrimoni (pi\u00f9 di 1 milione nel 1970) e l'innalzamento dell'et\u00e0 media nel contrarli. Tale peculiare situazione si deve anche alla straordinaria speranza di vita, pari a 81 anni per gli uomini e a 87 per le donne al 2017, e al tasso di mortalit\u00e0 infantile di appena 1,9.\nIl 98,5% della popolazione \u00e8 formato da cittadini di etnia giapponese, il resto da lavoratori stranieri coreani zainichi, cinesi zainichi, filippini, brasiliani per lo pi\u00f9 di origine giapponese e peruviani anch'essi di origine giapponese fanno parte dei piccoli gruppi di minoranza presenti in Giappone.\nL'etnia dominante \u00e8 l'autoctono popolo Yamato; altri gruppi minoritari principali includono gli indigeni Ainu e i Ryukyuani, cos\u00ec come gruppi minoritari sociali quali i \"burakumin\". Nelle Isole Ogasawara vivono gruppi di persone di diverse origini etniche e un decimo della popolazione ha origini europee, americane, micronesiane o polinesiane. La popolazione del Giappone \u00e8 sostanzialmente etnicamente omogenea (nel 2009, i nati all'estero non naturalizzati costituivano solo l'1,7% della popolazione totale) e gli stessi giapponesi tendono a preservare l'idea del Giappone come una societ\u00e0 monoculturale respingendo ogni necessit\u00e0 di riconoscere le differenze etniche in Giappone, bench\u00e9 tali richieste vengano inoltrate dalle stesse minoranze etniche degli Ainu e della gente Ry\u016bky\u016b. L'ex primo ministro giapponese Tar\u014d As\u014d ha una volta descritto il Giappone come una nazione di \u00abuna razza, una civilt\u00e0, una lingua e una cultura\u00bb.\nPer far fronte a questo problema sono state intraprese campagne di sensibilizzazione in favore dell'immigrazione e incentivi per le nascite, in modo da contrastare l'invecchiamento della popolazione della nazione. Inoltre il Giappone naturalizza circa 15\u00a0000 nuovi cittadini giapponesi all'anno.\nReligione.\nIl Giappone gode di una piena libert\u00e0 religiosa ai sensi dell'articolo 20 della sua Costituzione. Secondo una ricerca del 2011 il 22% della popolazione giapponese segue la religione buddista. Secondo un'altra ricerca del 2008 si definiva buddista il 34% dei Giapponesi. Tra il 49% e il 67%, la popolazione giapponese non riferisce una affiliazione a una religione organizzata. Di fatto, la grande maggioranza della popolazione \u00e8 legata a locali santuari e culti shintoisti e una larga fetta pratica un sincretismo di shintoismo e buddismo. Tra le minoranze religiose vi sono l'islam, l'induismo, l'ebraismo, il cristianesimo (il quale viene praticato da meno dell'1% della popolazione giapponese). Infine, a partire dalla met\u00e0 del XIX secolo, numerosi nuovi movimenti religiosi sono emersi in Giappone.\nLingue e dialetti.\nPi\u00f9 del 99% della popolazione parla giapponese come prima lingua. Il giapponese \u00e8 una lingua agglutinante caratterizzata dalla presenza di un sistema di onorifici che riflettono la natura gerarchica della societ\u00e0 giapponese, con forme verbali e un particolare vocabolario indicante lo stato sociale di chi parla e di chi ascolta. Il sistema di scrittura giapponese utilizza i \"kanji\" (caratteri cinesi) e due serie di \"kana\" (alfabeti sillabici basati sui caratteri cinesi semplificati), cos\u00ec come l'alfabeto latino e i numeri arabi.\nOltre il giapponese, le lingue ryukyuane, facenti parte della famiglia delle lingue nipponiche, continuano a essere usate a Okinawa, mentre la lingua ainu, che non ha alcuna relazione dimostrata con la lingua giapponese o qualsiasi altra lingua, \u00e8 quasi scomparsa, utilizzata solamente da pochi anziani nativi a Hokkaido. La maggior parte delle scuole pubbliche e private richiedono agli studenti di seguire corsi sia in giapponese sia in inglese.\nPolitica.\nL'attuale sistema elettorale \u00e8 stato approvato nel 1993 e modificato marginalmente prima delle elezioni del 2000. I governi giapponesi durano in media sedici mesi: ve ne sono stati 42 dal novembre 1955 al 2012 e addirittura 8 dal maggio 1947 al novembre 1955 (si \u00e8 trattato in genere di governi di minoranza). Vi sono stati anche primi ministri che hanno presieduto pi\u00f9 governi: Eisaku Sat\u014d \u00e8 restato in carica per quasi 8 anni dal novembre 1964; pi\u00f9 recentemente Jun'ichir\u014d Koizumi ha guidato l'esecutivo per pi\u00f9 di cinque anni dall'aprile 2001.\nIn Giappone vi sono oggi due principali partiti e numerosi altri minori ed \u00e8 consuetudine che il segretario o presidente del partito di maggioranza diventi primo ministro. Il principale \u00e8 il Partito Liberal Democratico (PLD) di tendenza conservatrice. Altri partiti importanti sono il Partito Costituzionale Democratico Giapponese e quelli Socialista e Comunista. In particolare il Partito Liberal Democratico ha governato ininterrottamente dal 1946 al 2009, riscuotendo sempre un grande consenso dal popolo.\nIl Giappone \u00e8 un membro del G8, dell'Asia-Pacific Economic Cooperation e dell'ASEAN Plus Three con ruolo di coordinatore nell'area di libero scambio dell'ASEAN, partecipando inoltre al Vertice dell'Asia orientale. Nel marzo 2007 ha siglato un patto di sicurezza con l'Australia, e nell'ottobre 2008 ne ha siglato un altro con l'India.\nIn seguito alla sconfitta del Giappone nella seconda guerra mondiale e alla successiva occupazione statunitense, il Giappone e gli Stati Uniti sono legati da solide relazioni economiche e militari.\nStato membro dell'ONU dal 1956, il Giappone ha servito anche come membro non permanente del Consiglio di sicurezza delle Nazioni Unite per un totale di 20 anni, pi\u00f9 di recente nel 2009 e nel 2010. Fa inoltre parte della coalizione denominata G4 (India, Germania, Giappone e Brasile).\nCi sono tuttora svariate dispute aperte con le nazioni vicine relative al controllo di determinate isole, solitamente concernenti interessi di tipo economico (estrazione di petrolio o gas naturale), tra le quali le isole Curili con la Russia, le rocce di Liancourt con la Corea del Sud, le isole Senkaku con Cina e Taiwan e la disputa con la stessa Cina per quanto concerne l'amministrazione economica dell'isola di Okinotorishima. Ultimamente poi i rapporti con la Corea del Nord sono nuovamente degenerati in seguito agli esperimenti nucleari di quest'ultima. A met\u00e0 febbraio 2007 il governo giapponese ha messo in orbita due satelliti-spia militari per la sorveglianza dallo spazio della regione, con particolare attenzione alla penisola coreana.\nOrdinamento dello Stato.\nFormalmente il Giappone \u00e8 una monarchia parlamentare ereditaria, ma il ruolo dell'imperatore, l'unico al mondo che pu\u00f2 fregiarsi di questo titolo, \u00e8 esclusivamente simbolico, come stabilito dalla Costituzione rigida in vigore dal 1947.. La Costituzione del Giappone \u00e8 legge fondamentale dello Stato giapponese dal 1946. La successione avviene esclusivamente secondo la linea maschile della famiglia imperiale; in caso di mancanza di un erede, l'imperatore pu\u00f2 essere scelto unicamente all'interno di quattro famiglie di principi di rango pari alla casa imperiale. L'ordinamento istituzionale giapponese \u00e8 quindi identificabile con le moderne democrazie parlamentari; in confronto vi \u00e8 una pi\u00f9 marcata differenziazione dei poteri (legislativo, esecutivo, giudiziario), dovuta all'influenza degli Stati Uniti durante la stesura della costituzione. All'imperatore, almeno nominalmente, spetta anche la nomina del Primo Ministro, sulla base dell'esito delle consultazioni elettorali.\nIl potere legislativo \u00e8 affidato alla Dieta, suddivisa in una Camera dei rappresentanti (480 membri eletti a suffragio universale per 4 anni) e in una Camera dei consiglieri (252 membri eletti per 6 anni, rinnovabili per met\u00e0 ogni tre anni). Il diritto di voto spetta a tutti i cittadini giapponesi che abbiano compiuto i venti anni.\nIl potere esecutivo \u00e8 esercitato dal primo ministro e dal Gabinetto, da costui nominato. Il primo ministro \u00e8 scelto dalla Dieta e i ministri del Gabinetto devono essere in maggioranza membri della Dieta.\nIl potere giudiziario \u00e8 del tutto separato e indipendente dal potere esecutivo: oltre che per ragioni di salute, i giudici possono essere allontanati dal loro incarico solo in caso di imputazione. \u00c8 amministrato da una Corte suprema del Giappone e da corti inferiori, i cui giudici sono nominati dal Gabinetto per dieci anni. I giudici della Corte Suprema sono confermati o sfiduciati dagli elettori in occasione della prima elezione della Camera dei Rappresentanti successiva alla nomina. La Costituzione prevede altri tipi di tribunali: le alte corti, tribunali d'appello per i processi civili e penali condotti in primo grado da tribunali inferiori; tribunali circoscrizionali, che esercitano una giurisdizione sia d'appello sia di primo grado; tribunali di famiglia e inferiori, con giurisdizione esclusivamente di primo grado.\nTra i 47 paesi che praticano la pena di morte (dato 2008 dell'associazione Nessuno tocchi Caino), il Giappone si pu\u00f2 contare tra i nove che si possono definire di democrazia liberale (considerando il sistema politico, i diritti umani, i diritti civili e politici, le libert\u00e0 economiche e la pratica delle regole dello stato di diritto). Particolarit\u00e0 del Giappone \u00e8 il fatto che ai detenuti nel \"braccio della morte\" non venga comunicata la data dell'esecuzione, ed essi ne siano informati solo un'ora prima della stessa. Con le diciassette esecuzioni effettuate nel 2008, il Giappone ha superato il numero record del 1975, anno in cui le esecuzioni furono quindici; nel 2007 erano state giustiziate nove persone, quattro nel 2006. Ci\u00f2 mostra elementi di escalation, dato anche che dal 1998 al 2005 si \u00e8 registrato un totale di sedici esecuzioni, ovvero una media di due all'anno. Fino al 2006, per quindici mesi, si era verificata una moratoria di fatto delle esecuzioni; il Ministro della Giustizia dell'epoca, Seiken Sugiura (di confessione buddista), era infatti contrario alla pena capitale.\nSuddivisioni amministrative.\nDal punto di vista fisico, economico e sociale il Giappone pu\u00f2 essere suddiviso in otto regioni: Hokkaid\u014d, T\u014dhoku, Kant\u014d, Ch\u016bbu, Kansai, Ch\u016bgoku, Shikoku, Ky\u016bsh\u016b, a cui si aggiunge la regione delle isole Ry\u016bky\u016b. Sebbene il Giappone sia spesso descritto come una nazione insulare omogenea, ognuna di queste regioni possiede in realt\u00e0 caratteristiche distintive uniche e vi \u00e8 anche una sostanziale differenza in fatto di culture e tradizioni tra Giappone orientale e Giappone occidentale.\nDal lato amministrativo, invece, il Paese si suddivide ufficialmente in 47 prefetture, ciascuna controllata da un governatore elettivo, da un'assemblea legislativa e da una burocrazia amministrativa. Ogni prefettura \u00e8 ulteriormente suddivisa in citt\u00e0, paesi e villaggi.\nCitt\u00e0 principali.\nLe aree urbanizzate si concentrano lungo le coste dove le citt\u00e0 sono sorte in corrispondenza delle zone pianeggianti e coltivabili, sviluppandosi poi come centri portuali e industriali. Da Tokyo-Yokohama sino alle aree metropolitane di Nagoya e Osaka si estende un'unica grande conurbazione comprendente diverse citt\u00e0 per un totale di oltre 50 milioni di abitanti.\nLa citt\u00e0 pi\u00f9 popolata \u00e8 la capitale Tokyo, che con i suoi oltre 9 milioni di abitanti rappresenta il centro economico, politico e culturale del Paese. La sua area metropolitana, che comprende 23 quartieri speciali e la regione di Tama, raggiunge i 13,8 milioni di abitanti. \nAltri importanti centri sono Osaka, importante porto e scalo aeroportuale, nonch\u00e9 tra i principali centri finanziari del Paese; Nagoya, centro industriale che si distingue per le porcellane, i tessili e la ceramica; Kyoto, la capitale storica, nota soprattutto per i suoi templi e santuari; e K\u014dbe, importante porto, e tra le citt\u00e0 pi\u00f9 apprezzate dai turisti.\nIstituzioni.\nOrdinamento scolastico.\nLe scuole primarie, le scuole secondarie e le universit\u00e0 sono state introdotte nel 1872 a seguito della restaurazione Meiji; in particolare, il pi\u00f9 antico istituto accademico \u00e8 l'Universit\u00e0 imperiale di Tokyo (1877) Dal 1947 l'istruzione obbligatoria in Giappone comprende sei anni di scuola elementare e tre di scuola media per un totale di nove anni (dai sei ai quindici anni d'et\u00e0). Quasi tutti gli studenti proseguono gli studi nei tre anni di liceo, mentre il 50% di essi frequenta un'universit\u00e0, una scuola professionale o un altro istituto di istruzione superiore, e di questi l'80% riesce a laurearsi.\nLe due universit\u00e0 di alto livello in Giappone sono l'Universit\u00e0 di Tokyo e l'Universit\u00e0 di Ky\u014dto. Il Programma per la valutazione internazionale dell'allievo coordinato dall'OCSE colloca attualmente la conoscenza globale e le competenze dei ragazzi giapponesi di quindici anni al sesto posto al mondo.\nSistema sanitario.\nIl sistema sanitario in Giappone \u00e8 pubblico e prevede il pagamento di una forma assicurativa obbligatoria per tutti coloro che si trovano a essere residenti nel Paese. Esistono due categorie assicurative: la \"Kenk\u014d-Hoken\", un'assicurazione definita sociale (per i lavoratori indipendenti e per gli studenti) e la \"Kokumin-Kenk\u014d-Hoken\", l'assicurazione sanitaria nazionale in uso tra i lavoratori dipendenti. L'assicurazione pubblica giapponese copre il 70% delle cure, il paziente \u00e8 responsabile per il restante 30%, nei limiti previsti da regolamenti particolari. Sono disponibili assicurazioni sanitarie di tipo privato atte a coprire esclusivamente quel 30% dei costi attribuibili al cittadino. In Giappone il servizio ospedaliero viene praticato dagli ospedali nazionali e regionali pubblici e privati; il paziente ha completo accesso ai servizi medici.\nForze armate.\nA seguito della sconfitta del Giappone nella seconda guerra mondiale l'atteggiamento nei confronti della guerra, delle forze armate e del coinvolgimento militare nella politica ebbe un cambiamento sostanziale portando allo smantellamento totale di ogni struttura e alla rimozione di tutte le cariche militari. Inoltre il trauma della sconfitta produsse un forte sentimento pacifista che trov\u00f2 la sua espressione nella Costituzione del 1947 (\"Nihonkoku Kenp\u014d\"), la quale, all'articolo 9 dichiara:\nCos\u00ec dopo la guerra fu istituito il corpo delle Forze di autodifesa giapponesi (\"Jieitai\") la cui unica funzione era quella di difendere il territorio nazionale da eventuali attacchi o invasioni esterne. Tuttavia, a seguito degli attentati dell'11 settembre 2001, fu approvata la legge antiterrorismo, la quale autorizzava l'invio di unit\u00e0 delle JSDF oltremare in supporto alle forze americane e della coalizione, supporto per\u00f2 limitato solo alla logistica, consentendo la partecipazione delle JSDF a operazioni quali trasporto di munizionamento, supporto medico, ricerca e salvataggio trasporto e distribuzione di aiuti umanitari, opere di ricostruzione di infrastrutture. Nel 2003 vennero inviate, disarmate, in Iraq per la ricostruzione del Paese e la fornitura alle popolazioni locali di generi e aiuti di prima necessit\u00e0. Nel 2007 si incominci\u00f2 a discutere di una modifica dell'articolo 9 della Costituzione, con l'intento di dotare il Giappone di un esercito ufficiale, e l'argomento \u00e8 tornato d'attualit\u00e0 nel 2012, soprattutto dopo l'incrinamento dei rapporti con le altre due potenze asiatiche, Cina e Corea del Sud. In Giappone \u00e8 tuttora in vigore il divieto di esportare armi e tecnologia militare.\nLe JSDF, formate esclusivamente da civili volontari, si dividono in forze terrestri (\"Rikuj\u014d Jieitai\"), marittime (\"Kaij\u014d Jieitai\") e aeree (\"K\u014dk\u016b Jieitai\") per un totale di 239\u00a0430 volontari attivi (nel 2011), numeri che collocano formalmente il Giappone al 9\u00ba posto al mondo per potenza militare.\nSimboli.\nI principali simboli del paese sono stati definitivamente decretati mediante una legge apposita del 1999: la bandiera nazionale del Giappone, conosciuta anche con il nome di \"Hinomaru\" o \"Nissh\u014dki,\" e l'inno nazionale (\"Kimi ga yo\").\nEconomia.\nA partire dal 1868 inizi\u00f2 la prima espansione economica del Giappone, grazie all'imperatore Mutsuhito. Il Paese adott\u00f2 le idee anglosassoni del libero mercato e molti giapponesi iniziarono a studiare all'estero e viceversa. In quel periodo sorsero alcune delle maggiori aziende del Paese, che cos\u00ec gi\u00e0 all'inizio del Novecento divenne il pi\u00f9 sviluppato dell'Asia. Dopo la seconda guerra mondiale il Giappone fu protagonista di un \"miracolo economico\": il suo prodotto interno lordo crebbe in media del 10% negli anni sessanta, del 5% nei settanta e del 4% negli ottanta. La crescita rallent\u00f2 fortemente negli anni novanta, con lo scoppio della bolla speculativa e l'emersione di alcune debolezze locali sul mercato interno, in politica, nel settore bancario e in quello finanziario e nei conti pubblici (il debito pubblico giapponese ammonta a ben oltre il 200% del PIL). Il Paese tent\u00f2 anche di riprendersi leggermente, almeno fino al collasso delle dot com nel 2000. Dopo il 2005 l'economia ha ricominciato a crescere del 2,8%, fino a punte del 5,5 negli anni immediatamente successivi, pi\u00f9 degli Stati Uniti e dell'Unione europea.\nIl Giappone \u00e8 la seconda potenza economica dell'Asia e la terza al mondo per PIL nominale dopo Cina e Stati Uniti; e quarta per PIL a parit\u00e0 di potere d'acquisto, sorpassata nel 2012 dall'India. L'industria \u00e8 tra le pi\u00f9 imponenti e avanzate al mondo: \u00e8 dominata da due settori chiave, la produzione di automobili e l'elettronica di consumo, seguite dai settori siderurgico, chimico, farmaceutico, della gomma, petrolchimico, cantieristico, motociclistico, aerospaziale, microelettronico, videoludico, tessile, alimentare, del legno, dei laterizi, del tabacco e degli strumenti musicali. Nel Paese si trovano sia grandi multinazionali (Toyota, Honda, Sony, Panasonic Corporation, Yamaha Corporation, Toshiba, Sharp Corporation, Canon, Nikon Corporation, Nintendo, SEGA, Bridgestone, Japan Tobacco, Nippon Telegraph and Telephone, Nippon Steel &amp; Sumitomo Metal, Nippon Oil), sia piccole e medie aziende. Inoltre hanno sede alcune delle maggiori banche mondiali, e la Borsa di Tokyo, seconda al mondo per capitalizzazione. Pi\u00f9 limitato \u00e8 il ruolo dell'agricoltura (riso, t\u00e8, patate, ortaggi) e dell'allevamento, mentre la pesca locale \u00e8 seconda al mondo dopo quella della Cina.\nNel 2001 il Giappone contava su una popolazione attiva di 67 milioni di persone, e solo il 4% degli adulti era disoccupato. Nonostante il reddito pro capite dei giapponesi sia ancora 19\u00ba al mondo e il salario orario sia il pi\u00f9 alto in assoluto, il Paese deve fare i conti con l'aumento della povert\u00e0 (venti milioni di persone).\nLe esportazioni del Giappone ammontavano a dollari pro capite nel 2005 e sono rappresentate in primo luogo da automobili e prodotti elettronici. I suoi principali clienti sono Stati Uniti 22,8%, Unione europea 14,5%, Cina 14,3%, Corea del Sud 7,8%, Taiwan 6,8% e Hong Kong 5,6%. Il Paese importa soprattutto materie prime agricole e minerarie, da Cina 20,5%, Stati Uniti 12,0%, Unione europea 10,3%, Arabia Saudita 6,4%, Emirati Arabi Uniti 5,5%, Australia 4,8%, Corea del Sud 4,7% e Indonesia 4,2%. Il 4,7% dell'economia appartiene al settore primario, il secondario per il 29,7% e il terziario occupa il 65,6%\nNel 2016 il debito pro capite del Giappone \u00e8 stato il pi\u00f9 alto al mondo.\nAgricoltura e pesca.\nCome in passato, la coltura principale giapponese \u00e8 tuttora il riso; durante il periodo Edo il valore di un feudo era misurato in \"koku\", un'unit\u00e0 di misura che indicava quanto riso era in grado di produrre tale feudo, corrispondente alla quantit\u00e0 di riso necessaria a sfamare una persona per un anno. Il riso ha sempre rivestito un ruolo chiave nell'alimentazione giapponese, come dimostrato dal fatto che le coltivazioni fossero considerate obiettivi principali degli alleati durante la seconda guerra mondiale; ci\u00f2 port\u00f2 a diverse carestie che vennero superate solo tramite delle speciali riforme agrarie mirate. Nel luglio 1999 fu approvata una nuova legge che indirizzava l'agricoltura giapponese al mercato internazionale. In Giappone l'agricoltura ha pochi addetti, poich\u00e9 la maggioranza della forza lavoro \u00e8 impiegata nel settore dell'industria e dei servizi. Si pratica inoltre un'agricoltura di tipo intensivo, con lo scopo di sfruttare al massimo il poco terreno pianeggiante disponibile, corrispondente al circa 15% del suolo giapponese. La grande estensione latitudinale del Giappone consente la coltivazione di molti prodotti differenti: oltre al riso si coltivano anche ortaggi, cereali e legumi tipici delle zone a clima temperato e prodotti tipici dei climi subtropicali come la canna da zucchero, il t\u00e8, tabacco e alberi da frutto (soprattutto ciliegi).\nFin dall'antichit\u00e0 anche la pesca ha avuto un ruolo importante nell'alimentazione dei giapponesi, che a differenza degli europei hanno una cucina basata sull'utilizzo del pesce pi\u00f9 che della carne. I prodotti ittici sono infatti la maggiore fonte di proteine per la popolazione giapponese. La conformazione territoriale del Giappone \u00e8 particolarmente adatta alla pratica della pesca: il mare che bagna le zone costiere e le numerose baie \u00e8 molto pescoso grazie all'azione benefica della corrente calda Kuroshio a sud e di quella fredda Oyashio a nord, creando una situazione particolarmente favorevole, che ha portato il Giappone ad affermarsi al secondo posto nell'industria della pesca mondiale dopo la Cina.\nDal periodo Edo al 1972 si pass\u00f2 da una raccolta di pesce di circa 4 milioni di tonnellate a circa 10 milioni, soprattutto grazie ai provvedimenti che lo Stato implement\u00f2 dopo la guerra. Oltre alla pesca di merluzzi, tonni, sardine, aringhe, salmoni, crostacei, molluschi e altri pesci per il fabbisogno alimentare, in Giappone vengono pescate anche le ostriche perlifere, utilizzate per la raccolta di perle.\nScienza e tecnologia.\nIl Giappone \u00e8 ai primi posti nel campo della ricerca scientifica, in particolare nella tecnologia, nella produzione di macchinari e nella ricerca biomedica. Nella ricerca e sviluppo vengono impiegati circa ricercatori con un fondo destinato di 130 miliardi di dollari, il terzo al mondo dopo Stati Uniti e Cina. Il Giappone \u00e8 ai primi posti anche nella ricerca scientifica fondamentale, avendo prodotto sedici premi Nobel per la chimica, la fisica e la medicina, tre medaglie Fields, e un Gauss Prize.\nI contributi pi\u00f9 importanti del Giappone nel progresso tecnologico sono nei campi dell'elettronica, automobili, macchinari, ingegneria sismica, robotica industriale, ottica, chimica, semiconduttori e metalli. Il Giappone inoltre \u00e8 leader mondiale nella produzione e nell'uso della robotica, possedendo pi\u00f9 della met\u00e0 (402\u00a0200 su 742\u00a0500) dei robot industriali del mondo.\nTecnologia aerospaziale.\nLa JAXA \u00e8 attiva nella ricerca aerospaziale occupandosi dello sviluppo di razzi e satelliti e partecipando alle missioni della Stazione Spaziale Internazionale: il \"Japanese Experiment Module\" (\"Kibo\") ha partecipato alle missioni di assemblaggio dello Space Shuttle nel 2008.\nIl 14 settembre 2007 fu lanciata dal centro spaziale di Tanegashima la sonda lunare \"SELENE\" su un razzo vettore H-IIA (modello H2A2022). \"SELENE\" \u00e8 anche conosciuta con il nome di \"Kaguya\", ispirandosi al racconto della principessa lunare in \"Taketori monogatari\". Lo scopo della sonda era quello di raccogliere dati sull'origine della Luna e sulla sua evoluzione. Entr\u00f2 nell'orbita lunare il 4 ottobre 2007, volando a un'altitudine di circa . Una volta terminata la missione fu fatta deliberatamente schiantare dalla JAXA sulla Luna l'11 giugno 2009.\nLe missioni previste dalla JAXA nel campo dell'esplorazione spaziale sono il lancio della sonda spaziale \"Akatsuki\" su Venere, lo sviluppo della missione \"BepiColombo\" (inizialmente prevista nel 2013, il lancio della missione ha subito vari spostamenti ed \u00e8 stata rimandata di diversi anni; fino all'aprile 2018) e la costruzione di una base lunare entro il 2030.\nIl primo satellite giapponese, \u014csumi, venne lanciato l'11 febbraio 1970, mentre il primo giapponese ad andare nello spazio fu Toyohiro Akiyama, il 2 dicembre 1990; la prima donna astronauta giapponese ad andare nello spazio, l'8 luglio 1994, fu Chiaki Mukai\nEnergia e trasporti.\nNel 2008, il 46,4% dell'energia del Giappone veniva prodotta dal petrolio, il 21,4% dal carbone, il 16,7% dal gas naturale, il 9,7% dal nucleare il 2,9% dall'energia idroelettrica. Nel 2009 l'energia nucleare prodotta rappresentava il 25,1% di tutta l'energia elettrica del Giappone. Tuttavia, a partire dal 5 maggio 2012, tutte le centrali nucleari del Paese sono state dismesse a causa della continua opposizione dell'opinione pubblica a seguito del disastro nucleare di Fukushima Dai-ichi, anche se da settembre 2012 sono stati riattivati i reattori considerati sicuri per far fronte al fabbisogno delle aziende, con il programma di chiuderli definitivamente entro il 2030. Data la sua forte dipendenza dalle importazioni di energia, il Giappone ha l'obiettivo primario di diversificare le fonti e mantenere elevati i livelli di efficienza energetica.\nLa rete dei trasporti giapponese dispone di 1,2 milioni di chilometri di strade asfaltate, tutte le autostrade sono a pagamento e sono disponibili aree adibite al noleggio auto nella maggior parte delle citt\u00e0 di medie e grandi dimensioni, cos\u00ec come negli aeroporti e nelle principali stazioni ferroviarie del Paese. \u00c8 diffuso anche l'utilizzo di autobus, taxi e delle cosiddette \"step-thru\", motociclette con 50\u00a0cm\u00b3 di cilindrata che possono essere guidate senza patente.\nIl mezzo di trasporto pi\u00f9 utilizzato in Giappone rimane comunque il treno, con decine di imprese ferroviarie che competono nel mercato regionale e locale dei trasporti per passeggeri; tra le maggiori aziende del settore vi sono la Japan Railways Group, le ferrovie Kintetsu, le ferrovie Seibu e la Kei\u014d Corporation. I treni ad alta velocit\u00e0 \"Shinkansen\" collegano le principali citt\u00e0 e sono sinonimo di sicurezza e puntualit\u00e0. Inoltre \u00e8 in progetto il prototipo di una nuova generazione di treni ad alta velocit\u00e0 a levitazione magnetica chiamati Maglev, progettati per operare a una velocit\u00e0 di crociera di oltre 480 chilometri orari.\nTra i novantanove aeroporti del Giappone il pi\u00f9 grande \u00e8 quello di Tokyo, nonch\u00e9 l'aeroporto pi\u00f9 trafficato in Asia. I principali aeroporti internazionali in Giappone sono l'Aeroporto Internazionale di Narita, a Tokyo, e l'aeroporto Internazionale del Kansai, situato nei pressi di Osaka.\nTurismo.\nIl turismo in Giappone ha attirato visitatori stranieri nel 2010, dei quali il 27% erano sudcoreani. Tuttavia il turismo interno rimane una parte vitale dell'economia giapponese e della cultura giapponese; difatti il Giappone \u00e8 solo al 25\u00ba posto nella classifica delle pi\u00f9 importanti destinazioni in termini di spesa dei visitatori stranieri. Nel 2011, prima del terremoto dell'11 marzo, l'apporto del settore turistico in Giappone era di circa 10,5 trilioni di yen (equivalenti a circa 120 miliardi di dollari), ovvero un contributo diretto del 2,2% al PIL Giapponese, contribuendo alla creazione di quasi 1,5 milioni di posti di lavoro.\nDopo l'11 marzo gli arrivi turistici internazionali nel mese di marzo sono diminuiti del 50,3%, con una diminuzione che va tra il -35% e il -65% considerando gli arrivi dai singoli Paesi, mentre i viaggi di piacere in entrata nel periodo marzo-aprile sono calati di circa il 90% sia in marzo sia in aprile. Le zone che pi\u00f9 hanno risentito dalla catastrofe sono la zona di Sendai, colpita dallo tsunami, e Tokyo, che pur non essendo stata toccata direttamente ha registrato un calo nella domanda di prenotazioni nel mese di marzo con una diminuzione del 34% rispetto all'anno precedente. Per contrastare questo andamento negativo il governo del Giappone ha deciso di regalare 10\u00a0000 biglietti aerei ai turisti stranieri nel tentativo di risollevare il turismo della nazione. Nonostante ci\u00f2, il Giappone \u00e8 risultato la terza meta turistica per quanto concerne le destinazioni pi\u00f9 popolari secondo un sondaggio del 2011, dopo Stati Uniti e Gran Bretagna.\nAmbiente.\nLa politica di preservazione ambientale del Giappone risale all'era Tokugawa (circa 1603-1867) e segu\u00ec una strategia top-down (letteralmente \"dall'alto verso il basso\") di cui si fece promotore lo shogun stesso. All'epoca il Giappone viveva infatti un periodo di pace e prosperit\u00e0 che aveva ben presto portato a un eccessivo sfruttamento delle risorse forestali del Paese, a causa dell'eccessivo uso del legname per costruzioni, concime e combustibile sommato ai frequenti incendi e all'isolamento vissuto in quel momento dal Paese, che lo costringeva all'autosufficienza anche per il legname.\nIl disboscamento ebbe la sua acme, assieme al boom edilizio, nel periodo 1570-1650. La gravit\u00e0 della situazione venne messa a nudo dal grande incendio del 1657 e gli shogun dell'epoca reagirono esortando alla parsimonia nello stile di vita (limitazioni nel fasto delle case) e imponendo delle rigide regole allo sfruttamento delle foreste. Gi\u00e0 nel 1666 venne vietato il taglio degli alberi, incentivato il rimboschimento e un editto dello shogun metteva in guardia contro l'erosione, la deforestazione e l'impoverimento dei suoli. Dal 1700 fu attivo un articolato corpo di leggi per la gestione forestale (demandata al Ministero delle Finanze), che prevedeva anche una capillare rete di gestione sul territorio con diversi ambiti e gradi di responsabilit\u00e0 (chi poteva rilasciare il permesso di taglio, quanto tagliare, chi era demandato al controllo). Inoltre, lungo le strade principali e i fiumi, vennero istituiti dei posti di guardia per assicurarsi che tutto il legname in transito avesse rispettato le leggi. Venne inoltre ridotto l'impiego di legname nelle costruzioni e anche per il riscaldamento delle abitazioni (sostituito dal carbone); si ridusse il rischio di incendi.\nDurante il periodo di rapida crescita economica dopo la seconda guerra mondiale, le politiche ambientali vennero trascurate dalle aziende governative e industriali, di conseguenza, negli anni cinquanta e sessanta l'inquinamento ambientale sub\u00ec un incremento notevole. In risposta alla crescente preoccupazione per il problema, il governo introdusse diverse leggi di protezione dell'ambiente nel 1970. La crisi petrolifera del 1973 inoltre incoraggi\u00f2 l'uso di energia pulita a causa della mancanza del Giappone di risorse naturali. Gli attuali problemi in materia ambientale riguardano l'inquinamento dell'aria urbana (NOx, particolato sospeso, e sostanze tossiche), la gestione dei rifiuti, l'eutrofizzazione delle acque, il cambiamento climatico, la gestione dei prodotti chimici e la cooperazione internazionale per la conservazione.\nIl Giappone \u00e8 uno dei leader mondiali nello sviluppo di nuove tecnologie rispettose dell'ambiente, ed \u00e8 al 20\u00ba posto al mondo secondo l'Indice di sostenibilit\u00e0 ambientale 2010. In quanto firmatario del Protocollo di Kyoto, il Giappone ha l'obbligo di ridurre le proprie emissioni di anidride carbonica e di adottare altre misure per contrastare il cambiamento climatico.\nAree protette.\nIl 66,8% del territorio del Giappone \u00e8 ricoperto da foreste e le aree protette in Giappone si suddividono in parchi nazionali, controllati e gestiti dal Ministero dell'Ambiente, e parchi seminazionali, pi\u00f9 piccoli e meno rinomati, che vengono gestiti direttamente dalle prefetture, sempre sotto la supervisione del Ministero. Al 31 marzo 2008 in Giappone si contavano 29 parchi nazionali e 56 parchi seminazionali. L'area dei primi copre (il 5,5% della superficie nazionale), mentre i secondi coprono (il 3,6% del totale). Inoltre i 309 parchi prefetturali si sviluppano su un'area di (il 5,2% del totale).\nIn Giappone inoltre vi sono 21 siti riconosciuti patrimoni mondiali dall'UNESCO, tra i quali le Isole Ogasawara, la penisola di Shiretoko, Shirakami-Sanchi, e Yakushima.\nBiodiversit\u00e0.\nIl Giappone ha nove eco-regioni forestali che riflettono il clima e la geografia delle isole. In queste regioni si possono annoverare sia le foreste umide subtropicali di latifoglie delle Ry\u016bky\u016b e Ogasawara, sia le foreste temperate di latifoglie nelle regioni a clima mite delle isole principali, sia le foreste boreali di conifere delle isole del nord. Il Giappone inoltre ha oltre 90\u00a0000 specie di fauna selvatica, tra cui l'orso bruno, il macaco giapponese, il cane procione giapponese, la vipera giapponese, il gatto di iriomote, la salamandra gigante giapponese, e varie specie autoctone tra cui diverse specie di mammiferi (ad esempio il roditore \"Apodemus speciosus\"), molte specie di uccelli e una nutrita variet\u00e0 di rettili, anfibi, pesci, e insetti, come le cicale e la Vespa mandarinia. Oltre alla grande rete di parchi nazionali sono state create 37 zone umide Ramsar.\nCultura.\nLa cultura giapponese ha subito molte modifiche nel corso dei secoli, cambiando da quella originaria (risalente al periodo J\u014dmon), fino a quella contemporanea, che combina influenze asiatiche, europee e statunitensi. L'arte tradizionale giapponese include le arti dell\"ikebana\", dell\"origami\", dell\"ukiyo-e\", delle bambole, delle lacche, delle ceramiche, il teatro (\"bunraku\", \"kabuki\", \"n\u014d\" e \"ky\u014dgen\", questi ultimi due noti complessivamente come \"n\u014dgaku\") e le tradizioni (i giochi, la cerimonia del t\u00e8, il \"bud\u014d\", le spade, l'arte della calligrafia, il vestiario, la figura della geisha, ecc.).\nIl Giappone inoltre ha un sistema sviluppato per la tutela e la promozione delle propriet\u00e0 materiali e immateriali culturali e del patrimonio nazionale. Sedici siti sono stati iscritti nella Lista del Patrimonio dell'umanit\u00e0 dell'UNESCO, dodici dei quali hanno un'elevata importanza culturale.\nArte.\nCon l'arrivo della civilt\u00e0 occidentale non si pu\u00f2 pi\u00f9 parlare di un'arte autonoma, ma l'arte giapponese si inserisce vigorosamente nelle pi\u00f9 moderne correnti artistiche, specie architettoniche. Per quanto riguarda le arti tradizionali giapponesi, che sono tutte permeate dalla filosofia \"buddhista\", esse hanno costituito per secoli un \"unicum\" che non ha corrispondenza in occidente. Giunte fino a noi pressoch\u00e9 intatte, sono tuttora vive e vitali; sono praticate in tutto il mondo da decine di migliaia di persone e hanno costituito un vettore essenziale della conoscenza all'estero della cultura giapponese. Tutte sono fondate sul principio della \"via\" (\"d\u014d\"), cio\u00e8 su un cammino interiore da percorrere per giungere all'illuminazione. Ma, al di l\u00e0 della loro valenza filosofica, hanno comunque un contenuto estetico che pu\u00f2 essere percepito autonomamente. Queste forme espressive costituiscono il nucleo pi\u00f9 autentico della cultura giapponese e a esse i giapponesi sono stati e sono molto legati.\nElemento costante e centrale di esse \u00e8 la rappresentazione istantanea della bellezza, espressa il pi\u00f9 sinteticamente possibile con il segno, la forma o il gesto. Le pi\u00f9 note sono: il \"cha no yu\" (o \"sad\u014d\"), la via del t\u00e8, l\u2018\"ikebana\" (o \"kad\u014d\"), la via dei fiori, lo \"shod\u014d\", la via della calligrafia, il \"k\u014dd\u014d\", la via dell'incenso.\nUna menzione a parte la merita la corrente artistica del \"mono-Ha\", originatasi sul finire degli anni 1960 per mano di un gruppo di artisti concentratisi sull'aspetto effimero e impermanente di oggetti ed eventi, messi in relazione allo spazio, all'uomo e alla realt\u00e0.\nNell'architettura giapponese le case tradizionali e le strutture dei templi sono caratterizzate da pavimenti rivestiti da particolari tappeti chiamati \"tatami\", pareti in legno, porte laccate, muri di argilla, soffitto a cassettoni, un tetto di tegole, muri di legno e gesso, oltre che porte scorrevoli note come \"shoji\", le quali hanno la funzione di dividere le stanze e gli spazi interni da quelli esterni.\nLa fusione della pittura tradizionale giapponese e di quella occidentale ha dato vita all'influenza artistica nota come giapponismo, sviluppatasi nella seconda met\u00e0 del XIX secolo, e iniziatasi con la diffusione delle tipiche stampe giapponesi \"ukiyo-e\" in Europa; oltre che ai \"manga\", i fumetti tradizionali del Giappone, diventati famosi anche nel resto del mondo. I cartoni animati influenzati dallo stile dei manga vengono chiamati \"anime\". I videogiochi giapponesi hanno incominciato ad avere grande successo a partire dagli anni ottanta, grazie soprattutto all'opera di Nintendo, che si \u00e8 lanciata con successo in questo mercato, seguita poi da Sony, SEGA, Konami e altre aziende negli anni 1990.\nPatrimoni dell'umanit\u00e0.\nIl ricco patrimonio culturale giapponese \u00e8 testimoniato anche dalla presenza di ben 25 siti iscritti nella Lista dei patrimoni dell'umanit\u00e0 dell' UNESCO.\nLetteratura.\nTra i primi manoscritti della letteratura giapponese i pi\u00f9 importanti sono il \"Kojiki\", il \"Nihongi\", e il \"Man'y\u014dsh\u016b\", raccolta di poesie dell'VIII secolo. Tutti vennero scritti in caratteri cinesi. All'inizio del periodo Heian venne creato il sistema di trascrizione fonetica detto \"kana\" (formato da \"hiragana\" e \"katakana\"). Il \u00e8 considerato il primo racconto della letteratura giapponese. Una descrizione della vita di corte dell'epoca Heian viene data da Sei Sh\u014dnagon nel , mentre il di Murasaki Shikibu \u00e8 considerato il primo romanzo della storia.\nNel periodo Edo il mondo letterario gener\u00f2 le due correnti di pensiero \"kangakusha\", sostenitrice del neoconfucianesimo, e \"wagakusha\", rifacentesi allo shintoismo e alla civilt\u00e0 giapponese: Kaibara Ekken, Arai Hakuseki, Motoori Norinaga e Hirata Atsutane erano alcuni dei principali esponenti. Furono i pensatori \"wagakusha\", paradossalmente, a favorire la nascita della \"Dai Nihon-shi\", scritta in cinese ma che esaltava la storia dell'arcipelago. La letteratura popolare sbocci\u00f2 con Ihara Saikaku e i suoi racconti naturalistici detti \"ukiy\u014d-z\u014dshi\", cui seguirono i romanzi licenziosi e di grande successo \"share-bon\" e \"ninj\u014d-bon\": i divieti del governo su queste opere volgari furono spesso aggirati. Il teatro, invece, si arricch\u00ec della forma \"Kabuki\", un dramma popolare apprezzato, e la poesia fu dominata dal poeta Matsuo Bash\u014d, maestro del genere haiku. In genere si pu\u00f2 notare un raffinamento del ceto \"ch\u014dnin\", la gente ordinaria; non era pi\u00f9, quindi, prerogativa degli aristocratici. Il cosiddetto Yomihon, ad esempio, divenne famoso, dando prova di questo cambiamento. Il periodo Meiji segn\u00f2 il declino delle forme tradizionali della letteratura; infatti \u00e8 proprio in questo periodo che la letteratura giapponese integr\u00f2 le influenze occidentali. Natsume S\u014dseki e Mori \u014cgai furono i primi scrittori della letteratura giapponese moderna. Vennero seguiti da Ry\u016bnosuke Akutagawa, Jun'ichir\u014d Tanizaki, Yasunari Kawabata, Yukio Mishima fino ad arrivare a Haruki Murakami e Banana Yoshimoto. Il Giappone vanta due scrittori vincitori di un Premio Nobel: Yasunari Kawabata (1968) e Kenzabur\u014d \u014ce (1994), mentre tra gli scrittori contemporanei conosciuti e pubblicati in Italia spiccano fra gli altri Yoshimoto (\"Kitchen\", \"Honeymoon\", \"H/H\", \"Tsugumi\", \"Arcobaleno\", \"Amrita\"), e Murakami (\"Norwegian Wood\", \"Underground\", \"La ragazza dello Sputnik\"). Nel XX secolo tra i pi\u00f9 importanti autori di letteratura per ragazzi possiamo ricordare Kenji Miyazawa. E ancora da ricordare Akiko Yosano, tra le prime donne femministe e pacifiste giapponesi.\nMusica.\nAvendo preso in prestito dalle vicine culture strumenti, scale e stili, la musica giapponese \u00e8 particolarmente eclettica. Molti strumenti musicali come il \"koto\" (simile al salterio) o la \"biwa\" (specie di liuto) vennero introdotti nel IX secolo e X secolo. L'accompagnamento del teatro \"n\u014d\" nasce nel XIV secolo, e la musica popolare folcloristica con lo \"shamisen\" (chitarra a 3 corde a plettro) nel XVI secolo. La musica occidentale venne introdotta nel XIX secolo, ed \u00e8 ormai diventata parte integrante della cultura giapponese.\nPer molto tempo i musicisti giapponesi si sono nutriti di elementi prevalentemente germanici; dopo la prima guerra mondiale i favori si sono, invece, volti sempre pi\u00f9 verso la musica francese e italiana. Successivamente con l'avvento della globalizzazione anche i giapponesi si sono scoperti anglofili, imitando la musica pop e rock d'oltre oceano e cantando in inglese. Sono nati cos\u00ec negli anni ottanta due filoni (interconnessi al punto che spesso si contaminano l'un l'altro) che vengono definiti j-pop (legato soprattutto al fenomeno delle idol) e j-rock (che si suddivide a sua volta in diverse sotto categorie), dove la lettera J sta appunto a indicare la parola \"japanese\". Accanto a j-pop e j-rock si \u00e8 sviluppato pi\u00f9 recentemente anche l'hip hop giapponese. Il \"karaoke\" \u00e8 una delle attivit\u00e0 da tempo libero pi\u00f9 praticate in Giappone, con appositi locali a esso dedicato in cui si canta all'interno di piccole stanze in compagnia di pochi amici o del partner. Fuori dall'Asia la musica contemporanea giapponese \u00e8 conosciuta quasi esclusivamente grazie alle colonne sonore e musiche di sottofondo di videogiochi e anime.\nCinema.\nLa settima arte in Giappone ha una storia per molti versi analoga a quella di altre cinematografiche mondiali, con alcune proprie specificit\u00e0. L'industria cinematografica giapponese, fortemente strutturata in case di produzione maggiori, come a Hollywood, ha avuto una prima et\u00e0 dell'oro negli anni venti e trenta, con una produzione di eccezionale ricchezza che non ha per\u00f2 varcato i confini nazionali, e ha raggiunto il proprio apogeo negli anni 1950, quando la produzione ha raggiunto la sua massima prolificit\u00e0, con oltre cinquecento film all'anno, e le opere di eccezionale qualit\u00e0 artistica di alcuni autori, come Akira Kurosawa, Kenji Mizoguchi e Yasujir\u014d Ozu, hanno fatto scoprire in Occidente, attraverso i festival, l'esistenza del cinema nipponico, a partire dal film \"Rashomon\" (1950), vincitore del Leone d'oro alla Mostra del cinema di Venezia e dell'Oscar al miglior film straniero.\nTra la fine degli anni cinquanta e l'inizio dei sessanta anche il cinema giapponese \u00e8 stato interessato dal fenomeno internazionale delle \"nouvelles vagues\" e sono emersi nuovi autori di rilevanza internazionale come Nagisa \u014cshima e Sh\u014dhei Imamura. Nel corso degli anni sessanta il sistema produttivo cinematografico ha per\u00f2 subito l'insuperabile concorrenza della televisione e ha imboccato la via del declino, con la progressiva discesa del numero dei film prodotti, delle sale cinematografiche e degli spettatori. E ancora tra i pi\u00f9 noti attori giapponesi del XX secolo spicca, tra gli altri, Toshir\u014d Mifune.\nTelevisione.\nIl 13 maggio 1939 fu effettuato il primo esperimento di trasmissione via radio, mentre le trasmissioni regolari ebbero inizio il 1\u00ba febbraio 1953.\nOltre alla NHK, la societ\u00e0 concessionaria in esclusiva della radiodiffusione pubblica che viene finanziata dal pagamento di un canone televisivo annuale, vi sono altre cinque emittenti TV principali, a cui fanno capo i rispettivi network che coprono l'intera nazione: Nippon Television (Nippon News Network), Tokyo Broadcasting System (Japan News Network), TV Tokyo (TX Network), TV Asahi (All-Nippon News Network) e Fuji Television. Altre importanti stazioni di trasmissioni televisive sono: Kansai Telecasting Corporation, Asahi Broadcasting Corporation, Nagoya Broadcasting Network e Mainichi Broadcasting System. A esse fanno capo diverse TV locali legate alle varie prefetture. In Giappone ci sono anche 130 scuole di doppiatori, di cui la maggior parte destinati negli anime, che costituiscono il 60% dell'animazione mondiale.\nSport.\nAll'inizio del XX secolo il Giappone ha dato vita a una serie di arti marziali denominate collettivamente \"bud\u014d\" (via marziale), originatesi dalle arti praticate dai guerrieri nei secoli precedenti, chiamate \"bujutsu\" (arte marziale). Tra le vie marziali moderne vengono inclusi alcuni stili di \"karate\", originario dell'isola di Okinawa, il \"jud\u014d\", l\"'aikid\u014d\" (derivati entrambi dal \"jujutsu\") il \"kend\u014d\" (derivato dal \"kenjutsu\") e il \"ky\u016bd\u014d\" (discendente del \"ky\u016bjutsu)\". In epoca feudale ogni arma aveva la sua propria arte marziale, e dunque le arti marziali antiche sono estremamente numerose. Il \"sumo\" viene inoltre considerato il pi\u00f9 caratteristico sport nazionale giapponese, con i suoi enormi lottatori che si sfidano in piccole arene circolari.\nIl baseball \u00e8 uno degli sport pi\u00f9 popolari in Giappone, dove la prima squadra professionale fu istituita nel 1938. Il massimo campionato \u00e8 denominato Nippon Professional Baseball ed \u00e8 suddiviso in due leghe. La nazionale giapponese rappresenta il Giappone nelle competizioni internazionali organizzate dalla International Baseball Federation.\nPer quanto riguarda il calcio la J1 League professionistica \u00e8 nata soltanto nel 1992, guadagnando popolarit\u00e0 negli ultimi anni, grazie soprattutto alla vittorie della nazionale maschile nella Coppa d'Asia e di quella femminile nel campionato mondiale. Molto popolari sono anche la pallavolo, che ha visto la squadra femminile vincitrice del torneo olimpico nel 1964, il rugby (il Giappone \u00e8 stato il Paese ospitante della Coppa del Mondo 2019), l'automobilismo e il motociclismo. Abbastanza diffusi sono anche la pallacanestro, il golf, che ha come rappresentante migliore Hideki Matsuyama, unico giapponese a vincere un Major , il nuoto (alcuni nuotatori giapponesi sono tra i pi\u00f9 competitivi al mondo, come ad esempio K\u014dsuke Kitajima, che ha conquistato quattro medaglie d'oro alle Olimpiadi e tre medaglie d'oro ai campionati mondiali di nuoto nei 100 e 200 metri rana), la ginnastica artistica e l'atletica leggera.\nIl Giappone festeggia il , ovvero la giornata dello sport e della salute, il 10 ottobre in commemorazione della XVIII Olimpiade (quella del 1964). Altri eventi degni di nota sono stati gli XI Giochi olimpici invernali del 1972 a Sapporo, i XVIII Giochi olimpici invernali del 1998 a Nagano, i mondiali di calcio del 2002, organizzati in collaborazione con la Corea del Sud, i Giochi della XXXII Olimpiade, previsti per il 2020 ma rinviati a causa dell'epidemia COVID-19 e svoltisi nel 2021 a Tokyo.\nOltre alle attivit\u00e0 sopra elencate, in Giappone sono estremamente diffusi gli sport da combattimento, in particolare il K-1 e le arti marziali miste. Infatti \u00e8 in questa nazione che sono stati fondati i pi\u00f9 importanti tornei al mondo di K-1 (\"K-1 World Max\" e \"K-1 World Grand Prix\") e alcune delle prime e pi\u00f9 importanti promozioni di arti marziali miste (Pride, Shooto e Pancrase).\nIl wrestling in Giappone \u00e8 considerato uno sport vero e proprio con spazi sulle riviste e giornali sportivi del Paese; il termine con cui ci si riferisce a esso \u00e8 \"puroresu\" (la traslitterazione dell'inglese \"professional wrestling\"); la prima federazione, la Japan Pro Wrestling, fu fondata nel 1953 da Rikid\u014dzan: da questa federazione provengono Antonio Inoki e Giant Baba, fondatori delle federazioni New Japan Pro-Wrestling e All Japan Pro Wrestling e per anni avversari. Nel panorama attuale, oltre a queste federazioni (a eccezione della Japan Pro Wrestling, chiusa nel 1973), le pi\u00f9 importanti sono la Pro Wrestling Noah, la Dragon Gate, la Zero1 Max e la Big Japan Wrestling; oltre a queste ci sono numerose federazioni minori e indipendenti. Nel panorama wrestling giapponese un grande spazio hanno le federazioni di \"joshi puroresu\" (wrestling femminile), assai numerose.\nInoltre per quanto concerne l'alpinismo ricordiamo l'impresa di Junko Tabei, la prima donna a raggiungere la vetta dell'Everest, il 16 maggio 1975.\nTradizioni.\nGastronomia.\nLa cucina giapponese \u00e8 caratterizzata dalla presenza di pietanze derivate da combinazioni di prodotti alimentari di base tipiche del Giappone come riso o noodles, zuppe e \"okazu\" (piatti a base di pesce, verdure, tofu e simili) per insaporire l'alimento di base. Sono utilizzati vari tipi di pasta, spesso di derivazione cinese, come i r\u0101men, specie di tagliatelle di frumento, soba, tagliatelle di grano saraceno, o gli udon, simili a tagliolini di grano tenero. Nei primi anni dell'era moderna vennero introdotti ingredienti come le carni rosse, che in precedenza erano scarsamente utilizzate in Giappone. La cucina giapponese \u00e8 conosciuta per prestare particolarmente attenzione al cibo di stagione, offrendo una vasta gamma di specialit\u00e0 regionali che usano le ricette tradizionali e gli ingredienti locali. Il piatto giapponese pi\u00f9 conosciuto al mondo \u00e8 molto probabilmente il sushi. Altri alimenti tipicamente giapponesi sono i dorayaki, il takikomi gohan, i takoyaki, gli yakitori, i gyoza, l'harumaki, l'okonomiyaki, il sashimi, il tempura e il matcha.\nRicorrenze.\nRicorrenze nazionali.\nIn genere come ricorrenza nazionale \u00e8 celebrato il compleanno dell'attuale imperatore del Giappone: in questo caso si celebra il 23 febbraio, genetliaco dell'imperatore Naruhito: questa celebrazione \u00e8 chiamata \"Tenn\u014d tanj\u014dbi\". Durante i festeggiamenti si svolge una cerimonia pubblica all'interno del Palazzo imperiale di Tokyo, dove i cittadini hanno straordinariamente il permesso di entrare per poter rendere omaggio all'imperatore e per ricevere i suoi ringraziamenti.\nAltra ricorrenza \u00e8 quella dell'11 febbraio: \"Kenkoku kinen no hi\", che ricorda la data della fondazione dell'Impero giapponese da parte di Jinmu nel 660 a.C.\nIl 15 novembre di ogni anno si celebra invece lo Shichi-Go-San, dedicato alla crescita e al benessere dei pi\u00f9 piccoli.\nFestivit\u00e0.\nIl termine utilizzato dai giapponesi per indicare una festa tradizionale \u00e8 \"matsuri\", eventi annuali originari della Cina che prevedono processioni durante le quali si trasportano le statue dei \"kami\" dal santuario fino all'interno delle vie della citt\u00e0. Uno dei pi\u00f9 famosi e importanti festival del Giappone \u00e8 l'Hakata Gion Yamakasa di Fukuoka, caratterizzato da una sfilata di carri allegorici trasportati in spalla dagli stessi cittadini.\nIl 3 febbraio si celebra il \"Setsubun\", o festa del lancio dei fagioli, che ha per oggetto delle celebrazioni il cambio di ogni stagione.\nIl 3 marzo ha luogo invece l\"'Hinamatsuri\" nota anche come festa delle bambole o festa delle bambine.\nNella settimana che va dal 29 aprile al 5 maggio si svolgono una serie di avvenimenti collettivamente detti \"settimana d'oro\", durante la quale si registrano picchi di vendite nel settore dell'intrattenimento, motivo stesso per cui fu istituita nel 1948.\nIl 7 luglio si svolge il Tanabata, durante il quale si festeggia il ricongiungimento delle stelle Vega e Altair, seguendo un'antica leggenda popolare di origine cinese. L'usanza principale \u00e8 quella dei \"tanzaku\", piccole strisce di carta colorata dove sopra vengono scritti desideri e preghiere rivolti alle stelle protagoniste della festa e successivamente legati a rami di bamb\u00f9. Il terzo luned\u00ec di luglio si celebra il giorno del mare, festivit\u00e0 istituita nel 1995 con la quale i giapponesi ringraziano la generosit\u00e0 dell'oceano e e ne onorano l'importanza.\nTra le altre festivit\u00e0 nazionali giapponesi recita un ruolo fondamentale il Capodanno, istituito nel 1873 e durante il quale si allestiscono i cosiddetti \"kadomatsu\" (portatori di longevit\u00e0, forza e prosperit\u00e0), si preparano pietanze a base di \"mochi\", si gioca a \"hanetsuki\", si inviano \"nengaj\u014d\" e ci si reca ai templi per pregare e bere sak\u00e8.\nUn'altra festivit\u00e0 pubblica giapponese \u00e8 il , che viene celebrata ogni anno per onorare i cittadini anziani. Promossa nel 1966, si svolge il terzo luned\u00ec di settembre.\nDa una legge del 2014, l'11 agosto di ogni anno si celebra una nuova festa nazionale giapponese: il Giorno della Montagna."}
{"id": "2408113", "revid": "1504506", "url": "https://it.wikipedia.org/wiki?curid=2408113", "title": "Boreale (periodo)", "text": "Nella paleoclimatologia dell'Olocene, con il termine boreale s'intende la prima delle sequenze Blytt-Sernander delle fasi climatiche del Nord Europa che furono originariamente basate sullo studio delle torbiere danesi; il nome delle sequenze deriva da quello di Axel Blytt e Rutger Sernander, i quali per primi stabilirono la sequenza. Blytt nel 1876 introdusse la terminologia \"boreale\" derivandola da \u2013 \"boreas\" il dio greco dei venti del nord. &lt;br&gt;\nNei sedimenti delle torbiere, la \"boreale\" \u00e8 riconoscibile anche tramite la sua caratteristica zona di polline.\nEssa venne preceduta dal Dryas recente, l'ultima ondata di freddo del Pleistocene, e seguita dall'Atlantica, un periodo pi\u00f9 caldo e pi\u00f9 umido rispetto al nostro clima pi\u00f9 recente. La \"boreale\", in quanto sequenza di transizione tra i due periodi, fu caratterizzata da notevoli variazioni, in parte assimilabili ai climi attuali.\nCorrisponde alla zona di polline II di W.H. Zagwijn e V secondo Litt.\nSuddivisione della Boreale.\nSuccessivamente allo schema originale di Blytt-Sernander, il primo stadio della \"boreale\" venne diviso in una fase transizionale preboreale, seguita dalla \"boreale\" vera e propria. Alcuni schemi attuali basati sulle zone di polline distinguono anche una pre-boreale (zona di polline IV), una \"boreale arcaica\" (zona di polline V) e una \"boreale tarda\" (zona di polline VIa, b, e c).\nDatazione.\nLa data generalmente accettata per la fine del Dryas recente e l'inizio della \"preboreale\" \u00e8 11.500 anni BP. L'inizio di questo periodo \u00e8 definito in modo piuttosto netto da un rapido innalzamento della temperatura di 7\u00a0\u00b0C in 50 anni. La data \u00e8 basata in modo piuttosto affidabile sulle carote di ghiaccio estratte dai ghiacciai della Groenlandia, che danno 11.640 anni fa per il tardo \"Dryas recente\" e 11.400 BP per l'inizio della \"Preboreale\".\nMa le stime riguardo ad altre date variano fino a 1000 anni, per una serie di ragioni. Prima: la \"boreale\" pu\u00f2 identificare un paleoclima, una zona di polline o una cronozona cronologicamente fissata, e queste tre basi di definizione permettono date abbastanza diverse. Seconda: con metodi di datazione differenti si ottengono date diverse. Il problema basilare \u00e8 che il clima e il polline variano alquanto da regione a regione. Gli scienziati di ogni regione usano i metodi disponibili nella loro regione: le varve (gli strati annuali di sedimenti da fondi lacustri antichi o moderni), le carote di ghiaccio o il conteggio degli anelli degli alberi (dendrocronologia).\nLa standardizzazione sta diventando un problema sempre pi\u00f9 assillante fra gli scienziati di ogni parte del mondo. Le date ottenute con molti metodi continuano a moltiplicarsi per il fatto che i paleoclimatologi cercano di ottenere una risoluzione pi\u00f9 alta. Ma non \u00e8 chiaro se le variazioni regionali permetteranno una standardizzazione ad alta risoluzione.\nCi sono tuttavia alcune date sicure per la \"preboreale\" e \"boreale\". La tefrite di Saksunarvatn - uno strato di cenere da ricaduta vulcanica (\"fall-out\") - viene datata nel ghiaccio della Groenlandia a 10.180\u00b160 BP; nei depositi lacustri a Krakenes in Norvegia, viene assegnata a 10.010\u20139.980 anni fa; nei laghi nord-occidentali della Germania a 10.090 BP. La tefrite si viene a formare nei contesti iniziali del boreale. Cos\u00ec, pare certo che la \"boreale antica\" (zona di polline V) includa l'anno 10.000 BP. In modo analogo, il \"tardo boreale\" include la tefrite di Kilian/Vasset della Svizzera e dei laghi tedeschi sud-occidentali calibrati tutti a 8200 anni fa. Ma i confini risultano meno certi.\nGli studi delle paludi nel nord-ovest della Russia sono la base per una suddivisione del \"preboreale\" (PB) in PB-1, 10.000-9800, e PB-2, 9800\u20139300 BP non calibrati. Lo schema prosegue suddividendo la boreale (BO) in BO-1, 9300\u20139000, BO-2, 9000\u20138500, e BO-3, 8500\u20138000 BP non calibrati. La calibrazione CalPal su queste date propone margini complessivi di 11.500 e 10.500 BP per la pre-boreale, e 8900 anni per la fine della boreale.\nLe date calcolate recentemente sono di solito pi\u00f9 antiche di quelle risalenti a pi\u00f9 di 10 anni fa. Per esempio, Iverson (1973) e Rud (1979) forniscono date di 10.000\u20139000 BP per la preboreale e 9000\u20138000 BP per la boreale, le quali sono date non calibrate calcolate con il C-14 basato sulla stratigrafia del polline scandinavo.\nPresumibilmente, le date pi\u00f9 recenti sono pi\u00f9 accurate, dal momento che la tecnologia si perfeziona continuamente e spesso abbastanza rapidamente. Tuttavia, anche le fasi del polline e del clima possono dipendere dalla latitudine, cos\u00ec nessuna data pu\u00f2 essere esclusa con certezza. Gli scienziati sono alla ricerca di un modello di datazione complessiva, ma anche questa tecnica non \u00e8 ancora del tutto affidabile.\nDescrizione.\nPrima del pre-Boreale, l'Eurasia era serrata nel freddo del Dryas recente e appariva come una cintura di tundra quasi continua, con regioni di taiga, coperte da una coltre di erbe, arbusti ed altre piante a basso fusto tipiche delle terre aperte. Un gran numero di erbivori vagavano in greggi per lunghe distanze. La copertura vegetale pullulava di specie, piccole, ad alta velocit\u00e0 di riproduzione e che fungevano da catena alimentare per i predatori pi\u00f9 grandi, i quali, insieme alla specie umana, cacciavano i mammiferi della tundra aperta.\nIl pre-Boreale inizi\u00f2 con un improvviso innalzamento della temperatura che provoc\u00f2 un brusco mutamento di questo ecosistema. La foresta rimpiazz\u00f2 le terre aperte in Europa, e gli animali che vivevano nella foresta si espansero dai refugia meridionali, rimpiazzando i mammiferi della tundra dell'era glaciale; cos\u00ec si venne a sviluppare un nuovo ecosistema. La vecchia fauna persist\u00e9 nell'Asia Centrale, ma venne presto estromessa, poich\u00e9 non fu rifornita dalle aree pi\u00f9 grandi che costituivano il precedente ecosistema.\nIl mare port\u00f2 un isolamento aggiuntivo a causa del suo rapido innalzamento sommergendo l'intera costa. L'Irlanda venne presto isolata nel \"Boreale\", subendo un impoverimento delle specie, e trovandosi ad essere la dimora di solo due terzi delle specie presenti nella Britannia, la quale a sua volta venne ad essere isolata alla fine del boreale. La foresta richiuse l'area dove si trovava la precedente tundra europea.\nLa specie umana dovette adattarsi all'invadente foresta o muoversi verso est con i grandi mammiferi. Quelli che rimasero divennero cacciatori-raccoglitori delle foreste e pescatori nelle numerose baie, lagune e acque poco profonde intorno alle migliaia di isole che adesso coprivano i mari d'Europa. Essi vivevano riccamente e vennero incoraggiati ad entrare nella fase pre-produttiva del Mesolitico. Quelli che si spostarono verso est si dedicarono alla caccia degli ultimi esemplari selvatici di grande mole, dedicando i loro sforzi migliori a formare greggi di ci\u00f2 che restava. Nelle Americhe, gli uomini abbandonarono la fase paleoindiana, passando nel periodo arcaico nelle Americhe.\nNel frattempo l'umanit\u00e0 nel sud della zona temperata settentrionale aveva gi\u00e0 iniziato a prodursi in proprio il cibo, in varie localit\u00e0 separate tra loro da ampi spazi, in quello che rappresentava ormai gli esordi della civilt\u00e0. Non c'\u00e8 nessuna testimonianza di qualche esteso contatto con le culture del nord durante il periodo \"Boreale\". I produttori tendevano a vivere in centri densamente popolati senza nessun interesse a muoversi di l\u00e0, eccetto quando erano motivati a trovare nuove terre. I raccoglitori vagavano ampiamente sulle loro terre, costruendo solo insediamenti temporanei in cui trascorrere l'inverno.\nFlora.\nDurante la zona di polline IV pre-boreale, una grande quantit\u00e0 di polline proveniente da alberi inizi\u00f2 a rimpiazzare il polline delle specie di \"terra aperta\", dal momento che le specie arboree pi\u00f9 mobili e flessibili colonizzavano il territorio verso nord, sostituendo le piante della tundra dell'era glaciale. Tra le prime sono da annoverare le betulle, in particolare \"Betula pubescens\" e \"Betula pendula\", insieme al \"Sorbus aucuparia\" e al pioppo tremulo (\"Populus tremula\"). Particolarmente sensibili ai cambiamenti di temperatura e capaci di muoversi verso nord quasi immediatamente furono il \"Juniperus nana\" e il \"Juniperus communis\" (cio\u00e8 il ginepro nano e l'arbustivo), i quali raggiunsero la massima densit\u00e0 nello stadio \"pre-boreale\", prima che le loro nicchie fossero soppiantate da altre specie. Il pino segu\u00ec poco dopo, per cui la zona boschiva aperta risultante viene spesso chiamata foresta di betulle o di pini e betulle.\nNell'ancora pi\u00f9 caldo \"stadio primario Boreale\" della zona di polline V, il \"Corylus avellana\" (nocciolo) e il pino si espansero nelle zone boschive a betulla a un tal grado che i palinologi si riferiscono all'ecoambiente risultante come a una foresta di noccioli e pini. Nel \"Boreale tardo\" vennero soppiantati dall'espansione di una foresta decidua chiamata foresta mista di querce. Pini, betulle e noccioli furono ridotti a favore della quercia, dell'olmo, del tiglio e dell'ontano. La tundra precedente era adesso chiusa da una copertura di foresta densa. Nelle zone paludose prevalse la \"Typha latifolia\". Specie meno tolleranti il freddo, come l'edera e il vischio, si potevano trovare in Danimarca.\nFauna.\nLa nuova foresta fu popolata da animali dai refugia in Italia, Spagna e Balcani. Specie come l\"'Emys orbicularis\" (tartaruga di stagno europea), che necessitano di temperature pi\u00f9 alte, si potevano trovare in Danimarca. Il piviere dorato euroasiatico arriv\u00f2 fino in Norvegia.\nI perissodattili delle pianure (cavalli, rinoceronti, ecc.) furono rimpiazzati dai cervidi delle foreste: \"Cervus elaphus\" (cervo nobile o cervo europeo), \"Capreolus capreolus\" (capriolo) e \"Alces alces\" (alce). Il cinghiale popolava le foreste di querce, mentre il \"Bos primigenius\" (uro, l'antenato degli odierni bovini) frequentava radure e folti boschetti. Tra i predatori: \"Canis lupus\" (lupo), \"Ursus arctos\" (orso bruno), \"Lynx lynx\" (lince), \"Felis silvestris\" (gatto selvatico). La \"Lepus europaeus\" (lepre) era una delle prede.\nLe acque dell'entroterra sarebbero come le acque europee attuali, se esse non avessero subito l'intervento esterno. Il \"Castor fiber\" (castoro) fece aumentare le terre umide arginando i corsi d'acqua e stagni. La \"Lutra lutra\" (lontra) vi cacciava il pesce, come l\"'Esox lucius\" (luccio settentrionale) e i pesci gatto.\nGli umani.\nIl preboreale-Boreale in Europa fu un periodo di transizione dalle culture paleolitiche a quelle del Mesolitico. Le foreste e le zone costiere sommerse furono ambienti ricchi di vita. Gli insediamenti umani per\u00f2 evitavano la parte pi\u00f9 fitta delle foreste, privilegiando ruscelli, laghi, e specialmente le baie dell'oceano.\nInsediamenti pre-boreali sono stati trovati nell'Europa centro-settentrionale, come a Friesack. Qui reperti insoliti, come diversi frammenti di rete fatta con fibre vegetali, suggeriscono che la pesca sia stata una componente importante.\nI reperti provenienti da un altro insediamento a Vis, vicino al fiume Vy\u010degda in Russia, offrono maggiori dettagli sulla vita in un insediamento del \"Boreale\". Fibre di piante venivano usate per fare canestri e per immanicare le punte d'ossa alle aste per formare le lance. I pescatori attraversavano le acque con imbarcazioni fatte di corteccia, mosse da remi, e gettavano le reti. Essi realizzavano anche reti portatili utilizzando anelli di legno e fibre vegetali.\nLa ricerca di cibo continuava anche d'inverno: infatti sono stati trovati sci e slitte con pattini. La renna continuava ad essere cacciata e probabilmente veniva a formare mandrie addomesticate. Sono stati trovati archi, frecce e lance. Era abbastanza comune abbellire gli utensili in legno o ossa mediante la scolpitura; pochi erano i motivi utilizzati: la testa d'alce, il serpente e l'uomo.\nIn Europa, la maggiore cultura era la Maglemosiana (9000\u20136400 a.C.), che si estese dalla Danimarca alla Russia. Le culture localizzate comprendevano i Neman della Lituania, i Kunda di Lettonia ed Estonia, gli Aziliani della Francia, e gli Epigravettiani d'Italia. Verso la fine del Mesolitico, le tradizioni locali iniziano a moltiplicarsi, forse a causa delle influenze dal sud, o al generale avanzamento della cultura.\nNell'America del Nord appartengono a questo periodo il complesso di San Dieguito e il complesso del lago Mojave, situati nella regione costiera della California meridionale e nel deserto del Mojave, e altri complessi nel deserto di Sonora, nel deserto di Yuma (Messico settentrionale) e nella penisola della Bassa California."}
{"id": "2408114", "revid": "648716", "url": "https://it.wikipedia.org/wiki?curid=2408114", "title": "Universi paralleli (saggio)", "text": "Universi paralleli \u00e8 un saggio scritto da Fred Alan Wolf, nel quale l'autore analizza gli ultimi modelli cosmologici tradizionali e alternativi che prevedono, tra le varie possibilit\u00e0, anche la presenza di una regione spazio-temporale costituita da materia, pianeti ed esseri, in qualche modo, duplicati degli originali.\nWolf (laureato in fisica, divulgatore e ricercatore indipendente) sostiene che per rendere credibile l'ipotesi affascinante degli universi paralleli gli scienziati debbano proporre idee e concetti innovativi nell'ambito di alcuni elementi chiave del modello di spiegazione del cosmo, quali la relativit\u00e0, il tempo e lo spazio.\nIl libro inizia con una descrizione del mondo subatomico svolta secondo il modello quantistico e spiega le cause e le giustificazioni della introduzione della teoria degli universi paralleli; successivamente Wolf presenta i principi fondamentali relativi agli universi paralleli e i loro elementi principali, come i buchi neri, veri e propri punti di accesso verso gli altri universi. L'autore analizza gli scenari di sviluppo degli universi paralleli a partire dalla loro nascita, ai tempi del big bang. Wolf non trascura nemmeno l'ipotesi di un collegamento fra la mente umana e i cosmi paralleli, utilizzante come ponte di accesso il mondo onirico, e indaga le caratteristiche dei malati di schizofrenia, che potrebbero invece celare abilit\u00e0 straordinarie di ricezione di segnali provenienti da altre dimensioni."}
{"id": "2408117", "revid": "110157", "url": "https://it.wikipedia.org/wiki?curid=2408117", "title": "Trilogia della citt\u00e0 di R.", "text": "Trilogia della citt\u00e0 di R. \u00e8 un libro scritto da Maria Rita Parsi, sociologa, nel quale sono raccolte le tre prime opere realizzate dall'autrice a partire dal 1976. Le tre opere sono legate da un filo conduttore, costituito dalla indagine sul territorio eseguita dalla sociologa, finalizzata ad esplorare la vita ai margini di una metropoli, la reale condizione dei bambini e delle loro famiglie, le istituzioni scolastiche perennemente in ritardo sui tempi, le periferie, il loro degrado e abbandono ma anche l'impegno politico e civile atto a risollevarle, il razzismo sempre in agguato, la pratica malavitosa dello sfruttamento di minori, il tentativo di valorizzare le diversit\u00e0, il tentativo di incanalare e convertire la violenza e il degrado grazie all\"'action cr\u00e9ative\".\nLa prima parte del libro \u00e8 dedicata alla esperienza della animazione, ideata per sopperire la contemporanea crisi del teatro e delle strutture educative scolastiche e familiari, avvenuta verso la fine degli anni sessanta. L'animazione consente di alterare il tradizionale rapporto tra educatore e educando, in quanto non esistono pi\u00f9 ruoli fissi e gerarchizzati, che vengono sostituiti da collaborazioni di gruppo con ruoli paritetici. L'esperienza raccontata nel libro \u00e8 doppiamente importante perch\u00e9 \u00e8 ambientata in una borgata, trascurata dalle istituzioni e dalla societ\u00e0, nella quale esistevano pochi spazi per l'aggregazione sociale culturale e artistica. Alcuni degli strumenti dell'animazione sono stati il dibattito, il giornale murale, i testi teatrali, la musicoterapia, la ludocoreografia, l'animazione teatrale e grafica, l'animazione dei burattini, il teatro didattico, il cinema realizzato in proprio, lo psicodramma, i murales, i manifesti, la stampa (vedi l'esperienza simile attualmente attiva de \"il Visionario\"), la scultura e gli incontri pubblici.\nL'autrice narra la storia delle borgate, e presenta numerose storie di famiglie provenienti da quei contesti socio-ambientali, e introduce il lavoro sul territorio svolto per debellare il razzismo e per coinvolgere i cittadini in attivit\u00e0 culturali creative."}
{"id": "2408120", "revid": "46291", "url": "https://it.wikipedia.org/wiki?curid=2408120", "title": "Nelumbo nucifera", "text": "Nelumbo nucifera , comunemente noto come fior di loto asiatico, \u00e8 una pianta acquatica appartenente alla famiglia delle Nelumbonaceae, originaria dell'Asia e dell'Australia.\nDescrizione.\n\u00c8 una pianta a crescita rapidissima, tipica di stagni e invasi con acque stagnanti o quasi prive di corrente, profondi 5\u201350\u00a0cm ed oltre.\nQuesta specie ha foglie di colore verde-glauco, peltate, di aspetto ceroso, grandi fino a 60 cm di diametro, che emergono per oltre 1 m dal pelo dell'acqua, con un lungo peduncolo che supera in lunghezza il picciolo, i fiori di grandi dimensioni oltre 20\u00a0cm di diametro, sono colorati di rosa con un tipico profumo d'anice, con frutti molto ornamentali.\nSimbologia.\nIl fior di loto viene considerato un fiore sacro per l'Induismo e il Buddhismo, mentre in India \u00e8 uno dei simboli nazionali e appare nelle bandiere di alcuni principati indiani (prima dell'unificazione) e in due delle quattro varianti della \"bandiera dell'indipendenza indiana\", presentata nel 1907 a Stoccarda, da Bhikaiji Cama, un'importante rappresentante del Movimento per l'indipendenza indiana.\nNel Buddhismo \u00e8 il simbolo dell'essenza della vita umana (buddhit\u00e0) che, pur rimanendo pulita, affonda le radici nel fango della realt\u00e0. Senza il fango il loto non pu\u00f2 esistere, cos\u00ec come il Buddha si manifesta grazie agli affanni della vita quotidiana. Inoltre il loto sviluppa il frutto e il seme nello stesso periodo e quindi \u00e8 il simbolo della legge buddista di causa-effetto.\nIl fiore di loto, detto anche Padma, loto sacro, loto indiano o rosa del Nilo, ha un\u2032accezione particolare, quello della purezza del corpo dell\u2032anima. Viene considerato tale perch\u00e9 viene associato al Buddha e ai suoi insegnamenti. La leggenda narra che in ogni luogo dove Buddha faceva i suoi primi passi, nascevano fiori di loto. Le divinit\u00e0 sono solite essere rappresentate sedute su questo fiore. Nella letteratura classica asiatica, esprime grazia, eleganza, bellezza, purezza e perfezione.\nI fiori di loto si differenziano in base al colore."}
{"id": "2408123", "revid": "287204", "url": "https://it.wikipedia.org/wiki?curid=2408123", "title": "Angamaly", "text": " \nAngamaly (o Angamali, Angamally) \u00e8 una suddivisione dell'India, classificata come \"municipality\", di 33.424 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 11' 60 N e 76\u00b0 24' 0 E e ha un'altitudine di 31 .\nSociet\u00e0.\nEvoluzione demografica.\nAl censimento del 2001 la popolazione di Angamaly assommava a 33.424 persone, delle quali 16.448 maschi e 16.976 femmine. I bambini di et\u00e0 inferiore o uguale ai sei anni assommavano a 3.767, dei quali 1.900 maschi e 1.867 femmine. Infine, coloro che erano in grado di saper almeno leggere e scrivere erano 28.131, dei quali 14.071 maschi e 14.060 femmine."}
{"id": "2408127", "revid": "109651", "url": "https://it.wikipedia.org/wiki?curid=2408127", "title": "Chuck Sherman", "text": ""}
{"id": "2408129", "revid": "2064471", "url": "https://it.wikipedia.org/wiki?curid=2408129", "title": "Charlene Choi", "text": "\u00c8 prevalentemente conosciuta per aver fatto parte del duo femminile cantopop Twins, insieme a Gillian Chung.\nBiografia.\nLa Choi \u00e8 nata a Vancouver, Canada. Pochi anni dopo la sua nascita, la famiglia si \u00e8 trasferita ad Hong Kong. Charlene parla fluentemente il cantonese e il cinese. Dopo essersi diplomata alla \"Rosaryhill School\", scuola frequentata da alcune altre popstar, ha iniziato a lavorare come modella a tempo pieno ad Hong Kong. \u00c8 stata scoperta dall'Emperor Entertainment Group, che l'ha poi unita a Gillian Chung per formare il duo cantopop Twins.\nOltre alla carriera musicale, la Choi \u00e8 divenuta un'attrice di successo nell'industria cinematografica di Hong Kong, recitando spesso a fianco di nomi quali Andy Lau ed Eason Chan. Lei stessa ha scritto un articolo che descrive la sua carriera musicale.\nIl suo significativo ruolo nel thriller psicologico \"Diary\" dei fratelli Pang le ha fatto guadagnare diverse nomination in festival cinematografici, oltre a farle vincere il premio come \"Miglior Attrice\" all'undicesimo \"Puchon International Fantastic Film Festival\" (un festival cinematografico coreano).\nPer il suo film pi\u00f9 recente \"Simply Actors\", che \u00e8 stato un successo ai botteghini, ha ricevuto numerose nomination per la sua recitazione eccellente, debitamente descritta da un pubblico di critici cinematografici. Solo mesi pi\u00f9 tardi, ha lasciato i \"Golden Bauhinia Film Awards\" stringendo in mano i premi come \"Miglior Attrice\" e \"Attrice Preferita del Pubblico\" per la sua interpretazione del personaggio di Dani Dan in \"Simply Actors\". La Choi \u00e8 altres\u00ec apparsa insieme al giovane cantante pop taiwanese Jay Chou nell'attesissimo film \"Shaolin Basket\".\nNel frattempo, nei primi mesi del 2008, le Twins hanno pubblicato il loro terzo album in cinese, intitolato \"Tong Hua Yan Yu\". Il titolo viene letteralmente tradotto come \"Il discorso di Gillian, le parole di Charlene\"; tuttavia con la pronuncia mandarina si pu\u00f2 altres\u00ec intendere \"fiabe e favole\". La copertina dell'album presente due facciate, ognuna dedicata alle due componenti del gruppo. L'album presenta una collezione di quattro assoli di ognuna delle ragazze, oltre a due canzoni cantate insieme. Sono presenti anche delle collezioni di foto personali delle due cantanti.\nLa Choi \u00e8 apparsa anche nell'attesissimo film taiwanese \"The Butterfly Lovers\", basato su una popolare favola cinese, insieme a Wu Chun e Hu Ge. \"The Butterfly Lovers\" \u00e8 uscito nei cinema il 9 ottobre 2008. Durante le riprese del film, sono sorte voci di un presunto flirt tra la Choi e Wu Chun (gli attori protagonisti). Sebbene le voci siano state smentite, Wu Chun ha affermato che i due hanno stretto un accordo con Jingle Ma (il regista di \"The Butterfly Lovers\") per collaborare ancora in futuro.\nNel 2008 Charlene ha raggiunto altri riconoscimenti in ambito musicale. Due dei suoi singoli da solista, \"Little Sister\" e \"Make a Wish\", hanno raggiunto la prima posizione nelle classifiche musicali, e sono rimaste tra i primi 10 singoli pi\u00f9 venduti di quattro classifiche musicali per pi\u00f9 di 11 settimane. Sin dal debutto delle Twins, il duo ha partecipato alle donazioni per l'associazione per bambini malati \"Make-A-Wish\". Quest'anno, come ambasciatrice della \"Make-A-Wish\", Charlene ha venduto ben 5000 copie dei suoi singoli in un lasso di tempo di mezz'ora, oltre ad aver venduto capi di vestiario della sua linea di abbigliamento \"SAL\" per raggiungere l'obiettivo stabilito.\nLa cantante ha scritto un libro autobiografico, mettendo il risalto gli anni dell'adolescenza vissuti come figlia di due genitori separati. Sebbene Charlene sia rimasta strettamente in contatto con entrambi, dopo il divorzio dei genitori \u00e8 rimasta a vivere dal padre. Nel suo libro \"Single Family's Love\", possono essere letti diversi scambi di bigliettini tra lei e suo padre, essendo quello il metodo che utilizzavano per comunicare a causa della frequente assenza di Charlene da casa, dovuta al perseguimento dei suoi obiettivi come attrice e cantante. I soldi guadagnati dalle vendite delle 5000 copie limitate della prima edizione sono stati tutti devoluti alla fondazione \"Make-A-Wish\". L'introduzione del libro \u00e8 stata scritta dall'amico Jay Chou, mentre la compagna di gruppo Gillian Chung ha espresso alcuni dei suoi pensieri nella stessa introduzione di Charlene. Recentemente \u00e8 stata stampata una seconda edizione del libro, che sar\u00e0 presto in vendita e distribuita anche oltreoceano.\nVerso la fine del 2008, Charlene ha ulteriormente espanso la sua carriera verso altri campi del mondo dello spettacolo. Oltre ad essere una cantante ed attrice cinematografica, ha ottenuto anche dei ruoli a teatro. Nel musical \"Knight Star\" ha il ruolo di attrice protagonista, interpretando il personaggio di \"Rose\". Dopo 7 anni, il musical ha permesso a Charlene di recitare nuovamente con Jimmy Lin, ossia il primo attore a recitare insieme a lei nel ruolo di protagonista nella serie televisiva \"The Monkey King: Quest for the Sutra\", appena all'inizio della carriera di attrice della Choi. Altre star che recitano nel musical sono Julian Cheung ed Alice Liu. Il musical \u00e8 stato utilizzato come evento promozionale della compagnia Chivas, per favorire l'espansione in Cina con la campagna pubblicitaria \"Live with Chivalry\".\nNel dicembre 2008, la Choi ha iniziato le riprese del suo primo Drama taiwanese, \"Calling Big Star\" (Hu Jaio Da Ming Xing), prodotto da Angie Chai e diretto dal regista Lee. Al suo fianco, come protagonista maschile, recita il famoso attore taiwanese Mike He. Il drama \u00e8 trasmesso dall'aprile del 2009.\nAltri progetti di Charlene confermati per il 2009 sono la partecipazione ad un film di danza, e quella a \"Passionate Years\", che \u00e8 stata per\u00f2 rimandata a settembre di questo stesso anno. I primi progetti di cui si sentono voci nel 2009 sono \"Meteor Rain\", un remake di \"Meteor Garden\", e \"Chengdu, I Love You.\"\nDurante i primi giorni di febbraio 2009, Charlene \u00e8 divenuta ambasciatrice per l'organizzazione di carit\u00e0 \"30 Hours Famine\". \u00c8 stata una settimana in Nepal per garantire aiuto a bambini e famiglie locali. Ha collaborato fornendo riserve di cibo alle scuole, e la gente locale ha ricambiato insegnando a lei alcune tecniche di giardinaggio. Nell'aprile del 2009, Charlene ha partecipato al \"30-Hour Famine Concert\", aprendo il concerto cantando un assortimento di nuove canzoni cinesi ed inglesi, oltre ad alcune vecchie canzoni delle Twins, per quasi un'ora.\nCharlene Choi ha pubblicato il suo album di debutto da solista, \"Two Without One\", il 9 aprile 2009. In meno di una settimana, l'album ha venduto lo spaventoso numero di 10.000 copie solo ad Hong Kong, ottenendo il disco d'oro nella regione di Hong Kong. In meno di un mese, l'album ha venduto in totale 30.000 copie ad Hong Kong, ed ha ottenuto il disco di platino sempre nella regione. A causa delle vendite altissime e della domanda che incrementa, una seconda versione del disco \u00e8 stata pubblicata il 6 maggio come edizione limitata, con 50.000 copie disponibili.\nDiscografia.\n\"Make a Wish\" (2008)\n\"Two Without One\" (2009)\nPremi e nomination.\n2002\n2004\n2006\n2007\n2008\nCollegamenti esterni.\nCharlene Choi su EEG Music"}
{"id": "2408130", "revid": "110157", "url": "https://it.wikipedia.org/wiki?curid=2408130", "title": "Rove McManus", "text": "Vita privata.\nNasce a Perth, nell'Australia Occidentale, da John e Coralie McManus. Si trasferisce in Inghilterra dove studia alla Orana Catholic Primary School e al Corpus Christi College. All'inizio degli anni '90 torna in Australia, questa volta a Melbourne, per inseguire la carriera di comico. Si sposa con l'attrice australiana Belinda Emmett il 29 gennaio 2005 a Waverley, nella periferia di Sydney. Un cancro al seno causa la morte della moglie l'11 novembre 2006. \u00c8 tifoso del Fremantle Football Club, nel quale giocava suo cugino Shaun McManus. Dall'ottobre 2007 frequenta l'attrice Tasma Walton.\nCarriera.\nNel 1997 McManus conduce The Loft Live, prodotto dalla RMITV. Arriva al Network Nine nel 1999 ma il suo show viene cancellato dopo la prima edizione.\nNel 2000 gli viene offerta l'opportunit\u00e0 di produrre una nuova versione del suo programma su Network Ten. Il suo nuovo show, Rove Live, presto diventa una delle produzioni di punta del canale televisivo e viene mandato in onda anche in Nuova Zelanda su TV3. \nLo spettacolo pu\u00f2 essere descritto come un Late Show australiano: interviste a personaggi famosi, gag comiche e musica live.\nNel 2000 McManus d\u00e0 vita alla sua casa di produzione, la Roving Enterprises.\nDal 2002 la sua compagnia produce gli ARIA Music Awards che fino al 2004 erano presentati dallo stesso McManus. \nNel novembre 2006, dopo la morte della moglie, Rove si allontana dagli schermi televisivi e gli ultimi episodi del suo programma non vanno in onda.\nIl suo ritorno avviene il primo aprile del 2007 con un format di maggiore portata, lo show viene chiamato semplicemente \"Rove\".\nNel settembre 2007 McManus debutta come conduttore di un game show basato sul format statunitense Are You Smarter Than a 5th Grader?."}
{"id": "2408134", "revid": "38120", "url": "https://it.wikipedia.org/wiki?curid=2408134", "title": "MARS (cifrario)", "text": "In crittografia il MARS \u00e8 un cifrario a blocchi che \u00e8 stato presentato da IBM come candidato al processo di standardizzazione dell'Advanced Encryption Standard. Il MARS \u00e8 stato selezionato come finalista dell'AES nell'agosto del 1999 dopo che alla conferenza \"AES2\" del marzo 1999 era stato votato come quinto ed ultimo algoritmo finalista. Il gruppo di sviluppatori che ha progettato il MARS include Don Coppersmith, che ha partecipato anche alla creazione del Data Encryption Standard (DES) circa 20 anni prima.\nSecondo quanto dichiarato ufficialmente da IBM, il MARS \u00e8, insieme al Serpent, uno dei pochi algoritmi finalisti dell'AES specificatamente sviluppati per resistere anche a tecniche di crittanalisi future. Curioso \u00e8 il fatto che anche il gruppo di sviluppo del Twofish fece una dichiarazione simile per il suo cifrario.\nStruttura.\nIl MARS opera su blocchi dati di 128 bit e pu\u00f2 usare chiavi di lunghezza variabile da 128 a 448 bit (con incrementi di 32 bit). A differenza della maggioranza dei cifrari a blocchi il MARS ha una struttura eterogenea denominata rete di Feistel non bilanciata: ci sono infatti 8 passaggi \"in avanti\" ed 8 passaggi \"indietro\". Questi 16 passaggi sono preceduti e seguiti da altri 8 passaggi definiti di \"mescolamento\" ed indipendenti dalla chiave di cifratura.\nSicurezza.\nLe sotto-chiavi con lunghe sequenze di 1 e 0 possono portare ad attacchi efficienti contro il MARS. I due bit meno significativi delle sotto-chiavi usate nelle operazioni di moltiplicazione nei passaggi interni sono sempre impostate ad 1. Per questo ci sono sempre due input che non sono modificati attraverso il processo moltiplicativo, ed altri due che hanno output fissi (relativamente alla sotto-chiave).\nEli Biham, Bruce Schneier, Bart Preneel, Lars Knudsen ed altri esperti hanno proposto diversi attacchi su versioni del MARS con un numero ridotto di passaggi. Il pi\u00f9 efficiente di questi \u00e8 quello di Kelsey, Kohno e Schneier condotto ad una versione del MARS con 11 passaggi e che sfrutta l'attacco a boomerang: l'attacco permette di violare il cifrario utilizzando 265 testi in chiaro scelti."}
{"id": "2408135", "revid": "1718925", "url": "https://it.wikipedia.org/wiki?curid=2408135", "title": "Locomotiva FNM E.640", "text": "Le locomotive E.640 sono un gruppo di locomotive elettriche a corrente continua a ad azionamento reostatico, in uso presso le Ferrovie Nord Milano e le Ferrovie Emilia Romagna.\nFurono acquistate usate dalle ferrovie slovene, dove erano classificate nel gruppo 342.\nStoria.\nLe 40 locomotive furono consegnate nuove alle ferrovie jugoslave Jugoslovenske \u017deleznice (J\u017d) che le impiegarono sulle linee elettrificate in corrente continua della Slovenia. Ottenuta l'indipendenza nel 1991, quest'ultimo Stato le ingloba nel parco delle neocostituite ferrovie della Slovenia Slovenske \u017eeleznice (S\u017d) presso le quali mantennero l'originaria classificazione 342-001-040.\nDalla caratteristica estetica squadrata tipica delle realizzazioni italiane coeve dalle quali erano derivate (gruppi E.645/E.646), le locomotive furono dotate di una vistosa livrea gialla e nera che negli anni Duemila ha iniziato ad essere soppiantata dallo schema rosso delle S\u017d.\nNei primi anni del 2000, per cogliere le occasioni prospettate dalla liberalizzazione del traffico merci in ferrovia, sia le FNM che le FER si rivolsero al mercato dell'usato e delle dismissioni per acquistare locomotive dal costo contenuto; la scelta ricadde dunque sulle 342 slovene, ribattezzate in Italia E.640. Si tratta di locomotive tradizionali a corrente continua a 3000 volt progettate impiegando le stesse tecnologie costruttive delle nuove E.645/646 di cui Ansaldo e Asgen erano produttrici. Le locomotive sono state attrezzate sin dall'inizio delle apparecchiature atte allo scopo di permetterne la circolazione anche sulle linee RFI e sono provviste della possibilit\u00e0 di operare in telecomando e con apparecchiature di vigilanza per la guida ad agente unico.\nLe FNM usavano queste macchine, in semplice e multiplo attacco, per i servizi merci su RFI, svolti dalla societ\u00e0 NORDCARGO, di cui rivestivano livrea. Nel periodo 2006-2007 vennero rimpiazzate dalle nuove locomotive politensione Siemens E189 successivamente dalle monotensione Bombardier Traxx E483. Il loro servizio \u00e8 proseguito sulle rete sociale delle FNM al traino di convogli regionali composti da vetture tipo RIC delle FFS, appositamente noleggiate, in attesa della consegna dei nuovi elettrotreni TSR, cos\u00ec da permettere la graduale radiazione di materiale viaggiatori vetusto EB 730.\nL'esercizio passeggeri delle unit\u00e0 FNM cess\u00f2 con il cambio d'orario del 12 dicembre 2010, pur rimanendo ancora disponibili nel 2015 come riserva/soccorso sulla rete sociale ex FNM e per mobilit\u00e0 interna del deposito di Novate Milanese. Al 2016 le locomotive risultavano in vendita, la procedura di acquisto \u00e8 scaduta il 31 gennaio 2017.\nLe unit\u00e0 in carico a FER, in considerazione del non elevato traffico merci e della relativamente bassa capacit\u00e0 di trazione, hanno sempre visto un utilizzo non intenso; nel 2011-2012 le stesse sono state impiegate in regime di noleggio dalla controllata Oceanogate, prima che questa si dotasse di un parco di trazione proprio.\nCaratteristiche.\nLa cassa \u00e8 autoportante in acciaio saldato e divisa in cinque comparti; le cabine di guida, unite da un corridoio centrale e due vani per le apparecchiature elettriche e ad alta tensione.\nI carrelli sono analoghi a quelli delle E.646 delle FS. \u00c8 invece differente la motorizzazione e la sospensione dei motori \u00e8 del tipo semplice ma antiquato \"a naso\". Le sospensioni primarie e secondarie sono con molle a balestra a queste ultime \u00e8 collegata la trave oscillante. Tra i carrelli \u00e8 presente un sistema antiserpeggio.\nIl rapporto di trasmissione \u00e8 25/76 e la velocit\u00e0 massima di .\nL'impianto pneumatico si avvale di un compressore rotativo Siemens che ha sostituito i due compressori originali di tipo alternativo.\nIl freno di bordo \u00e8 di due tipi: continuo Oerlikon e diretto. Su ogni asse agiscono due ceppi per ruota autoregistranti.\nParte elettrica.\nSull'imperiale sono montati due pantografi monobraccio (sostituiti con quelli tradizionali sulle unit\u00e0 di propriet\u00e0 FER). Il circuito di trazione, di tipo classico, \u00e8 protetto da interruttore generale, e presenta due combinazioni dei motori: serie e parallelo con 5 gradi di indebolimenti di campo. L'avviamento e la frenatura avvengono con l'inserzione di pacchi reostatici.\nI motori sono a quattro poli collegati a due a due in serie.\nLe batterie sono a .\nLe cabine di guida sono del tipo E.645-E.646, con tradizionale maniglione di avviamento a cremagliera, mentre parte della strumentazione \u00e8 stata rifatta. Sopra al maniglione \u00e8 posto un altro maniglione pi\u00f9 piccolo, che serve per la frenatura elettrica."}
{"id": "2408140", "revid": "1782831", "url": "https://it.wikipedia.org/wiki?curid=2408140", "title": "Ballistic", "text": "Ballistic \u00e8 un film thriller d'azione del 2002 diretto da Wych Kaosayananda e con Antonio Banderas e Lucy Liu.\nLa pellicola \u00e8 incentrata sui due agenti Ecks e Sever, inizialmente opposti l'uno all'altro ma accomunati da un medesimo nemico, l'agente Robert Gant, che ha segnato profondamente le loro vite.\n\"Ballistic\" \u00e8 stato un flop al botteghino ed \u00e8 stato stroncato dalla critica, venendo definito uno dei peggiori film mai realizzati. Su \"Rotten Tomatoes\" detiene un raro 0% di gradimento, basato su 118 recensioni tutte negative, rendendolo il film con le peggiori critiche nella storia del sito.\nTrama.\nL'agente segreto Robert Gant ha rubato un dispositivo nanotecnologico che si impianta nel corpo umano e uccide la persona all'istante se attivato, provocando un improvviso infarto fatale. Gant ha utilizzato il figlio Michael per contrabbandarlo ma prima che possa recuperare il dispositivo il bambino viene rapito dall'agente Sever. La ragazza, ex-dipendente di Gant, infatti sembra voglia vendicarsi dell'uomo perch\u00e9 anni prima aveva ucciso suo figlio e suo marito. Intanto l'agente Jeremiah Ecks dell'FBI, da tempo demotivato come poliziotto a causa della morte delle moglie Vinn avvenuta sette anni prima, viene incaricato dal vicecapo, Julio Martinez, di recuperare il micidiale congegno. Per motivarlo ad adempiere al compito, che Ecks vorrebbe rifiutare, Martinez gli rivela che la moglie potrebbe non essere morta.\nA un primo assalto verso Sever, gli uomini di Gant non riescono a fermare la donna, che sfugge grazie alle sue grandi conoscenze di arti marziali. Poco dopo arrivano anche Ecks e la sua squadra, e Sever ferisce Martinez per poi darsi alla fuga inseguita da Ecks, il quale poco dopo viene arrestato con l'accusa di essere in combutta con l'agente. Tuttavia mentre sta per essere trasferito al penitenziario, Sever da un cavalcavia riesce a far sbandare il furgone e, dopo aver messo K.O. l'agente, invece di ucciderlo gli lascia un biglietto con l'indirizzo nel quale trover\u00e0 sua moglie. Si scopre che Vinn non \u00e8 morta ma \u00e8 addirittura sposata con Robert Gant, e dopo una lite con il marito, la donna si reca all'acquario dove reincontra Ecks e gli spiega che sette anni prima Gant, da sempre innamorato di lei, dopo una cena insieme tutti e tre aveva fatto credere a Ecks che lei fosse morta e a lei che lui fosse morto, facendo esplodere due ordigni nelle loro rispettive macchine. Vinn rivela inoltre a Ecks che Michael \u00e8 suo figlio.\nRiappacificati, i due vengono raggiunti da Sever che li porta al nascondiglio dove tiene nascosto Michael, al quale \u00e8 riuscita a estrarre il dispositivo mortale. Raggiunti da Gant e dalla sua banda, i due danno il via ad una lotta serrata condita da esplosioni, sparatorie e combattimenti al fine del quale Ecks va via con sua moglie e suo figlio, mentre Sever uccide Gant impiantandogli il dispositivo che lui stesso aveva rubato come vendetta per la sua famiglia.\nAccoglienza.\nIncassi.\n\"Ballistic\" \u00e8 stato un flop al botteghino, incassando 20 milioni di dollari nel mondo contro un budget di 70 milioni.\nCritica.\nIl film \u00e8 stato stroncato dalla critica, venendo definito uno dei peggiori film mai realizzati. Sul sito aggregatore di recensioni \"Rotten Tomatoes\" detiene un raro 0% di gradimento, con un voto medio di 2,6 su 10, basato su 118 recensioni professionali, stabilendo il record di film con il pi\u00f9 alto numero di recensioni negative sul sito. Il consenso critico del sito recita: \"Un film sorprendentemente inetto, \"Ballistic: Ecks vs. Sever\" offre un'azione esagerata ed estrema senza un accenno di arguzia, coerenza, stile o originalit\u00e0.\"\nSu Metacritic, il film detiene un punteggio di 19 su 100, basato su 26 recensioni. Roger Ebert gli assegn\u00f2 una stella su quattro e lo inser\u00ec nella sua lista di film pi\u00f9 odiati, definendolo: \"un pasticcio sgraziato, sommerso nel caos, che occasionalmente emerge per clich\u00e9, sovraccarico di effetti speciali ed esplosioni, privo di continuit\u00e0, sanit\u00e0 e coerenza. Non c'\u00e8 niente di sbagliato nel titolo \"Ballistic: Ecks vs. Sever\" che rinominandolo \"Ballistic\" non avrebbe risolto. Strano che abbiano scelto un titolo cos\u00ec ingannevole quando, in realt\u00e0, il film non parla di Ecks contro Sever, ma di Ecks e Sever che lavorano insieme contro un nemico comune - sebbene Ecks, Sever e il pubblico impieghino molto tempo per capirlo.\"\nVideogioco.\nBasato sulla trama del film, nel 2002 \u00e8 uscito un videogioco in prima persona per Game Boy Advance, dal titolo \"Ecks vs Sever\", valutato positivamente dalla critica specializzata. L'anno successivo \u00e8 uscito anche il sequel \"Ballistic: Ecks vs Sever\" anch'esso per Game Boy Advance."}
{"id": "2408145", "revid": "287204", "url": "https://it.wikipedia.org/wiki?curid=2408145", "title": "Promozione 1978-1979", "text": "Nella stagione 1978-1979, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione.\nRegolamento.\nLa normativa F.I.G.C. in vigore dalla stagione sportiva 1969-70 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:"}
{"id": "2408147", "revid": "22475", "url": "https://it.wikipedia.org/wiki?curid=2408147", "title": "Mia mamma \u00e8 un'aliena", "text": "Mia mamma \u00e8 un'aliena (\"Where Have All Parents Gone?\") \u00e8 un romanzo per ragazzi scritto nel 1995 da M.T. Coffin, pseudonimo dello scrittore statunitense George Edward Stanley. In Italia il romanzo \u00e8 stato pubblicato nel 1998 da Sperling &amp; Kupfer.\nTrama.\nUna mattina la protagonista si sveglia sentendo squillare il telefono senza che nessuno vada a rispondere, la casa \u00e8 infatti stranamente vuota. A chiamare \u00e8 la sua migliore amica, spaventata per la scomparsa dei genitori. In breve, tutti i bambini ed i ragazzi della citt\u00e0 di Broxton si rendono conto che gli adulti sono scomparsi. Vengono ritrovati solamente il giorno dopo, ma il loro comportamento diventa sempre pi\u00f9 strano."}
{"id": "2408148", "revid": "767487", "url": "https://it.wikipedia.org/wiki?curid=2408148", "title": "Elrio van Heerden", "text": "Carriera.\nClub.\nElrio van Heerden ha cominciato la carriera nella scuola calcio del Copenaghen a Port Elizabeth, in Sudafrica. \u00c8 arrivato in Danimarca nel 2002, dove ha passato i primi due anni in panchina. Ha effettuato il debutto nel 2004, in una partita contro l'Aalborg al Parken Stadium. Nella stessa partita, \u00e8 andato in rete siglando il gol del pareggio, poco prima del fischio finale. Grazie a quella rete, il Copenaghen ha messo al sicuro la vittoria del titolo, arrivata la settimana dopo con il successo per quattro a due sul Nordsj\u00e6lland.\nIl 24 gennaio 2006, \u00e8 passato al Club Brugge, dove ha passato tre anni e per cui ha segnato due reti in sessantasette apparizioni.\nIl 2 giugno 2009, \u00e8 stato annunciato il suo passaggio al Blackburn, in Premier League, arrivando a parametro zero.\nNazionale.\nHa giocato venticinque partite per il ed ha segnato tre reti. La prima di queste \u00e8 arrivata il 6 luglio 2005, durante la CONCACAF Gold Cup 2005, nella sfida contro il . Ha partecipato alle edizioni 2006 e 2008 della Coppa delle Nazioni Africane, oltre ad essere stato selezionato per la Confederations Cup 2009."}
{"id": "2408149", "revid": "287204", "url": "https://it.wikipedia.org/wiki?curid=2408149", "title": "Promozione 1979-1980", "text": "Nella stagione 1979-1980, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione.\nRegolamento.\nLa normativa F.I.G.C. in vigore dalla stagione sportiva 1969-70 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nBibliografia.\nLe denominazioni delle societ\u00e0 riportate qui integralmente sono state tratte da:\n\"Annuario 1979-80\"' - edito dalla F.I.G.C. - Sede Federale, Via Gregorio Allegri 14 - Roma e conservato presso:"}
{"id": "2408151", "revid": "56620", "url": "https://it.wikipedia.org/wiki?curid=2408151", "title": "Skellig (romanzo)", "text": "Skellig \u00e8 il romanzo d'esordio di David Almond, edito per la prima volta in Inghilterra nel 1998.\nNel 2011 \u00e8 stato pubblicato in Italia il prequel \"La storia di Mina\" (\"My name is Mina\", 2010).\nTrama.\nL'opera, ambientata ai giorni nostri in una citt\u00e0 del nord dell'Inghilterra, \u00e8 narrata in prima persona dal protagonista Michael, un ragazzino alle prese con il dramma di una sorellina nata prematura e in pericolo di vita...\nI genitori di Michael decidono di trasferirsi in una nuova casa, abitata in precedenza da un anziano che vi era deceduto all'interno. Il padre di Michael cerca di ristrutturare l'abitazione, ma non vuole riparare il garage, troppo vecchio e pericolante. Nel frattempo, la madre di Michael trascorre gran parte delle giornate all'ospedale per prendersi cura della figlia nata prematura. Un giorno Michael decide di curiosare nel garage e al suo interno, nascosto tra gli scatoloni, trova una strana creatura dall'aspetto umano: il suo nome \u00e8 Skellig. Michael decide di prendersi cura di Skellig, portandogli tutto ci\u00f2 che chiede (in particolare cibo cinese, birra e aspirine). Quella notte Michael non riesce a chiudere occhio e fa un sogno in cui vede Skellig uscire dal garage e attraversare la giungla (\u00e8 cos\u00ec che sua mamma chiama il giardino di casa) per arrivare nella porta della sua camera. Inizialmente Michael non sa se quell'essere sia reale o un semplice frutto della sua immaginazione, cos\u00ec decide di mostrarlo a Mina, la sua nuova vicina di casa, amante della natura e delle poesie di William Blake. Michael e Mina, col tempo, conquistano la fiducia di Skellig e lo nascondono in una vecchia casa abbandonata, lasciata in eredit\u00e0 a Mina, non lontana da dove vivono. Grazie alle loro cure, lo strano essere recupera sempre pi\u00f9 le forze, acquistando l'aspetto di un giovane uomo con una caratteristica alquanto singolare: due grandi ali che gli spuntano dalle scapole. Skellig poi li informa che presto li dovr\u00e0 lasciare, anche se non rivela loro quale sar\u00e0 la sua destinazione. Intanto le condizioni di salute della sorellina di Michael peggiorano, e deve essere sottoposta a un delicato intervento al cuore. La notte prima dell'operazione, la madre di Michael sogna che un angelo sia entrato nella sua stanza d'ospedale e abbia preso in braccio la figlia. Il giorno successivo, l'intervento chirurgico riesce alla perfezione e la bambina (che verr\u00e0 chiamata Joy) \u00e8 finalmente fuori pericolo. Skellig, come aveva preannunciato, sparisce. Michael, per sua fortuna, vede finalmente tutta la famiglia riunita nella nuova casa.\nRiferimenti religiosi, scientifici e culturali.\nAlmond \u00e8 deliberatamente ambiguo nella definizione dell'esatta natura di Skellig: il lettore \u00e8 portato a pensare che quell'essere sia in effetti un angelo, ma il suo modo di agire e comportarsi \u00e8 apertamente in contrasto con l'immaginario collettivo relativo alle creature angeliche. Ad ogni modo, il testo \u00e8 pieno di riferimenti religiosi (che riflettono l'educazione cattolica di Almond), messi in contrapposizione con tematiche legate alla scienza, in particolare la teoria evoluzionistica (nel corso della storia, Michael si convince che le scapole siano le vestigia di antiche ali, che dimostrerebbe la diretta discendenza degli esseri umani dagli angeli). \nI nomi \"Skellig\" e \"Michael\" derivano probabilmente dall'isola di Skellig Michael, facente parte della Contea di Kerry, in Irlanda. \"Michael\" (Michele, in italiano) \u00e8 anche il nome di un arcangelo. Mina \u00e8 invece il diminutivo di Wilhemina, la forma femminile del nome \"William\" (i genitori di Mina sono grandi estimatori del poeta William Blake).\n\u00c8 stato notato come il romanzo di Almond abbia molti punti in comune con il racconto di Gabriel Garc\u00eda M\u00e1rquez intitolato \"Un uomo anziano con ali enormi\". Nonostante Almond stesso abbia ammesso l'influenza dello scritto di Garc\u00eda M\u00e1rquez nella stesura di Skellig, esistono delle differenze tra queste due opere: in particolare, Michael e Mina accettano e proteggono Skellig, mentre gli adulti protagonisti del racconto di Garc\u00eda M\u00e1rquez sono mentalmente chiusi e crudeli.\nAdattamenti.\nIl romanzo \u00e8 diventato una pi\u00e8ce teatrale nel 2003 per mano del regista Trevor Nunn.\nNel 2008, lo stesso Almond, con le musiche del compositore Tod Machover, ha trasposto il suo scritto in un'opera andata in scena nell'avveniristico teatro Sage di Gateshead, in Inghilterra.\nL'emittente televisiva Sky 1 ha prodotto l'adattamento del romanzo in un film per la tv andato in onda il 12 aprile 2009. Il ruolo di Skellig \u00e8 stato interpretato da Tim Roth. "}
{"id": "2408152", "revid": "62004", "url": "https://it.wikipedia.org/wiki?curid=2408152", "title": "FK Spartak Mosca 2007", "text": ""}
{"id": "2408155", "revid": "287204", "url": "https://it.wikipedia.org/wiki?curid=2408155", "title": "Promozione 1980-1981", "text": "Nella stagione 1980-1981, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione.\nBibliografia.\nGiornali:"}
{"id": "2408159", "revid": "767487", "url": "https://it.wikipedia.org/wiki?curid=2408159", "title": "L.A. punk", "text": "Per L.A. punk si intende la scena punk rock sviluppatasi a Los Angeles e nell'area circostante.\nCaratterizzata da sonorit\u00e0 particolarmente aggressive rispetto all'omologa scena di New York, nasce successivamente alle scene New York punk e punk britannico di Londra; ciononostante \u00e8 una delle pi\u00f9 durature, essendo riuscita a svilupparsi a partire dagli anni ottanta nell'hardcore punk, nell'alternative rock e, successivamente, nell'ondata pop punk/punk revival.. I gruppi della scena suonavano spesso un punk rapido e aggressivo, in opposizione con la scena di New York, spesso orientata verso l'art rock. Tuttavia esistevano anche gruppi atipici come gli X, influenzati dal rockabilly e caratterizzati da una vena poetica nei loro testi. Altri gruppi seminali della scena furono Dils, The Germs, The Weirdos e The Dickies. Con lo scioglimento e la scomparsa della maggior parte dei gruppi storici di Los Angeles, la scena trov\u00f2 un nuovo centro nei Black Flag e nell'etichetta indipendente SST Records, divenendo una delle zone pi\u00f9 ricche di gruppi hardcore punk."}
{"id": "2408161", "revid": "287204", "url": "https://it.wikipedia.org/wiki?curid=2408161", "title": "Promozione 1981-1982", "text": "Nella stagione 1981-1982, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2408162", "revid": "287204", "url": "https://it.wikipedia.org/wiki?curid=2408162", "title": "Promozione 1982-1983", "text": "Nella stagione 1982-1983, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2408164", "revid": "287204", "url": "https://it.wikipedia.org/wiki?curid=2408164", "title": "Promozione 1983-1984", "text": "Nella stagione 1983-1984, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione.\nBibliografia.\nAnnuario 1983-84 - edito dalla F.I.G.C. - Sede Federale, Via Gregorio Allegri 14 - Roma e conservato presso:"}
{"id": "2408167", "revid": "287204", "url": "https://it.wikipedia.org/wiki?curid=2408167", "title": "Promozione 1984-1985", "text": "Nella stagione 1984-1985, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2408169", "revid": "287204", "url": "https://it.wikipedia.org/wiki?curid=2408169", "title": "Promozione 1985-1986", "text": "Nella stagione 1985-1986, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2408171", "revid": "287204", "url": "https://it.wikipedia.org/wiki?curid=2408171", "title": "Promozione 1986-1987", "text": "Nella stagione 1986-1987, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2408172", "revid": "287204", "url": "https://it.wikipedia.org/wiki?curid=2408172", "title": "Promozione 1987-1988", "text": "Nella stagione 1987-1988, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2408176", "revid": "228587", "url": "https://it.wikipedia.org/wiki?curid=2408176", "title": "Adolf Neuendorff", "text": "Biografia.\nNato in Germania, Neuendorff emigr\u00f2 con suo padre negli Stati Uniti nel 1855. A New York, dove si stabilirono, studi\u00f2 violino con G. Matzka e Joseph Weinlich, e pianoforte, teoria musicale e composizione con Gustav Schilling. Nel 1859 debutt\u00f2 come pianista in un concerto alla \"Dodworth Hall\". Nel 1861 fece una lunga tourn\u00e9e in Brasile, da violinista.\nNel 1864 torn\u00f2 negli Stati Uniti, stabilendosi a Milwaukee. Qui divenne direttore dell'orchestra al \"German Theatre\" e direttore di coro della \"Carl Anschutz's German Opera Company\". Successivamente succedette ad Anschutz come direttore d'orchestra.\nNel 1867 divenne direttore del \"New Stadt Theatre\" di New York. Qui diresse la prima esecuzione statunitense dell'opera \"Lohengrin\" di Wagner, il 3 aprile 1871, e \"La Valchiria\", il 2 aprile 1877. Nel 1872 invit\u00f2 Theodor Wachtel e con Carl Rosa, diedero una stagione di opera italiana all'\"Academy of music\". In quello stesso anno fond\u00f2 il \"Germania Theatre\" a New York, del quale fu direttore per undici anni. Durante questo periodo fu anche organista in una chiesa e direttore di una corale. Nel 1875 diede una stagione di opera tedesca con Wachtel e Madame Pappenheim, dirigendo i concerti di Beethoven, e nel 1876 venne inviato al Festival di Bayreuth come corrispondente del \"New Yorker Staats-Zeitung\". Nella stagione 1878-79 diresse la \"New York Philharmonic Society\" in assenza di Theodore Thomas, che era momentaneamente a Cincinnati. La prima esecuzione della \"Sinfonia n. 2\" di Brahms venne data dalla Philharmonic orchestra sotto la direzione di Neuendorff il 3 ottobre 1878. Il 21 dicembre 1878 diresse la stessa orchestra nel corso della prima esecuzione americana della \"Francesca da Rimini, Fantasy after Dante\" di P\u00ebtr Il'i\u010d \u010cajkovskij. Per la stagione 1879-1880 Thomas torn\u00f2 da Cincinnati e divenne direttore della Philharmonic con Neuendorff e Leopold Damrosch. Neuendorff inizi\u00f2 la composizione di opere e operette, molte delle quali vennero scritte su libretti in lingua tedesca oltre che in lingua inglese. Successivamente tradusse opere tedesche in inglese per poterle rappresentare a Broadway, come \"Die Afrikareise\" di Franz von Supp\u00e9.\nFra il 1884 ed il 1889 si trasfer\u00ec a Boston e l'11 luglio 1885, diresse il primo \"Promenade Concert\", alla guida della Boston Pops Orchestra, alla \"Boston Music Hall\". Il primo programma comprendeva una prima esecuzione dal titolo di \"An Evening with Bilse\", quale inizio di un pout-pourr\u00ec che metteva insieme scarti di musiche di Beethoven e , Wagner e Weber. Dato che tutto il programma era imperniato su musiche europee, il pubblico del primo \"Promenad Concert\" non poteva immaginare che stava assistendo al lancio una tradizione particolarmente americana.\nNel 1889 divenne direttore della \"Emma Juch's Grand Opera Company\". Due anni dopo si trasfer\u00ec a Vienna con sua moglie, la cantante Georgina von Januschowsky. Nel 1895 torn\u00f2 a New York dove mor\u00ec nel 1897.\nOpere.\nFra le sue composizioni vi sono due sinfonia|sinfonie, opere, e numerosi altri pezzi sia vocali che strumentali."}
{"id": "2408181", "revid": "74801", "url": "https://it.wikipedia.org/wiki?curid=2408181", "title": "Max de Terra", "text": "Ha partecipato a due Gran Premi in Formula 1, debuttando nel Gran Premio di Svizzera 1952 a bordo di una Gordini."}
{"id": "2408183", "revid": "52953", "url": "https://it.wikipedia.org/wiki?curid=2408183", "title": "Punk blues", "text": "Il punk blues \u00e8 un genere musicale che mescola il punk rock con le strutture tipiche del blues.\nIl genere conserva la struttura tipicamente blues delle canzoni e la fonde con vari aspetti del punk, quali l'attitudine, la forte distorsione delle chitarre e la durezza sonora. I primi precursori di questo stile sono rintracciabili gi\u00e0 fra i gruppi garage rock degli anni sessanta, nei primi lavori di Captain Beefheart e nell'album di debutto dei Gun Club \"Fire of Love\" del 1981. Ciononostante il punk blues vero e proprio si svilupp\u00f2 solo a partire dai primi anni novanta grazie a Jon Spencer Blues Explosion, The Gories e The Gibson Brothers, e inizi\u00f2 ad ottenere un certo successo negli anni duemila grazie alla popolarit\u00e0 dei The White Stripes."}
{"id": "2408187", "revid": "1543377", "url": "https://it.wikipedia.org/wiki?curid=2408187", "title": "Natal'ja Andreevna Pogonina", "text": "Divenne Grande maestro femminile nel 2004, all'et\u00e0 di 19 anni. Nella lista FIDE di aprile 2009 ha 2501 punti Elo (14\u00ba posto al mondo in campo femminile).\nVinse diversi titoli giovanili, tra cui:\nHa partecipato con la nazionale femminile russa alle olimpiadi di Dresda 2008, ottenendo l'ottimo risultato di +5 =2 \u20130 (85,7 %).\nIn marzo del 2009 si \u00e8 classificata terza al campionato europeo femminile di San Pietroburgo (vinto da Tatiana Kosintseva).\nAltri notevoli risultati sono stati i seguenti:\nNel 2015 ha raggiunto la finale del campionato mondiale femminile, disputato a So\u010di, perdendo per 1,5-2,5 contro Marija Muzy\u010duk.\nNel Campionato mondiale femminile di scacchi 2017 a Tehran, ha raggiunto gli ottavi di finale dove \u00e8 stata sconfitta dalla cinese Ni Shiqun\n\u00c8 riconosciuta come una delle pi\u00f9 avvenenti giocatrici di scacchi del pianeta. Ha partecipato nel 2005 al \"World Chess Beauty Contest\" e ha ricevuto numerose offerte per sponsorizzazioni pubblicitarie.\nStudia legge all'universit\u00e0 di Saratov. "}
{"id": "2408188", "revid": "729019", "url": "https://it.wikipedia.org/wiki?curid=2408188", "title": "Mathieu Bastareaud", "text": "Biografia.\nProveniente da Cr\u00e9teil, cittadina non lontana da Parigi, da genitori originari del Dipartimento d'Oltremare della Guadalupa, Bastareaud si form\u00f2 nella limitrofa Massy, in Essonne, nel cui club raggiunse le finali del campionato F\u00e9d\u00e9rale 1 (la terza divisione nazionale) nel 2007.\nNell'estate di quell'anno fu ingaggiato dallo Stade fran\u00e7ais e l'allora C.T. della Bernard Laporte lo convoc\u00f2 per il \"tour\" neozelandese prima ancora che egli avesse disputato un solo incontro professionistico: intervistato sulla singolarit\u00e0 di tale scelta, Laporte disse che \u00ab[Bastareaud] \u00e8 un ragazzo con un futuro, sono curioso di vederlo; ha la maturit\u00e0 di un venticinquenne e non gli manca nulla per giocare a livello professionistico\u00bb; comunque, a causa di un infortunio al ginocchio, Bastareaud fu costretto a dare \"forfait\" e non prese parte al \"tour\"\u00a0.\nNel frattempo, ha rappresentato la Francia a livello internazionale con la selezione U-19 ai campionati del mondo di categoria nel 2007 in Irlanda e nel 2008 a Dubai, e sempre nel 2008 ha partecipato al campionato del mondo Under-20.\nL'esordio in Nazionale maggiore \u00e8 infine avvenuto con il nuovo C.T. Marc Li\u00e8vremont nel corso del Sei Nazioni 2009, allo Stade de France contro il ; Bastareaud ha disputato altri due \"match\" nel Torneo, contro e , ed \u00e8 stato convocato tra i selezionati destinati a prendere parte al \"tour\" francese in Australasia del giugno 2009.\n\u00c8 cugino dell'ex calciatore della Nazionale francese William Gallas, finalista contro l' al ."}
{"id": "2408190", "revid": "247222", "url": "https://it.wikipedia.org/wiki?curid=2408190", "title": "Australia's Next Top Model", "text": "Australia's Next Top Model era un reality show australiano ispirato al format statunitense \"America's Next Top Model\", ideato da Tyra Banks. Lo show \u00e8 prodotto dalla Granada Productions, in onda sul canale FOX8 della pay TV australiana FOX8 dal 2005 al 2016.\nFormat.\nUn gruppo di giovani aspiranti modelle convive nella stessa casa per diverse settimane, durante le quali le ragazze dovranno confrontarsi in sfide che riguardano il settore della moda e in servizi fotografici; ogni settimana viene eliminata la concorrente che non si \u00e8 dimostrata all'altezza del suo ruolo e l'ultima rimasta in gara sar\u00e0 nominata \"la prossima modella australiana\", ricevendo un contratto per svolgere la professione di modella a tempo pieno.\nI requisiti di partecipazione sono l'et\u00e0, che deve essere compresa tra i 16 (nelle prime due serie l'et\u00e0 di partenza era 18) e i 23 anni (25 anni a partire dalla decima edizione) e l'altezza, che non deve essere inferiore ai 173 centimetri (170 centimetri per le prime due edizioni).\nLa prima e la seconda edizione sono state condotte da Erika Heynatz, la terza e la quarta da Jodhi Meares, la quinta, la sesta e la settima dalla supermodella Sarah O'Hare, mentre, a partire dall'ottava, \u00e8 stata la modella e Miss Universo Jennifer Hawkins.\nIl format \u00e8 pressoch\u00e9 quello della versione originale del programma, sennonch\u00e9, dalla terza all'ottava stagione, \u00e8 stata introdotta una novit\u00e0: la finale del programma sarebbe andata in onda in un live show in cui il pubblico a casa avrebbe potuto votare la propria finalista preferita. Per quanto riguarda la terza, la quarta e la quinta edizione, la vincitrice veniva scelta combinando i risultati del televoto con le preferenze espresse dai giudici, mentre, dalla sesta all'ottava, era solo il pubblico a votare. A partire dalla nona edizione la finale live \u00e8 stata rimossa.\nIl programma ha visto, a partire dalla nona edizione, l'introduzione di un sistema di votazioni unico nella storia del format: come gi\u00e0 avvenuto in maniera simile per la versione statunitense (dalla 19\u00aa alla 22\u00aa stagione), a decidere la classifica finale di ogni settimana \u00e8 un sistema a punteggi che combina un voto da 1 a 10 dato in seguito alla sfida settimanale con i 3 voti (anch'essi da 1 a 10) dei giudici. L'assoluta novit\u00e0 della versione australiana sta nel fatto che non vi \u00e8 pi\u00f9 alcun momento in cui le modelle ancora in gara vengono chiamate dalla presentatrice in ordine di punteggio: una volta che tutte le concorrenti hanno ricevuto i propri voti, la ragazza col punteggio pi\u00f9 basso viene automaticamente eliminata.\nLa sesta edizione ha visto la vittoria per soli 3 voti in pi\u00f9 di Amanda Ware su Kelsey Martinovich (data inizialmente come vincitrice).\nL'ottava edizione non \u00e8 andata in onda nel 2012 a causa di problemi riguardanti l'abbandono di Sarah Murdoch e la scelta di nuova conduttrice, caduta sulla top model Jennifer Hawkins.\nLa decima edizione, andata in onda dal 20 settembre al 22 novembre 2016, ha visto l'ingresso tra i giudici della modella australiana Megan Gale.\nGiudici.\nOltre le stesse conduttrici, in qualit\u00e0 di giudici si sono alternati:\nInoltre, hanno partecipato in qualit\u00e0 di mentori:"}
{"id": "2408194", "revid": "767487", "url": "https://it.wikipedia.org/wiki?curid=2408194", "title": "Gemma Sanderson", "text": "Carriera.\nPrima di arrivare al successo grazie alla partecipazione ad AusNTM, Sanderson arriva in finale nel concorso annuale per la ricerca di modelle organizzato da Dolly Magazine, che la sua collega australiana Miranda Kerr aveva vinto l'anno precedente.\nMa la scalata al successo inizia nel game show \"Australia's Next Top Model\", dove partecipa come concorrente nella prima edizione della versione australiana del format. Viene ampiamente criticata durante le ultime settimane dello show in merito alla sua sofferenza psichica, infatti \u00e8 la stessa Sanderson ad ammettere il suo stato di depressione nell'episodio 5 della serie. Nonostante ci\u00f2 vince diverse sfide e si comporta molto bene nel gioco, ricevendo cos\u00ec il supporto del giudice di gara Marguerite Kramer (ex editore di Harper's Bazaar USA). Riesce ad arrivare in finale e a vincere l'ambito titolo, al quale segue una carriera di successo che la porta a lavorare a livello internazionale.\nHa fatto servizi fotografici per Macy's, Elle Clothing Korea, Tchibo, Auchan, Covet, Chrishabana e Ilana Moses. In Australia e Nuova Zelanda vanta campagne pubblicitarie per Jeans West, Dotti, David Jones Limited, Myer, Bra's and Things, Marcs Baby Doll, Sachi, Ezibuy, Aztec Rose, Sussans, Ladakh, Sandler, Valley Girl, Surfoplane, Lanc\u00f4me e KitKat. \u00c8 apparsa in molte riviste australiane tra cui \"Madison\", \"Dolly Magazine\", \"Marie Claire\", \"Stab\", \"Monster Children\", \"Woman's Day\", \"Notebook\", \"FHM\" e \"FHM Collections\". Ha ottenuto le copertine di \"Escape Magazine\" (Hong Kong) e \"Silhouette\" (Italia). Appare inoltre su diverse riviste italiane tra cui \"Elle\", \"Gioia\", \"Maxim\", \"Jack\" e \"Tu\"."}
{"id": "2408199", "revid": "767487", "url": "https://it.wikipedia.org/wiki?curid=2408199", "title": "Diary (film)", "text": "Diary (\"Mon seung\") \u00e8 un film del 2006 diretto da Oxide Pang.\nTrama.\nWinnie Leung, una giovane donna triste e solitaria, passa le sue giornate chiusa nel suo appartamento, cucinando ed intagliando bambole di legno, mentre aspetta che il suo ragazzo Seth Lau torni a casa. Un giorno segna nel suo diario: \"Oggi Seth se n'\u00e8 andato senza emettere suono\".\nA quel punto si avventura nel mondo esterno, dove conosce un uomo di nome Ray (anch'egli interpretato da Shawn Yue), e lo invita nel suo appartamento per la cena. Gli dice che il suo ragazzo, Seth, \u00e8 morto in un incidente d'auto e gli chiede di stare con lei. Ray ha piet\u00e0 di lei e finisce a vivere insieme alla ragazza.\nUna notte, Ray e Winnie stanno cenando a lume di candela a casa, mentre fuori piove. Toccata dal momento, Winnie rimembra la sua storia d'amore con Seth, e dice che egli \u00e8 morto di cancro due anni prima. Ray \u00e8 confuso e segue una discussione; per provare se stessa, Winnie tira fuori il diario e legge ci\u00f2 che aveva scritto il giorno che Seth era morto. Mentre legge l'ultima paragrafo, Winnie si rivolge improvvisamente a Ray con uno sguardo spaventato negli occhi, e lo interroga sul suo amore per lei."}
{"id": "2408208", "revid": "93436", "url": "https://it.wikipedia.org/wiki?curid=2408208", "title": "Cad\u00ec", "text": ""}
{"id": "2408209", "revid": "113052397", "url": "https://it.wikipedia.org/wiki?curid=2408209", "title": "La stanza rossa (Matisse)", "text": "La stanza rossa o Armonia in rosso \u00e8 un dipinto a olio su tela (180.5x221 cm) realizzato nel 1908 a Parigi dal pittore, illustratore, incisore e scultore Henri Matisse. Acquistato dal collezionista russo Sergej \u0160\u010dukin \u00e8 conservato nel Museo dell'Ermitage di San Pietroburgo.\nDescrizione.\nIn questa sua opera emblematica del periodo fauves, Matisse visualizza la scena in un interno borghese, una camera con una finestra, in un angolo in alto a sinistra, attraverso la quale si intravede un paesaggio.\nAl colore dato per strisce e chiazze dirompenti in molteplici tonalit\u00e0, si sono sostituite grandi superfici di colore pieno e la bidimensionalit\u00e0 decorativa; tutta la composizione inoltre, e persino la natura, non ha profondit\u00e0 spaziale. Essa assume invece una bidimensionalit\u00e0 illusionistica a cui vengono aggiunti elementi decorativi che diventeranno poi fondamentali nella seconda parte della sua carriera.\nQuesti motivi floreali e ondulati presenti sulla tovaglia, si ripetono nella tappezzeria e assumono un valore decorativo e musicale.\nLa costruzione prospettica (indicata dalla sottile linea nera del bordo del tavolo e della piega della tovaglia, sulla sinistra, appena accennata, ma anche dallo spessore del muro) \u00e8 annullata dalla scelta dello stesso rosso, con l'identico motivo floreale della tovaglia.\nI colori dominanti in quest'opera sono i primari rosso, blu e giallo e la costruzione prospettica appena accennata anche dalla sedia e dallo spessore del muro in cui \u00e8 ritagliata la finestra, si annulla completamente nel resto del dipinto proprio a causa dello stesso colore rosso.\nDa ci\u00f2 si capisce che l'artista con questo quadro non vuole rappresentare uno spazio reale, ma invece una dimensione interiore ed emotiva.\nMetaforicamente si pu\u00f2 collegare la stanza rossa ed i colori forti alla mente di Matisse, che riecheggia nel caos. Mentre contemporaneamente possiamo pensare all'ambiente fuoristante, cio\u00e8 alla natura come un posto inarrivabile e tranquillo, quasi paradisiaco se confrontato alla sala interna. "}
{"id": "2408219", "revid": "767487", "url": "https://it.wikipedia.org/wiki?curid=2408219", "title": "Valentino Maxwell", "text": "Carriera.\nHa disputato il Campionato di pallacanestro ungherese con il Debreceni KE."}
{"id": "2408220", "revid": "287204", "url": "https://it.wikipedia.org/wiki?curid=2408220", "title": "Attrito negativo", "text": ""}
{"id": "2408222", "revid": "171417", "url": "https://it.wikipedia.org/wiki?curid=2408222", "title": "L'Assommoir", "text": ""}
{"id": "2408224", "revid": "640389", "url": "https://it.wikipedia.org/wiki?curid=2408224", "title": "Borislav Pelevi\u0107", "text": "Biografia.\nPelevi\u0107 fu il presidente del partito ultranazionalista dell'Unit\u00e0 Serba, formazione politica fondata da \u017deljko Ra\u017enatovi\u0107. Mantenne la carica sino al dicembre 2007, quando questo conflu\u00ec nel Partito Radicale Serbo di \u0160e\u0161elj.Dal 2008 \u00e8 membro del Partito Progressista Serbo di Tomislav Nikoli\u0107.Nel 2002 e 2004 fu candidato senza successo alla presidenza della Serbia, mentre venne eletto per due volte, nel 2007 e 2008, nelle file del Partito Radicale Serbo alle elezioni parlamentari serbe. Prima della carriera politica ha prestato servizio nelle Tigri di Arkan ricevendo il suo addestramento nel campo di addestramento di Erdut nel 1992 ed \u00e8 stato nominato vicecomandante del corpo nel 1995. \u00c8 stato indagato dal Procuratore di Belgrado nel 2010 ma poi l'inchiesta \u00e8 stata chiusa per insufficienza di prove.\nAltro.\nBorislav Pelevi\u0107 fu presidente della federazione serbo-montenegrina di kickboxe. Nel 1997 scrisse il libro \"Kik boks \u2013 Teorija i metodika\"."}
{"id": "2408230", "revid": "26630", "url": "https://it.wikipedia.org/wiki?curid=2408230", "title": "Clinton Correctional Facility", "text": "Il Clinton Correctional Facility \u00e8 un carcere di massima sicurezza statunitense situato nello stato di New York, precisamente nel comune di Dannemora, a volte \u00e8 chiamato colloquialmente proprio \"Dannemora\", anzich\u00e9 con il nome ufficiale derivato dall'omonima contea. Spesso viene chiamata \"La Siberia dello stato di New York\" per il clima freddo e per l'isolamento della zona in cui \u00e8 situato. All'interno delle mura si trova una chiesa dedicata a San Disma. Il penitenziario \u00e8 il pi\u00f9 esteso carcere di massima sicurezza nello Stato e la terza prigione pi\u00f9 vecchia.\nStoria.\nCostruito nel 1825, inizialmente i reclusi venivano impiegati come lavoratori nelle miniere di Dannemora e delle vicine Lyon Mountain; queste miniere non sono per\u00f2 redditizie e nel 1877 vengono chiuse ed i lavoratori vengono assegnati ad altri lavori. Il carcere viene cos\u00ec ampliato, e nel 1887 viene dotato di un muro di cinta alto 18 metri, circa 60 piedi; nel 1895 il primo prigioniero viene giustiziato sulla sedia elettrica, dando inizio al periodo in cui viene applicata la pena capitale al Clinton Correctional Facility. In questo periodo vengono qui trasferiti numerosi prigionieri malati di tubercolosi, in quanto l'aria pura della zona ne facilita la guarigione.\nNel 1889 viene costruito nei pressi del penitenziario una struttura in cui vengono rinchiusi e curati i criminali con problemi psichici, il Dannemora State Hospital.\nNel 1929 nel Clinton Correctional Facility viene messa in atto una rivolta da parte dei detenuti, contemporaneamente ad altre rivolte nelle carceri dello stato di New York contro la nuova riforma. Dopo le rivolte i penitenziari vengono dotati di scuole e le intere strutture vengono ristrutturate ed ammodernate; nel 1941 viene costruita la chiesa dedicata a San Disma, il buon ladrone. Nella seconda met\u00e0 del ventesimo secolo l'istituto per la cura della salute mentale viene smantellato."}
{"id": "2408231", "revid": "287204", "url": "https://it.wikipedia.org/wiki?curid=2408231", "title": "Oxide Pang", "text": ""}
{"id": "2408233", "revid": "307923", "url": "https://it.wikipedia.org/wiki?curid=2408233", "title": "Ferrovia Trieste Centrale-Trieste Campo Marzio", "text": "Le stazioni di Trieste Centrale e di Trieste Campo Marzio sono state collegate da due differenti linee ferroviarie:"}
{"id": "2408236", "revid": "767487", "url": "https://it.wikipedia.org/wiki?curid=2408236", "title": "Steve Dagostino", "text": ""}
{"id": "2408239", "revid": "30580", "url": "https://it.wikipedia.org/wiki?curid=2408239", "title": "Gran Premio d'Olanda 1958", "text": "Il Gran Premio d'Olanda 1958 fu la terza gara della stagione 1958 del Campionato mondiale di Formula 1, disputata il 26 maggio sul Circuito di Zandvoort.\nLa corsa vide la vittoria di Stirling Moss su Vanwall, seguito dalle BRM di Harry Schell e Jean Behra."}
{"id": "2408241", "revid": "357043", "url": "https://it.wikipedia.org/wiki?curid=2408241", "title": "Watch Tower Bible and Tract Society of Pennsylvania", "text": ""}
{"id": "2408266", "revid": "729019", "url": "https://it.wikipedia.org/wiki?curid=2408266", "title": "Stazione di \u014cmae", "text": "La stazione di \u014cmae \u00e8 una stazione ferroviaria della East Japan Railway Company. La stazione \u00e8 l'ultima della Linea di Agatsuma. Questa stazione \u00e8 a 840.4 m s.l.m."}
{"id": "2408271", "revid": "599013", "url": "https://it.wikipedia.org/wiki?curid=2408271", "title": "\u00c1d\u00e1m Hanga", "text": "Carriera.\nNasce a Budapest da madre ungherese e padre della Guinea Equatoriale in Ungheria per motivi di studio, il quale per\u00f2 lasci\u00f2 la famiglia quando \u00c1d\u00e1m aveva tre anni.\nLa sua prima squadra senior \u00e8 stata l'Albacomp della citt\u00e0 di Sz\u00e9kesfeh\u00e9rv\u00e1r, dove ha militato dal 2006 al 2011. Nell'ultima stagione ungherese ha segnato 17,7 di media a partita. Nel giugno 2011 i San Antonio Spurs hanno assunto i diritti NBA di Hanga chiamandolo alla 59\u00aa scelta del draft di quell'anno, senza per\u00f2 inserirlo in rosa. Il giocatore ungherese ha cos\u00ec continuato a giocare in Europa con il passaggio al Manresa, giocando le sue prime due stagioni nella Liga ACB spagnola.\nHanga gioca tutta la stagione 2013-14 al Saski Baskonia (sponsorizzato Caja Laboral), debuttando in Eurolega. In quella successiva viene ceduto in prestito in Italia, ad Avellino, dove segna 10,6 punti in 28,7 minuti di utilizzo. Scaduto il prestito con la societ\u00e0 campana (non qualificatasi per i play-off), Hanga gi\u00e0 nel maggio 2015 rientra nei Paesi Baschi per continuare a giocare con il Saski Baskonia.\nIl 22 agosto 2017, viene ufficializzata la sua rescissione con il Baskonia e la firma di un contratto triennale con il ."}
{"id": "2408273", "revid": "287204", "url": "https://it.wikipedia.org/wiki?curid=2408273", "title": "Adam Hanga", "text": ""}
{"id": "2408281", "revid": "332343", "url": "https://it.wikipedia.org/wiki?curid=2408281", "title": "Francesco Min\u00e0 Palumbo", "text": "Biografia.\nDurante gli studi di Medicina a Palermo conosce e collabora con Agostino Todaro, Giuseppe Inzenga, Filippo Parlatore, Enrico Pirajno di Mandralisca, Vincenzo Tineo e Domenico Scin\u00e0.\nNel 1835 consegue la laurea in Medicina e si trasferisce per la specializzazione a Napoli, ove frequenta Giovanni Gussone, Oronzio e Achille Costa.\nRientrato a Castelbuono nel 1837, si dedica alla professione di medico, alternandola all'interesse naturalistico per la flora delle Madonie.\nA lui \u00e8 dedicato il Museo naturalistico Francesco Min\u00e0 Palumbo di Castelbuono."}
{"id": "2408285", "revid": "293539", "url": "https://it.wikipedia.org/wiki?curid=2408285", "title": "Palazzo Milzetti", "text": "Palazzo Milzetti \u00e8 un edificio storico, oggi Museo Nazionale dell'et\u00e0 neoclassica in Romagna, situato a Faenza, in provincia di Ravenna.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria e descrizione.\nIl faentino Conte Nicola Milzetti affid\u00f2 nel 1792 all'architetto Giuseppe Pistocchi l'incarico di costruire un palazzo, unificando le antiche case di famiglia che erano state danneggiate dal forte sisma del 1781. L'intervento del Pistocchi riguard\u00f2 la facciata, ornata da un bugnato manierista che incornicia le finestre, e le principali strutture del Palazzo. I fregi sopra le finestre del piano nobile, che riprendono l'alternanza di metope e triglifi dell'ordine dorico, concorrono a movimentare la facciata insieme a cornici e a balaustre. \nPistocchi aveva appena iniziato la sistemazione degli interni quando, nel 1796, venne arrestato e incarcerato a San Leo come giacobino. Dopo la morte del Conte Nicola, il figlio Conte Francesco Milzetti, napoleonico Cavaliere della Corona Ferrea e Colonnello comandante la 4\u00aa compagnia della Guardia d'Onore del Vicer\u00e9 d'Italia, nel 1799 incaric\u00f2 per la ripresa dei lavori l'architetto Giovanni Antonio Antolini, che era gi\u00e0 al lavoro in altri palazzi faentini sotto la protezione dei Conti Laderchi. L'Antolini progett\u00f2 il completamento dello scalone e l'ampio salone ottagonale al piano nobile, il \"Tempio di Apollo\", aprendo la grande serliana sul giardino (1800-1801). \nNel 1802 inizi\u00f2 la decorazione degli interni ad opera di Felice Giani e della sua organizzata bottega guidata da Gaetano Bertolani. La realizzazione degli stucchi fu affidata ai plasticatori Francesco e Giovan Battista Ballanti Graziani e ad Antonio Trentanove. \nLa decorazione del palazzo si protrasse dal 1802 al 1805 e si tratt\u00f2 di un'impresa grandiosa. Le pitture e gli stucchi infatti, attraverso raffinati riferimenti mitologici e storici, rimandano alla funzione specifica di ciascun ambiente e caratterizzano ogni sala come nucleo a s\u00e9 stante, frutto di una progettazione tutta incentrata sull'unit\u00e0 delle arti. Gli ornamenti inoltre, basati su colte rielaborazioni delle grottesche antiche e rinascimentali e realizzati a tempera su muro, si armonizzano con le partiture architettoniche esistenti incorporando porte e finestre e hanno mantenuto l'intatta brillantezza d'origine.\nMa gi\u00e0 nel 1808 Francesco Milzetti dovette vendere l'amata residenza per gravi dissesti finanziari. Il palazzo venne comprato da Pasquale Papiani di Modigliana che a sua volta lo rivendette nel 1814 a Domenico Ugolini. Nel 1817 pass\u00f2 ai Conti Ercole e Giuseppe Rondinini. Ai conti Rondinini si deve il completamento tra il 1830 e il 1851 dell'ala occidentale dell'edificio, degli arredi e la realizzazione del vasto giardino con la \"capanna rustica\" decorata a trompe d'oeil da Romolo Liverani. Alla morte del Conte Giuseppe, il palazzo pass\u00f2 alla sorella Faustina sposata col Conte Luigi Magnaguti di Mantova, dal cui figlio Alessandro fu poi ereditato. Nel 1934 il palazzo fin\u00ec all'asta e se l'aggiudic\u00f2 l'avvocato Giovanni Bolognesi, che lo rivendette allo Stato il 26 giugno 1973. Dopo i primi restauri, nel 1979 fu aperto al pubblico e dal 2001 \u00e8 il museo dell'Et\u00e0 Neoclassica in Romagna. \nAntonio Paolucci ha cos\u00ec scritto in occasione della mostra tenuta a Faenza, Palazzo Milzetti, dal 15 marzo al 21 giugno 2009: \"Non troverete n\u00e9 a Vienna n\u00e9 a San Pietroburgo e neppure a Parigi un edificio paragonabile per raffinatezza, per eleganza, per gusto incantevole del decoro interno, all'edificio che l'architetto Pistocchi edific\u00f2 e Felice Giani affresc\u00f2 fra il 1802 e il 1805 per il conte Francesco Milzetti.\"."}
{"id": "2408293", "revid": "1522738", "url": "https://it.wikipedia.org/wiki?curid=2408293", "title": "Repubblica del Texas", "text": "La Repubblica del Texas nacque nel 1836 come territorio secessionista dal Messico a seguito della Rivoluzione texana. La repubblica rivendicava territori ora ricompresi nell'odierno stato del Texas, ma anche parti degli odierni stati del Nuovo Messico, dell'Oklahoma, del Kansas, del Colorado e del Wyoming. Cess\u00f2 nel 1846 con l'annessione agli Stati Uniti d'America.\nStoria.\nLa Repubblica del Texas fu per i suoi cittadini molto di pi\u00f9 di una provincia che, ribellandosi allo stato centrale dal quale dipendeva, si era resa fortunosamente indipendente e che pertanto necessitava di numerosi appoggi esterni per sopravvivere; per i texani il Texas era una vera e propria nazione, con pari dignit\u00e0 di fronte a tutte le altre e con le stesse potenzialit\u00e0, e la nazione texana era disposta a dimostrarlo competendo con gli altri stati in prestigio, ricchezza, sviluppo.\nI \"leader\" texani sapevano che per tentare la strada del mantenimento dell'indipendenza, un'idea senz'altro allettante, il Texas partiva molto svantaggiato, essendo totalmente privo di un apparato politico e amministrativo stabile, con una societ\u00e0 civile ancora tutta da costruire e con numerose teste calde al suo interno che, ancora eccitate dall'indipendenza, avrebbero potuto tentare di tutto. Per questo David Burnet, presidente \"ad interim\" della Repubblica indisse immediatamente dopo la redazione della costituzione le elezioni generali per le cariche amministrative locali e nazionali, il plebiscito sull'approvazione della costituzione e il referendum sull'annessione agli Stati Uniti.\nOltretutto Burnet, dimostrando di amare la sua terra pi\u00f9 di ogni altra cosa al mondo, comp\u00ec il primo grande gesto per salvare il Texas dalla rovina, poich\u00e9 abbandonando ogni velleit\u00e0 ed ambizione politica lasci\u00f2 vacante la sua poltrona di presidente invitando caldamente tutti i texani, con la \"Bibbia\" in una mano e la pistola nell'altra, a scegliere come suo successore il generale Sam Houston, capo ed eroe della Rivoluzione che, in virt\u00f9 dei suoi meriti e delle sue doti personali, era l'unico che potesse traghettare incolumi i texani verso un futuro meno incerto.\nI risultati di quella prima tornata elettorale, che videro eletto Houston alla presidenza, ratificata la costituzione e scelta l'annessione agli Stati Uniti cominciarono a dare un po' d'ordine alla caotica condizione in cui versava la neonata Repubblica e stabilirono importanti punti fermi, come ad esempio quello dell'annessione, ai quali i politici texani avrebbero dovuto strettamente attenersi.\nMa la presidenza di Andrew Jackson, al di l\u00e0 dei legami personali con Sam Houston, fu costretta ad intraprendere una politica fortemente moderata e prudente nei confronti del Texas. Infatti Francia ed Inghilterra non vedevano di buon grado l'annessione agli USA di una cos\u00ec vasta porzione di territorio, mentre il Messico considerava ancora il Texas come una sua provincia ribelle e pertanto non ammetteva intrusioni nella sua politica interna se non a costo di una guerra.\nAl Congresso avversavano il Texas tutti i deputati e i senatori degli stati non-schiavisti, i quali categoricamente si rifiutavano di consegnare ai loro avversari, in un momento in cui il dibattito sullo schiavismo si stava facendo infuocato, un territorio aperto alla schiavit\u00f9 grande quanto 1/3 dell'intera Unione.\nQuanto all'opinione pubblica statunitense, essa era decisamente contraria all'ingresso del Texas nell'Unione, visto che i texani, considerati un popolo di bruti e di avanzi di galera, godevano di fama pessima ovunque e la rivoluzione texana era passata agli occhi del popolo statunitense come una criminosa insurrezione di avventurieri, speculatori terrieri e proprietari di schiavi che volevano accaparrarsi con la forza terre non di loro propriet\u00e0, tanto che al Congresso una cordata di deputati propose di punire il Texas ribelle con un embargo doganale. Pertanto la notizia del riconoscimento della Repubblica da parte degli Stati Uniti, avvenuto nell'ultimo giorno da presidente di Andrew Jackson (marzo 1837), suscit\u00f2 tra la gente pi\u00f9 un senso di freddezza che non di giubilo.\nLa gente del Texas invece di rassegnarsi fece leva sul suo tanto autocelebrato \"esprit de corps\" e, ricordando le imprese dei suoi eroi, si prepar\u00f2 all'idea di una Repubblica del Texas per sempre sola e indipendente mentre Houston e il suo esecutivo lavoravano alacremente per dare maggiore concretezza alla cosa sul piano politico e diplomatico: ambasciatori e incaricati d'affari furono inviati in Francia, in Inghilterra, nell'Europa continentale al fine di stipulare accordi commerciali e ampliare e incrementare le relazioni diplomatiche della Repubblica con le potenze europee.\nI temi del tradimento del Texas e della sua gente da parte degli Stati Uniti e la convinzione di poter essere nazione indipendente animarono vivacemente la campagna elettorale per le elezioni presidenziali del 1838 ed evidentemente gli elettori si convinsero della validit\u00e0 di queste argomentazioni, poich\u00e9 dalle urne usc\u00ec vincitore Mirabeau Buonaparte Lamar, vicepresidente dell'amministrazione Houston, il quale fondava il suo intero programma politico sulla rinuncia all'annessione agli Stati Uniti.\nVisto tutto questo e soprattutto l'opinione degli elettori, il Congresso texano in una storica seduta dell'ottobre 1838 vot\u00f2 a forte maggioranza il ritiro della richiesta di annessione del Texas agli Stati Uniti.\nLa caparbiet\u00e0 di Antonio L\u00f3pez de Santa Anna, presidente del Messico, che fino all'ultimo continu\u00f2 a considerare il Texas come una provincia ribelle, e le continue provocazioni militari e diplomatiche di Citt\u00e0 del Messico crearono in Texas un difficile clima di tensione e nevrosi collettiva che si allent\u00f2 soltanto dopo l'avvenuta annessione agli Stati Uniti. Ma se si escludono i bellicosi rapporti col Messico, i texani, dalla loro entrata nella comunit\u00e0 internazionale, seguirono un rigoroso ma disteso protocollo nelle loro relazioni con le altre nazioni, che prevedeva prima il riconoscimento del Texas come nazione e poi la firma di una serie di vantaggiosi accordi economici.\nQuesta linea diplomatica era accompagnata dalla continua preoccupazione di crearsi nel mondo una buona reputazione, di presentare al meglio il carattere nazionale texano e di diffondere una buona immagine del Texas degna di una grande nazione. Proprio perch\u00e9 si pensasse subito bene dei texani e se ne lodasse la magnanimit\u00e0 a dispetto delle voci negative e infamanti che circolavano sul loro conto, Houston decise di salvare la vita a Santa Anna e di farlo tornare in Messico sano e salvo.\nAlle seconde elezioni presidenziali, quelle del 1838, fu la costituzione stessa a impedire a Houston di riaccedere alla presidenza, poich\u00e9 un presidente non poteva succedere a se stesso, ma probabilmente sarebbe stato comunque battuto da Lamar, poich\u00e9 la stragrande maggioranza dei Texani aveva identificato il proprio orgoglio nazionale con le idee espansionistiche ed imperialistiche di Lamar.\nIl primo atto ufficiale del nuovo presidente Lamar, per dimostrare la potenza ed aumentare il prestigio nazionale del Texas, fu quello di creare una commissione che aveva il compito di scegliere il luogo pi\u00f9 adatto sul quale edificare una nuova capitale tenendo conto che questa capitale dovesse essere collocata il pi\u00f9 possibile ad ovest dato che un giorno probabilmente il Texas avrebbe dominato sul Nuovo Messico e la California. La commissione esplorando la regione a nord di San Antonio scelse una localit\u00e0 collinare sul fiume Colorado, nota allora come Waterloo e ribattezzata per l'occasione Austin in onore del padre del Texas morto nel dicembre del 1836 quale segretario di stato della prima amministrazione Houston.\nSul fronte della politica estera Lamar e il suo \"entourage\" tentarono pi\u00f9 volte d'intavolare negoziati con Santa Anna ma il presidente messicano continuava a respingere ogni tentativo di accordo; alla fine, su decisione del consiglio di gabinetto, nel dicembre 1840 il vicepresidente texano David Burnet present\u00f2 al Congresso la richiesta di una dichiarazione di guerra al Messico che prontamente venne stilata e approvata. Le offensive del '39 contro i Cherokee e quelle del '40 contro i Comanche avevano svuotato per\u00f2 le casse dello stato e naturalmente non poteva esserci nessuna guerra senza il denaro necessario a reclutare e mantenere un esercito.\nMentre l'esecutivo coltivava i suoi sogni di trionfi militari i cittadini cominciavano a essere scontenti dell'insicurezza della Repubblica e il trasporto con il quale avevano accolto le tesi nazionalistiche di Lamar andava affievolendosi di fronte alla cruda realt\u00e0, tanto che la maggior parte dei deputati al Congresso cominci\u00f2 a pensare che imbastire una guerra col Messico fosse pura follia, vista la grave situazione di bilancio e lo scarso appoggio popolare e pertanto nel gennaio del 1841 la dichiarazione di guerra fu ritirata.\nLamar per\u00f2 era deciso a tutto pur di avere Santa F\u00e9 e cos\u00ec reclut\u00f2 personalmente i volontari della spedizione assumendo su di s\u00e9 ogni tipo di responsabilit\u00e0. Grazie a privati appoggi finanziari venuti dagli Stati Uniti Lamar riusc\u00ec a reclutare circa trecento uomini tra banditi, pistoleri, cacciatori di taglie e avventurieri che nel giugno del 1841 partirono da Austin alla volta di Santa F\u00e9.\nMa le 1.300 miglia di cammino, l'arsura del deserto, gli attacchi degli animali selvaggi e gli assalti delle bande indiane stremarono il contingente Texano che, quando arriv\u00f2 a Santa Fe, trov\u00f2 ad aspettarlo un reparto scelto di dragoni messicani ai quali si arrese senza nemmeno sparare un colpo. Quando ad Austin giunse la notizia del fallimento della spedizione il Congresso si riun\u00ec d'urgenza in sessione straordinaria e mise in stato d'accusa il presidente per aver abusato delle sue prerogative costituzionali dopodich\u00e9 vot\u00f2 l'\"impeachment\" di Lamar e decret\u00f2 la revoca del suo incarico presidenziale.\nSuccessore di Lamar a furor di popolo fu di nuovo Sam Houston il quale, installatosi alla presidenza nel dicembre del 1841, ereditava dal suo predecessore un Texas ancora convinto di poter divenire una potenza continentale ma con un bilancio statale che in tre anni aveva accumulato un passivo di 4 milioni di dollari. Houston pertanto dovette, come primo atto del suo mandato, richiamare all'ordine il Congresso che poco prima che il nuovo presidente fosse entrato in carica aveva approvato una mozione che dichiarava come appartenenti al Texas gli stati messicani del Chihuahua, del Sonora, del Nuovo Messico e le due Californie e parti dello stato di Tamaulipas, Coahuila, Durango e Sinaloa vale a dire quasi la met\u00e0 dell'intero territorio della Repubblica Messicana.\nDi fronte ai deputati, ma rivolgendosi all'intera nazione, spieg\u00f2 le ragioni del suo veto facendo notare senza mezzi termini che il Texas non possedeva n\u00e9 le finanze n\u00e9 la forza militare n\u00e9 le capacit\u00e0 organizzative per difendere, gestire ed amministrare un territorio addirittura pi\u00f9 grande degli Stati Uniti e che se il Texas voleva sopravvivere doveva abbandonare ogni velleit\u00e0 imperialistica e organizzare una solida difesa per poter fronteggiare il nemico e respingere i tanto temuti attacchi messicani.\nNel febbraio 1842 e ancora nel settembre dello stesso anno truppe messicane, al comando del generale Rafael V\u00e1squez, varcarono il confine col Texas senza incontrare alcuna resistenza e devastando tutto ci\u00f2 che incontravano sulla loro strada marciarono su San Antonio e la occuparono; dopo per\u00f2 aver issato la bandiera messicana sul municipio i militari si ritirarono dalla citt\u00e0 e se ne tornarono al di l\u00e0 del Rio Grande.\nQueste provocazioni volevano essere soltanto un atto dimostrativo voluto da Santa Anna per spaventare ed intimidire i texani, mostrando tutta la debolezza della loro nazione di fronte alla potenza messicana e naturalmente Houston invi\u00f2 alla nazione messaggi secchi e indignati promettendo ai cittadini una guerra senza quartiere al Messico se solo avesse osato attaccare la Repubblica ma il presidente texano era ormai cosciente del fatto che senza l'aiuto statunitense, sia militare che economico, il Texas non avrebbe potuto organizzare una controffensiva efficace.\nIl popolo per\u00f2 non condivideva le amare conclusioni di Houston e tanto meno il Congresso che in giugno prepar\u00f2 una nuova dichiarazione di guerra al Messico e mise in vendita dieci milioni di acri di terra demaniale il cui ricavato sarebbe servito per sostenere le spese per il reclutamento di un esercito che avrebbe dovuto attaccare il Messico; Houston per\u00f2 appose un altro fermo veto a questa decisione ricordando drammaticamente ai deputati che il Texas si trovava in una condizione talmente disastrosa da un punto di vista finanziario e strategico che l'unica possibilit\u00e0 di opporsi al Messico era quella di tentare una strenua difesa e che l'unico esercito che il Texas si poteva permettere di avere era la milizia volontaria.\nGli eventi del '42-'43 e le dure umiliazioni militari subite infersero un duro colpo alle pretese nazionali e nazionalistiche dei Texani ma nulla di comparabile al diffondersi della notizia che alcuni rapporti dell'\"intelligence\" statunitense, passati a Houston dalle autorit\u00e0 di Washington, riferivano che Santa Anna, una volta domata la rivolta in Yucat\u00e1n, era intenzionato a chiudere la questione Texas con una invasione in forze per terra e per mare.\nLa popolazione fu presa dal panico e stavolta, finalmente conscia delle reali possibilit\u00e0 della nazione e delle capacit\u00e0 militari messicane, cominci\u00f2 ad intravedere la fine del sogno nazionale e a temere la tremenda politica di reazione che Santa Anna avrebbe adottato una volta piegato il Texas. Il presidente Houston per\u00f2 non si fece contagiare dall'isteria collettiva e tent\u00f2 di giocare l'ultima carta possibile per tentare di salvare il Texas: l'annessione agli Stati Uniti.\nIl rovesciamento di sorte per il Texas e il rinnovato interesse dei texani per l'annessione coincisero negli Stati Uniti con il diffondersi dell'idea che il destino dell'Unione fosse l'espansione continentale e quindi il Texas non poteva restare separato da questo disegno anche perch\u00e9 una nazione confinante cos\u00ec aggressiva e orgogliosa, magari finanziata e sostenuta dall'Inghilterra, poteva essere un fastidioso intralcio alle ambizioni statunitensi.\nWashington cominci\u00f2 ad accelerare i tempi nell'estate del '43 poich\u00e9 Francia e Inghilterra avevano avviato una serie di contatti diplomatici per far incontrare e pacificare Houston e Santa Anna affinch\u00e9 il Texas restasse indipendente. Gi\u00e0 nell'ottobre del '43 cominciarono i primi negoziati USA-Texas per l'annessione e a nulla valsero gli sforzi di alcune fazioni texane e statunitensi e delle potenze europee per farli fallire: in ultimo si gioc\u00f2 anche la carta del riconoscimento da parte del Messico, giunto ad Austin nel giugno del 1845.\nLa decisione i Texani ormai l'avevano presa e di questi tentativi devianti non tennero conto sia il Congresso texano, che il 4 luglio 1845 approv\u00f2 in via definitiva l'annessione, sia i cittadini, che il 13 ottobre 1845, con 4254 voti a favore e 257 contro, dissero nuovamente s\u00ec all'ingresso del Texas nell'Unione; il 29 dicembre 1845 la presidenza di James Knox Polk firmer\u00e0 il decreto che faceva del Texas il XXVIII stato dell'Unione."}
{"id": "2408294", "revid": "1305772", "url": "https://it.wikipedia.org/wiki?curid=2408294", "title": "Uomo lupo", "text": ""}
{"id": "2408295", "revid": "149485", "url": "https://it.wikipedia.org/wiki?curid=2408295", "title": "Giochi asiatici indoor", "text": "I Giochi asiatici indoor (in inglese Asian Indoor Games) erano una manifestazione multisportiva che si teneva tra gli atleti dei paesi asiatici ogni due anni. I giochi erano regolati dal Consiglio Olimpico d'Asia. La prima edizione si \u00e8 tenuta nel 2005 a Bangkok, Thailandia. A partire dal 2013 la manifestazione ha incluso pure le arti marziali assumendo il nuovo formato dei Giochi asiatici indoor e di arti marziali.\nI giochi erano composti da sport televisivamente appetibili e non inclusi nei Giochi asiatici e nei Giochi asiatici invernali, comunque non erano sport olimpici a tutti gli effetti. Il programma comprendendeva giochi elettronici, sport estremi, acrobatici, atletica indoor, danze sportive, calcio a 5, hockey in linea, e nuoto in vasca corta."}
{"id": "2408305", "revid": "72265", "url": "https://it.wikipedia.org/wiki?curid=2408305", "title": "Compensatore dinamico", "text": ""}
{"id": "2408324", "revid": "599013", "url": "https://it.wikipedia.org/wiki?curid=2408324", "title": "Magno Alves", "text": "Caratteristiche tecniche.\nGioca come attaccante, e si distingue per l'elevata media-gol nelle competizioni nazionali brasiliane (0,51 gol a partita tra campionato e coppa del Brasile).\nCarriera.\nClub.\nMagno Alves si impose all'attenzione nazionale in Brasile nel 1998, quando fu messo sotto contratto dal Fluminense insieme al Crici\u00fama per il Torneio Rio-S\u00e3o Paulo di quell'anno, rivelandosi uno dei migliori della competizione, specialmente in coppia con Roni. Durante la Copa Jo\u00e3o Havelange segn\u00f2 20 gol di cui cinque solo nella partita contro il Santa Cruz, vinta per 6-1 dalla sua squadra.\nNel 2001 fu nuovamente il miglior marcatore del club con 11 gol, arrivando anche ad essere convocato in Nazionale. Con il \"tricolor carioca\" vinse il Campeonato Brasileiro S\u00e9rie C nel 1999 e il Campionato Carioca nel 2002, segnando un totale di 111 gol in 265 presenze, decimo miglior marcatore nella storia della societ\u00e0 di Rio de Janeiro. Dopo un breve passaggio nella K-League con il Jeonbuk Motors, Magno Alves pass\u00f2 all'Oita Trinita in J League. Nel 2006 pass\u00f2 ai campioni giapponesi in carica del Gamba Osaka, per rimpiazzare Ara\u00fajo, che aveva lasciato il club per motivi familiari. Ha firmato poi per l'Al-Ittihad, in Arabia Saudita, e successivamente per l'Umm-Salal. Nel 2010 torna in Brasile con il Cear\u00e1 per disputare il Brasileir\u00e3o 2010.\nIl 22 dicembre 2010 firma un contratto annuale con l'Atletico Mineiro.\nNazionale.\nHa giocato 3 partite per il , venendo incluso tra i convocati per la Confederations Cup 2001."}
{"id": "2408341", "revid": "446353", "url": "https://it.wikipedia.org/wiki?curid=2408341", "title": "HMS Anson (79)", "text": "La HMS \"Anson\" (Pennant number 79) \u00e8 stata una nave da battaglia Classe King George V della Royal Navy, chiamata cos\u00ec in onore dell'Ammiraglio George Anson, Primo Barone Anson, ammiraglio durante la Guerra dei sette anni, come altre sei navi della marina inglese prima di lei. Inizialmente si sarebbe dovuta chiamare \"Jellicoe\", in onore dell'Ammiraglio John Jellicoe, comandante della flotta nella Battaglia dello Jutland, ma venne ribattezzata con il suo nome definitivo nel febbraio 1940. Costruita nei cantieri Swan Hunter, venne impostata il 20 luglio 1937, varata il 24 febbraio 1940 ed entr\u00f2 in servizio il 22 giugno 1942.\nServizio.\nLa seconda guerra mondiale.\nCompletate le prove precedenti all'ingresso in servizio, divenne operativa a Scapa Flow, assegnata alla \"Home Fleet\" e ammiraglia del Vice Comandante della Flotta. Il 4 settembre 1942 giunse a Hvalfjord, in Islanda, per fornire copertura ai convogli artici diretti in Unione Sovietica, scortando dall'11 settembre i convogli PQ18 e QP14 insieme alla nave da battaglia \"Duke of York\", all'incrociatore \"Jamaica\" e a 4 cacciatorpediniere. Tornata alla base dopo la missione,a unit\u00e0 fu presente durante la visita del Primo Ministro Winston Churchill e di Sir Stafford Cripps il 9 ottobre a Scapa Flow. In seguito partecip\u00f2 a missioni di pattuglia nel Mare del Nord con compiti di intercettazione delle corsare nemiche e di scorta ai convogli alleati. Dal 22 dicembre prese parte alla copertura a distanza del convoglio JW51B, che il 31 dicembre venne attaccato dalla \"corazzata tascabile\" \"L\u00fctzow\" e dall'incrociatore pesante \"Admiral Hipper\", insieme a 6 cacciatorpediniere. La \"Anson\", insieme alle unit\u00e0 della scorta a distanza, si trovava a circa 1.000 miglia ad ovest della posizione, non riuscendo quindi ad intervenire nel combattimento.\nDal 23 gennaio 1943 forn\u00ec copertura a distanza ai convogli JW52 e RA52 insieme all'incrociatore \"Sheffield\" e a 8 cacciatorpediniere, rimanendo assegnata a Scapa Flow con gli stessi compiti fino al mese di giugno. Dal 9 giugno partecip\u00f2 alla missione di aiuto alla guarnigione anglo-norvegese di Spitzbergen, insieme alla \"Duke of York\" e alle statunitensi \"South Dakota\" e \"Alabama\", con la scorta di 5 cacciatorpediniere della US Navy. Queste unit\u00e0 si trovavano in servizio con la \"Home Fleet\" per rinforzarne gli effettivi in seguito al trasferimento della \"King George V\" e della \"Howe\" nel Mediterraneo per appoggiare la pianificata sbarco in Sicilia, lo sbarco alleato in Sicilia. Il 27 luglio partecip\u00f2 insieme alle portaerei \"Illustrious\" e \"Unicorn\" ad una missione diversiva durante gli sbarchi in Sicilia, simulando la minaccia di uno sbarco in forze nel sud della Norvegia. In seguito al successo degli sbarchi in Italia le unit\u00e0 statunitensi vennero ritirate, e la \"Anson\" entr\u00f2 in cantiere il 1\u00ba agosto per un ciclo di manutenzione, rientrando in servizio il mese successivo. L'8 settembre salp\u00f2 insieme alla \"Duke of York\" e a 5 cacciatorpediniere per tentare di intercettare la \"Tirpitz\" e la \"Scharnhorst\" che avevano effettuato un bombardamento su Spitzbergen, senza per\u00f2 riuscire ad intercettare le unit\u00e0 tedesche. Il 4 ottobre partecip\u00f2 insieme ad unit\u00e0 della \"Home Fleet\" e della US Navy ad un bombardamento del porto di Bod\u00f8, in Norvegia, rifornendo dal 14 ottobre la guarnigione di Spitzbergen. Il 2 novembre scort\u00f2 insieme alla portaerei \"Formidable\", all'incrociatore \"Jamaica\" e a sei cacciatorpediniere il convoglio RA54 di ritorno dalla penisola di Kola. Il 19 novembre scort\u00f2 il convoglio JW54A diretto in Unione Sovietica insieme all'incrociatore USS \"Tuscaloosa\" e a cacciatorpediniere statunitensi mentre dal 28 novembre forn\u00ec copertura al convoglio JW54B, insieme all'incrociatore \"Belfast\" e a quattro cacciatorpediniere britannici. Partecip\u00f2 ad operazioni minori fino al febbraio 1944, scortando il 24 la portaerei \"Furious\" durante una serie di bombardamenti in Norvegia. La scorta era formata anche dalla nave da battaglia della Francia Libera \"Richelieu\" e da due incrociatori della \"Home Fleet\".\nIl 30 marzo salp\u00f2 da Scapa Flow insieme ad una vasta forza navale composta anche dalla \"Duke of York\", dalle portaerei \"Furious\" e \"Victorious\", dagli incrociatori \"Belfast\", \"Jamaica\", \"Sheffield\" e \"Royalist\" e dalle portaerei di scorta \"Emperor\", \"Fencer\", \"Pursuer\" e \"Searcher\", oltre a 14 cacciatorpediniere, per scortare il convoglio JW58 e attaccare con gli aerei imbarcati la \"Tirpitz\" ancorata ad Altenfjord. Dal 21 aprile partecip\u00f2 ad una seconda serie di bombardamenti sulla \"Tirpitz\". Nel mese di giugno venne deciso l'ingresso in cantiere dell'unit\u00e0 per prepararla a prendere servizio nella \"British Pacific Fleet\".\nI lavori, iniziati in luglio nel cantiere di Devonport, compresero l'installazione di nuovi e pi\u00f9 moderni radar. Il Type 281 per la scoperta di aerei nemici venne sostituito da un Type 281B, mentre il Type 273 per la scoperta di superficie venne sostituito dai pi\u00f9 moderni Type 293 e 277. Il controllo delle armi antiaeree, fondamentali nel teatro del Pacifico, vide l'installazione di quattro radar Type 262 e uno Type 282. Quattro sistemi di controllo fuoco antiaereo Type 285 vennero sostituiti con i Type 274. Il Type 283 per il fuoco di sbarramento venne installato su tutti e quattro i sistemi. Durante questi lavori vennero anche eliminati gli aerei imbarcati.\nLa nave, uscita dal cantiere nel mese di marzo 1945, torn\u00f2 in servizio effettivo il mese seguente, iniziando il viaggio di trasferimento a Sydney il 25 aprile, passando per il Mediterraneo, Suez e Ceylon, giungendo a destinazione in luglio. In agosto venne designata per prendere parte alla forza navale di rioccupazione di Hong Kong, dove giunse il 26 agosto, imbarcando in seguito il personale fatto prigioniero nel 1941 con la presa della citt\u00e0 da parte delle forze giapponesi.\nIl dopoguerra.\nDopo la fine delle ostilit\u00e0 la \"Anson\" rimase assegnata alla \"Pacific Fleet\" venendo trasferita nella baia di Tokio per controllare da vicino la capitale giapponese. Nel 1946 la nave torn\u00f2 in Australia, lasciando la flotta il 28 giugno seguente. Trasport\u00f2 quindi il Duca e la Duchessa di Gloucester in viaggio da Hobart a Sydney. Tornata in patria il 29 luglio rimase in servizio come parte dello Squadrone d'addestramento fino al 1949, anno in cui venne trasferita in riserva nel mese di novembre. Messa in vendita nel 1957, venne venduta alla Shipbreaking Industries per la demolizione e rimorchiata a Faslane per l'inizio dei lavori, giungendo a destinazione il 17 dicembre. Durante la sua carriera non venne mai a contatto con il nemico, ed i suoi pezzi principali spararono solo per esercitazioni."}
{"id": "2408379", "revid": "72265", "url": "https://it.wikipedia.org/wiki?curid=2408379", "title": "Trasformata Zeta", "text": ""}
{"id": "2408387", "revid": "179980", "url": "https://it.wikipedia.org/wiki?curid=2408387", "title": "Magno Alves de Ara\u00fajo", "text": ""}
{"id": "2408388", "revid": "2177639", "url": "https://it.wikipedia.org/wiki?curid=2408388", "title": "Klub Sportowy Jastrz\u0119bski W\u0119giel", "text": "Il Klub Sportowy Jastrz\u0119bski W\u0119giel \u00e8 una societ\u00e0 pallavolistica maschile polacca con sede a Jastrz\u0119bie-Zdr\u00f3j: milita nel campionato di Polska Liga Siatk\u00f3wki.\nStoria.\nLa societ\u00e0 fu fondata nel 1949 e partecip\u00f2 per molti anni a campionati regionali. Nel 1962 la squadra di pallavolo venne accorpata alla nuova polisportiva della citt\u00e0 di Jastrz\u0119bie-Zdr\u00f3j, la \"GKS Jastrz\u0119bia\". Nel 1980 conquist\u00f2 la promozione al secondo livello della pallavolo polacca, vi rimase nove anni e fu promossa infine nel massimo campionato.\nIl primo anno in massima serie si concluse con il quarto posto finale; nel frattempo la societ\u00e0 visse una rivoluzione amministrativa: sciolta la polisportiva, le varie squadre che ne facevano parte si ricostituirono autonomamente. Nel 1991 la squadra conquist\u00f2 il terzo posto finale per poi retrocedere, l'anno successivo, in seconda categoria.\nDopo 4 anni in questa divisione lo Jastrz\u0119bski riconquist\u00f2 la massima serie, categoria nella quale milita ancora oggi. Il pi\u00f9 grande successo fu la conquista del titolo nazionale del 2004; miglior risultato a livello europeo fu la medaglia d'argento alla Challenge Cup del 2009 e a livello mondiale fu la medaglia d'argento alla Coppa del Mondo per club di pallavolo maschile del 2011. Dal 2004 la squadra \u00e8 di propriet\u00e0 dalla \"Jastrz\u0119bska Sp\u00f3\u0142ka W\u0119glowa SA\", societ\u00e0 di gestione delle miniere di carbone della zona meridionale della Polonia.\nNel 2009 decise di abbandonare i colori storici, il giallo ed il verde, per adottare una nuova divisa bianco-arancione. Nella stagione 2009-10 conquista per la prima volta la Coppa di Polonia. Nell'annata 2020-21 vince per la seconda volta il campionato, mentre nella stagione successiva ottiene il primo successo in Supercoppa."}
{"id": "2408401", "revid": "486946", "url": "https://it.wikipedia.org/wiki?curid=2408401", "title": "Ora Zulu", "text": ""}
{"id": "2408416", "revid": "115505999", "url": "https://it.wikipedia.org/wiki?curid=2408416", "title": "Gran Premio del Marocco 1958", "text": "Il Gran Premio del Marocco 1958 fu l'undicesima ed ultima gara della stagione 1958 del Campionato mondiale di Formula 1, disputata il 19 ottobre sul Circuito di Ain-Diab.\nLa corsa vide la vittoria di Stirling Moss su Vanwall, seguito dalle Ferrari di Mike Hawthorn e Phil Hill.\nL'evento fu segnato dall'incidente mortale di Stuart Lewis-Evans che, a causa di problemi meccanici, fin\u00ec ad alta velocit\u00e0 contro le barriere di protezione. La sua Vanwall fu avvolta dalle fiamme ed il giovane pilota inglese mor\u00ec in un ospedale londinese sei giorni dopo a causa delle ustioni riportate.\nDa allora il Gran Premio del Marocco non si \u00e8 pi\u00f9 svolto.\nAnalisi per il Campionato Piloti.\nDopo che la Vanwall si era aggiudicata il Titolo Costruttori nel Gran Premio precedente, all'ultimo appuntamento del Campionato rimane aperto il discorso per il Titolo Piloti tra Mike Hawthorn e Stirling Moss, con il primo in vantaggio di 8 punti sul secondo. In particolare, tenuto conto degli scarti, Stirling Moss ha ancora la possibilit\u00e0 di laurearsi campione, nei seguenti casi:\nOgni altra combinazione di risultati consegnerebbe il titolo ad Hawthorn."}
{"id": "2408419", "revid": "287204", "url": "https://it.wikipedia.org/wiki?curid=2408419", "title": "Calcio a 5 ai Giochi asiatici indoor", "text": "Il calcio a 5 ai Giochi asiatici indoor \u00e8 una competizione di calcio a 5 all'interno dei Giochi asiatici indoor. La prima edizione si \u00e8 tenuta nel 2005."}
{"id": "2408445", "revid": "125173221", "url": "https://it.wikipedia.org/wiki?curid=2408445", "title": "Paura alla Scala", "text": "Paura alla Scala \u00e8 la seconda raccolta di racconti di Dino Buzzati, edita nel 1949 da Mondadori.\nRacconti.\nParte di questi racconti sono stati poi raccolti in \"Sessanta racconti\" e in \"La boutique del mistero\".\n\"Paura alla Scala\".\nIl racconto che d\u00e0 il titolo all'opera fu pubblicato per la prima volta come romanzo breve in quattro puntate sul settimanale \"L'Europeo\" tra l'ottobre e il novembre del 1948, quindi incluso nella raccolta omonima e successivamente nell'antologia \"Sessanta racconti\" del 1958. Il tema dell'opera fu suggerito a Buzzati dal direttore del giornale, Arrigo Benedetti, ispirato dalla cronaca di quei giorni, l'attentato a Palmiro Togliatti, e rappresenta la paura della borghesia milanese nei confronti del comunismo.\nIl maestro Claudio Cottes, artista anziano di animo semplice e ingenuo, quanto inoffensivo, si reca al Teatro alla Scala di Milano per la prima de \"La strage degli innocenti\" di Pierre Grossgemuth. Tutta la \"cr\u00e8me\" di Milano e della Lombardia, con una spruzzata cosmopolita di Usa ed Europa \u00e8 confluita al teatro quella sera. Lo spettacolo, molto innovativo quanto ostico, si svolge tra lo scarso interesse degli spettatori, ma termina con un completo successo di critica e di pubblico.\nTuttavia alle solite chiacchiere mondane e galanti tra amici e conoscenti questa volta si sovrappongono delle voci inquietanti, prima sommesse ma che gradualmente si ingigantiscono con il progredire della serata. Si sussurra che il gruppo sovversivo dei Morzi approfitter\u00e0 dell'evento mondano per prendere il potere mediante un colpo di mano. Partendo dalle periferie i sovversivi dovrebbero convergere verso il centro della citt\u00e0, giungendo infine a catturare tutti assieme i \"pezzi grossi\" asserragliati nel teatro. Dopo una serie di equivoci e episodi apparentemente minacciosi che gettano nella costernazione il gruppo dei privilegiati (presso i quali c'\u00e8 gi\u00e0 chi pensa di intavolare trattative con i misteriosi Morzi per salvarsi da una molto probabile soppressione ad opera della \"giustizia di classe\"), il maestro Cottes perde la testa e decide di sfidare la sorte. Esce dal teatro e si incammina verso casa, nonostante i tentativi di dissuaderlo da parte dei presenti. Dopo pochi passi tuttavia cade a terra. C'\u00e8 chi dice di aver sentito uno sparo che lo avrebbe accoppato. L'atmosfera si fa sempre pi\u00f9 tesa. Nel frattempo l'alba sta spuntando, e iniziano le consuete e rassicuranti attivit\u00e0 della giornata. Passano alcune persone che si recano al lavoro e si ode lo sferragliare dei tram. Gradualmente i reclusi del foyer iniziano a prendere coraggio. Dopo tutto la rivoluzione questa volta non ci sar\u00e0. Si avvicina una donna: \u00e8 la vecchia fioraia, che sembra essere tornata giovane e splendente in un abito da sera. Non mostra i segni del tempo e appare fresca e riposata rispetto alle grandi dame dell'alta societ\u00e0, prostrate dalla notte insonne e travagliata. Silenziosamente porge un fiore alla dama pi\u00f9 ragguardevole per posizione, nascita e personalit\u00e0.\n\"Il borghese stregato\".\nPubblicato per la prima volta sul quotidiano il \"Corriere della Sera\" il 21 giugno 1942, \u00e8 stato successivamente incluso nelle raccolte \"Paura alla Scala\" e \"Sessanta racconti\" del 1958.\nIl commerciante Giuseppe Gaspari raggiunge la famiglia in vacanza. Un pomeriggio, mentre i suoi riposano, si dirige tra le valli per una passeggiata. Incontra un gruppo di ragazzini impegnati in giochi di guerra e si unisce a loro con entusiasmo. Il gioco si riveler\u00e0 essere fin troppo vero quando viene colpito da una freccia lanciatagli contro da un orrido stregone. Tornato con difficolt\u00e0 a casa, verso sera, moribondo ripensa con orgoglio all'avventura vissuta da eroe.\n\"Scorta personale\".\nUn uomo con un bastone, fermo, in attesa, ossessiona la vita del protagonista, che lo incontra sovente ogni qual volta si allontana dalla propria magione. I rari incontri dei primi anni lo inquietano e lo spaventano, ma l'incedere del tempo muta ogni prospettiva. Il protagonista \u00e8 prima incuriosito e poi addirittura lo ricerca e negli ultimi anni della propria vita ne ha addirittura bisogno. \nUna parabola metaforica sulla nostra \"scorta personale\" che possiamo anche definire il nostro angelo custode.\n\"Le buone figlie\".\nUn pap\u00e0 premuroso che si prende cura delle sue quattro figlie.\nQuattro ragazze con quattro differenti caratteri.\nIl pap\u00e0 \u00e8 buono e comprensivo con le figliole che per\u00f2, egoisticamente, abusano della sua pazienza e della sua bont\u00e0. \nIl papa sta perdendo peso e forze e si accorge di avere un brutto male, ma nonostante tutto fa in modo che le figlie non se ne accorgano. Anzi preferisce passare il Natale in solitudine pur di consentire alle figlie di andare a sciare e a divertirsi.\nL'egoismo filiale prevarr\u00e0 sulla fibra paterna. In un ultimo sforzo richiesto da tre delle sue bambine decide di uscire per andare alla ricerca della quarta che non \u00e8 rientrata a casa. Quest'ultimo sacrificio si riveler\u00e0 fatale. Solitario trover\u00e0 la morte augurandosi di non spaventare le figlie e non recar loro troppi fastidi.\nPoche pagine per disegnare perfettamente il rapporto che spesso intercorre tra i genitori e i propri figli. Un genitore offre tutto se stesso per il benessere filiale, mentre non sempre accade il contrario, anche e soprattutto nel momento in cui il genitore non ha pi\u00f9 la facolt\u00e0 di \"donare\" se stesso ai suoi figli.\nUn detto napoletano dice: \"un genitore pu\u00f2 crescere cento figli. Cento figli non sono capaci di badare ad un genitore.\"\n\"Storia interrotta\".\nUn uomo ritrova in un cassetto alcune pagine di una storia che stava scrivendo dieci anni prima e che poi era stata interrotta.\nVola con la fantasia alle pagine che stava scrivendo, immagina cos'altro avesse voluto rappresentare per poi, ammettere amaramente che non vi erano pi\u00f9 parole per concludere una storia che sarebbe rimasta inesorabilmente interrotta!\n\"Un dio scende in terra\".\nUn incontro casuale mette a confronto il ricco e potente Lord Amigon, proprietario del giornale londinese \"The Horizon\" ed il vecchio caporedattore Mr. Inverness.\nLord Amigon, dai discorsi dicun gruppo di amico, intuisce che la persona seduta ad un tavolo di in bar \u00e8 proprio Mr Inverness e non \nessendosi mai conosciuti\nLord Amigon decide di confrontarsi, facendosi per\u00f2 passare per un anziano medico, Lord Pross.\nLa sfida dialettica li porter\u00e0 a salire le scale di uno strano manufatto che si erge altissimo nel cielo. Devono raggiungere l'abitazione del poeta Marton Owen, ma giunti presso l'abitazione, Lord Amigon scopre che la casa \u00e8 abitata dal figlio malato di Mr Inverness.\nSeguir\u00e0 un concitato confronto da cui uscir\u00e0 vincente, con classe ed intelligenza l'anziano Mr Inverness, con non celata soddisfazione di Lord Amigon.\n\"Una goccia\".\nPubblicato per la prima volta sul quotidiano il \"Corriere della Sera\" il 25 gennaio 1945, \u00e8 stato successivamente incluso nelle raccolte \"Paura alla Scala\" e \"Sessanta racconti\".\nUna notte, in un condominio, una giovane e sparuta cameriera in servizio in un appartamento del primo piano sente il rumore di una goccia che sale le scale. La ragazza, spaventata, corre ad avvisare la sua padrona che non solo non le crede, ma l'accusa di aver bevuto. La cameriera torna a letto piangendo, eppure, nei giorni successivi, anche altri condomini sentono inequivocabilmente il rumore. Le gocce, in genere, scendono, questa sale. Ormai tutti gli inquilini sono in allerta: cos'\u00e8 la goccia? Rappresenta forse la morte? O un pericolo? Nessuno lo sa, quindi ognuno teme il momento in cui la goccia arriver\u00e0 sul suo pianerottolo. La goccia \u00e8 strana e misteriosa: per questo fa paura.\n\"Nuovi strani amici\".\nDopo la morte dove finiamo?\nOgnuno nutre la speranza di finire in un magico mondo, felice e spensierato. Il Paradiso dell'anima. Il protagonista del racconto, il signor Stefano Martella, assicuratore in vita, non appena fu morto raggiunse un luogo luminoso e pieno di ogni gioia e dove tutti erano felici. Pensava di aver raggiunto il Paradiso, salvo accorgersi, suo malgrado, di aver trovato il luogo dove l'umanit\u00e0 si era oramai dispersa.\n\"La canzone di guerra\".\nPubblicato per la prima volta sulla rivista \"Oggi\" il 21 luglio 1945, \u00e8 stato successivamente incluso nelle raccolte \"Paura alla Scala\" e \"Sessanta racconti\".\nLe truppe avanzano vittoriose e inarrestabili ma nonostante raccolgano gloria e bottino continuano a cantare la stessa malinconica canzone che risuona in tutti gli angoli del regno. Il Re chiede informazioni ai generali, questi agli ufficiali e questi ultimi al maresciallo Peters che recita al sovrano le parole della nenia.\nN\u00e9 il Re n\u00e9 lo stato maggiore si spiegano il tono lugubre della musica e delle strofe fino a quando, dopo anni di battaglie vinte e lontanissimi territori conquistati, la vista di tutto il regno ricoperto di croci e di tombe rendono evidente il motivo di tanta tristezza.\n\"Il mostro\".\nLa scoperta casuale di un viscido mostro nel ripostiglio della soffitta di un condominio, getta la povera Ghitta Freilaber, domestica ed istitutrice prima alla derisione di coloro cui racconta lo strano incontro e successivamente fa nascere nella sua mente l'ossessione di un complotto ordito dagli abitanti del condominio per tener nascosta la verit\u00e0. La signorina Ghitta nel frattempo diviene vittima delle sue mille congetture e delle incerte e malsane elucubrazioni mentali.\nPassa il tempo, le sue certezze si sgretolano e i tentativi compiuti per far emergere la sua verit\u00e0 falliscono miseramente.\nIl racconto termina con il cruccio della domestica di essersi inimicata tutto il suo mondo per non aver saputo tacere la propria verit\u00e0!\n\"Pranzo di guerra\".\nPubblicato per la prima volta sul quotidiano il \"Corriere della Sera\" il 15 dicembre 1944, \u00e8 stato successivamente incluso nelle raccolte \"Paura alla Scala\" e \"Sessanta racconti\".\n\"I ricci crescenti\".\nIl magistrato Giovanni Auer \u00e8 alle prese con la stesura di una dura sentenza a carico di un imputato. Riflette se applicare la pena capitale o meno. La sua concentrazione viene destata dalla presenza di tre piccoli ricci presenti in casa.\nIl magistrato non si scompone per quella strana presenza. Sovente i ricci penetrano negli angoli pi\u00f9 remoti della casa. \nI tre ricci hanno la tendenza a crescere ed uno di essi si mostra sempre con le spalle a terra e gambe all'aria.\nNel breve volgere della storia il magistrato scoprir\u00e0 che nel passato aveva colpito il riccio ribaltato con un flobert e gli altri due ricci altri non sono che i genitori dello sventurato animaletto, giunti in casa del giudice per metterlo davanti alle proprie responsabilit\u00e0.\nGli animali cresciuti a vista d'occhio hanno quasi raggiunto la dimensione umana e sono capaci di parlare un linguaggio semplificato comprensibile agli uomini. Queste bestiole, grazie al processo di antropomorfizzazione saranno capaci di dare una lezione morale allo spregiudicato magistrato ed a tutti coloro che credono di poter indicare ci\u00f2 che \u00e8 bene e ci\u00f2 che \u00e8 male.\n\"L'uomo nero\".\nPubblicato per la prima volta sul giornale il \"Corriere della Sera\" il 2 aprile 1944, \u00e8 stato successivamente incluso nelle raccolte \"Paura alla Scala\" e \"Sessanta racconti\".\n\"Il re a Horm El-Hagar\".\nIl racconto \u00e8 stato pubblicato per la prima volta sull'edizione del 7 luglio 1946 del quotidiano il \"Corriere Lombardo\" con il titolo \"Un re a Horm El-Hagar\", successivamente incluso nelle raccolte \"Paura alla Scala\" e \"Sessanta racconti\".\nIn Egitto l'archeologo Jean Leclerc sta lavorando da sette anni agli scavi del palazzo del faraone Menefta II. Ha riportato alla luce con fatica alcuni locali e la statua del dio Thot. Al cantiere giunge in visita un anziano e famoso egittologo, il conte Mandranico. Il comportamento dell'anziano \u00e8 esageratamente altero e, quando viene portato al cospetto della statua, egli inizia a parlare con essa. Leclerc con orrore vede da lontano la statua aprire la bocca e rispondere: le leggende volevano che i faraoni si rivolgessero al Dio per consigli e che la statua rispondesse solo a loro. Mandranico sorridendo giustifica l'evento come il risultato di un meccanismo nascosto nella statua ma, una volta fuori dagli scavi, inizia a piovere dopo tre anni di siccit\u00e0, evento ritenuto infausto dagli antichi Egizi. Il Conte abbandona il campo in gran fretta mentre inspiegabili frane iniziano a seppellire le rovine del palazzo mietendo vittime tra i lavoranti.\n\"La fine del mondo\".\nPubblicato per la prima volta sul quotidiano il \"Corriere della Sera\" il 7 ottobre 1944, \u00e8 stato successivamente incluso nelle raccolte \"Paura alla Scala\" e \"Sessanta racconti\".\nLa fine del mondo \u00e8 annunciata: il panico si diffonde. Nel tentativo di salvarsi dal giudizio universale alcuni pregano e moltissimi altri cercano dei religiosi per l'ultima confessione. Alcuni frati si fanno beffe di quell'improvvisa solerzia. Una folla di disperati si rivolge a un giovane sacerdote confessando concitatamente i propri peccati. Mentre il prete assolve gli astanti si rammarica di non poter confessarsi a sua volta, temendo per la sua salvezza.\n\"Qualche utile indicazione a due autentici gentiluomini (di cui uno deceduto per morte violenta)\".\nIl racconto \u00e8 stato pubblicato per la prima volta nella raccolta \"Paura alla Scala\" e, successivamente, in \"Sessanta racconti\".\nIl trentacinquenne Stefano Consonni passeggia di sera in una strada deserta quando ode alcune flebili voci. Appaiono due fantasmi, quello del dottor Giuseppe Petercondi e quello di suo nipote Max. Giuseppe \u00e8 stato ucciso durante una rapina due mesi prima ed \u00e8 tornato sulla terra sotto forma di spirito per un periodo limitato di 24 ore, durante le quali dovr\u00e0 trovare il suo assassino per punirlo. Stefano, perplesso, notando l'immaterialit\u00e0 delle due presenze, nutre dubbi sulla possibilit\u00e0 che i due possano arrecare danno ad alcuno, ma il dottor Petercondi gli rivela che essi possono predire il futuro di chiunque e che questa capacit\u00e0 \u00e8 una potente arma di vendetta. Stefano continua a essere scettico ma, durante la chiacchierata, Giuseppe nota uno strano neo sul volto di Stefano e, riconoscendo in lui l'omicida, gli pronostica la morte a causa di un sarcoma entro tre mesi. Stefano fugge sconvolto dalla notizia e i due fantasmi, avendo ottenuto la vendetta cercata, si allontanano contenti.\n\"Inviti superflui\".\nPubblicato per la prima volta sulla rivista \"I libri del giorno\" nel numero del marzo 1946, quindi incluso nelle raccolte \"Paura alla Scala\" e \"Sessanta racconti\".\nIl narratore rivolge una dichiarazione d'amore a una donna con la consapevolezza che i loro caratteri e le loro passioni sono agli antipodi. Lui cos\u00ec legato alla fantasia e ai sentimenti, lei attratta dai beni materiali. Tuttavia l'uomo non dispera di rincontrarla seppure consapevole che ella, da tempo, si \u00e8 dimenticata di lui.\n\"Racconto di Natale\".\nIl racconto \u00e8 stato pubblicato per la prima volta in prima pagina dell'edizione del 25 dicembre 1946 del quotidiano il \"Corriere della Sera\" con il titolo \"Lunga ricerca nella notte di Natale\", successivamente incluso nelle raccolte \"Paura alla Scala\" e \"Sessanta racconti\".\nLa notte della vigilia di Natale, nel duomo, don Valentino attende la visita dell'arcivescovo. Entra un povero vestito di stracci che, osservando la cattedrale \"ricolma di Dio\", ne chiede un poco in dono. Il prete rifiuta, cacciando via l'uomo non prima di avergli elargito una piccola elemosina in denaro. Subito dopo don Vincenzo si accorge che il suo egoismo ha fatto allontanare Dio dalla chiesa e si affanna in giro per la citt\u00e0 per trovarne un poco, cosicch\u00e9 l'alto prelato non debba rinunciare al Signore durante la veglia di Natale. Il prete si rivolge inutilmente a una famiglia riunita intorno alla tavola imbandita, poi a un contadino nei campi, ma tutti gli negano un \"poco di Dio\"; subito dopo il rifiuto, la santit\u00e0 del luogo si estingue, costringendo il prete a rivolgersi altrove. Disperato e stanco don Vincenzo giunge infine infine in una chiesa di periferia, apre la porticina e si ritrova nella cattedrale piena di fedeli in preghiera: il duomo \u00e8 pieno di Dio e l'arcivescovo sta celebrando messa. Non era Dio ad essersi allontanato, ma gli egoisti ad averlo ripudiato."}
{"id": "2408462", "revid": "767487", "url": "https://it.wikipedia.org/wiki?curid=2408462", "title": "Pianura di Kant\u014d", "text": "La \u00e8 la pianura pi\u00f9 grande del Giappone, situata nella regione di Kant\u014d. La superficie totale \u00e8 di 15.000\u00a0km\u00b2 e copre pi\u00f9 della met\u00e0 della regione e si estende attraverso Tokyo, prefettura di Saitama, prefettura di Kanagawa, prefettura di Chiba, prefettura di Gunma e prefettura di Tochigi.\nNella parte centrale della pianura c'\u00e8 il fiume Tone, nella parte settentrionale il Watarase, il Kinugawa, il Kokai, Naka e il Kuji, e nella parte meridionale l'Arakawa, Tama, Sagami, e Sakawa. Di questi fiumi, il fiume Tone abbraccia una vasta area della pianura alluvionale, perch\u00e9 \u00e8 la pi\u00f9 grande area di drenaggio in Giappone.\nUn gruppo di altipiani costituiscono gran parte della pianura. Questi grandi altipiani sono divisi in alcuni pi\u00f9 piccoli che, a loro volta, danno vita a valli fluviali. Una delle caratteristiche che si incontrano spesso sugli altipiani \u00e8 che le loro superfici sono ricoperte da uno spesso strato di argilla di origine vulcanica. \nTra gli altopiani, il Musashino \u00e8 il pi\u00f9 grande. Infatti, si estende dal margine occidentale dell'\u014cme al margine orientale di Yamanote. La sua altezza sul livello del mare diminuisce gradualmente da ovest a est, misura 190 metri nell'Oume e 20 nello Yamanote.\nUna cosa che \u00e8 degna di nota \u00e8 l'inclinazione degli altipiani e delle colline. In generale, l'intera area \u00e8 leggermente piegata e forma un bacino centrato nel fiume Tone."}
{"id": "2408464", "revid": "287204", "url": "https://it.wikipedia.org/wiki?curid=2408464", "title": "Sasch", "text": "Sasch \u00e8 stata un'azienda di abbigliamento italiana, con sede legale a Firenze, fondata alla fine degli anni ottanta. L'azienda ha prodotto abbigliamento, abbigliamento sportivo, jeans e costumi da bagno di fascia media, sino al suo fallimento nel 2011. Da quel momento \u00e8 un marchio inutilizzato.\nStoria.\nL'azienda contava - nel periodo di sua massima espansione - circa 250 boutique monomarca in tutto il mondo, di cui 120 in Italia; il primo punto vendita Sasch al di fuori dei confini nazionali \u00e8 stato aperto in Messico nel 2006.\nLa sede di produzione e di smistamento dei prodotti importati era a Capalle, frazione di Campi Bisenzio, in via Albert Einstein 26.\nNotevole \u00e8 stato anche l'impegno nel campo dello sponsoring, nel tentativo di acquisire visibilit\u00e0; dal 1993 la Sasch era uno degli sponsor dei concorsi di bellezza \"Miss Italia\" e \"Miss Italia nel mondo\".\nIl 17 ottobre 2011, il gruppo Sasch ha presentato istanza di fallimento, con la vendita - nel 2012 - al dettaglio di tutto l'invenduto, al fine di tentare un recupero di fondi.\nIl 19 settembre 2013 il marchio \u00e8 stato comprato da una societ\u00e0 russa per la cifra di 400.000 euro a fronte dei precedenti 2 milioni di euro che la curatela fallimentare ha tentato di incassare, nonostante i due tentativi falliti ha deciso di passare alle trattative dirette e cos\u00ec si stanno definendo gli estremi del loro accordo; intanto continua l'indagine penale che riguarda Roberto Cenni, persona chiave dell'azienda, e rimangono i debiti della societ\u00e0 che ammontavano ad una cifra pari di 86 milioni di euro poi dimezzati dalla procura.\nLa sede di Capalle - dopo una serie di tentativi di vendita - \u00e8 stata rilevata dal gruppo Apollo, mentre l'area degli uffici di via Erbosa \u00e8 stata demolita per far spazio ad una nuova sede di una cooperativa di vendita."}
{"id": "2408468", "revid": "767487", "url": "https://it.wikipedia.org/wiki?curid=2408468", "title": "Robert La Caze", "text": "Carriera.\nPilota franco marocchino, si distinse inizialmente nei rally ottenendo due vittorie nel Rally del Marocco a distanza di 13 anni l'una dall'altra e gareggiando nel 1954 con licenza francese e nel 1967 con licenza marocchina.\nPer quanto riguarda la Formula 1, partecip\u00f2 al solo Gran Premio del Marocco 1958 pilotando una Cooper privata di categoria Formula 2 e giungendo 14\u00ba assoluto, nonch\u00e9 terzo di classe.\nIn seguito ha partecipato anche ad alcune edizioni della 24 Ore di Le Mans tra il 1958 e il 1960 guidando vetture Gordini e Porsche."}
{"id": "2408476", "revid": "338340", "url": "https://it.wikipedia.org/wiki?curid=2408476", "title": "Buttiglione", "text": ""}
{"id": "2408482", "revid": "599013", "url": "https://it.wikipedia.org/wiki?curid=2408482", "title": "Thorwald Veneberg", "text": "Ha corso tra i professionisti dal 2001 al 2007, nelle file della Rabobank. Ha rappresentato i Paesi Bassi in due edizioni dei campionati del mondo su strada, nel 2001 a Lisbona e nel 2004 a Verona."}
{"id": "2408493", "revid": "2110845", "url": "https://it.wikipedia.org/wiki?curid=2408493", "title": "Andr\u00e9 Guelfi", "text": "Partecip\u00f2 al solo Gran Premio del Marocco 1958 pilotando una Cooper privata di categoria Formula 2 e piazzandosi al 15\u00ba posto.\nCarriera.\nFiglio di un militare corso, Guelfi si dedic\u00f2 al mondo degli affari fin da giovane. A 16 anni divenne esattore delle tasse per una banca locale e in breve riusc\u00ec a guadagnare abbastanza denaro da poter permettersi di avviare una ditta impegnata nel settore della pesca e del commercio di sardine. Guelfi fu anche uno dei primi imprenditori ad introdurre a bordo delle sue navi un sistema di refrigerazione.\nCon lo scoppio della seconda guerra mondiale Guelfi si arruol\u00f2 nell'esercito divenendo un pilota di mezzi militari e, nel giro di breve, matur\u00f2 il desiderio di impegnarsi nel mondo delle corse. Terminato il conflitto compr\u00f2 infatti una Delahaye con cui prese parte a vari eventi, ma la sua fama cominci\u00f2 a crescere a partire dal 1953 quando cominci\u00f2 a prendere parte a gare con vetture sport in Nord Africa. Fu anche il compagno di squadra di Jean Behra nella 12 Ore di Casablanca, mentre nel 1954 giunse sesto alla 24 Ore di Le Mans. Ottenne poi il titolo di campione nazionale del Marocco nel 1955, ma per i successivi tre anni non conquist\u00f2 nessun risultato degno di nota al di fuori del Nord Africa.\nNel 1958 giunse secondo in una gara non valida per il mondiale di Formula 1 e lo stesso anno fece il suo debutto nella massima serie automobilistica al Gran Premio del Marocco, concludendo quindicesimo. Continu\u00f2 poi a correre in Marocco fino alla fine degli anni sessanta. Successivamente decise di trasferirsi a Parigi, dove intraprese un'attivit\u00e0 nel settore immobiliare e spos\u00f2 la nipote del Presidente Georges Pompidou. In seguito spost\u00f2 a Losanna la sua residenza. Fond\u00f2 poi una societ\u00e0 e fu consigliere del presidente del Comitato Olimpico Internazionale Juan Antonio Samaranch. Lavor\u00f2 anche come negoziatore per la Elf e rimase coinvolto in vari scandali politici che gli costarono una condanna a tre anni di reclusione con sospensione della pena e un milione di euro. Nel 2000 poi si ritir\u00f2 a Malta, dove muore il 24 giugno 2016 all'et\u00e0 di 97 anni."}
{"id": "2408513", "revid": "6923", "url": "https://it.wikipedia.org/wiki?curid=2408513", "title": "Opel Tigra", "text": "La Opel Tigra (nome di fabbrica: Adam Opel S93 coup\u00e9) \u00e8 una piccola autovettura sportiva prodotta dal 1994 al 2001 dalla casa automobilistica tedesca Opel.\nFu disegnata dal Centro Stile Opel di R\u00fcsselsheim, con a capo l'ingegnere giapponese Hideo Kodama, ed era assemblata nello stabilimento General Motors di Saragozza, in Spagna, dove aveva gi\u00e0 luogo la produzione della Opel Corsa.\nDall'ottobre del 1994 al gennaio del 2001 ne furono prodotti 250.728 esemplari.\nStoria.\nProfilo e debutto.\nAll'inizio del 1993, la stampa specializzata ha cominciato a divulgare le prime foto di un prototipo con carrozzeria coup\u00e9 basato su pianale e meccanica della Corsa B, dalle linee morbide, curvilinee e sinuose: il nome era gi\u00e0 quello definitivo, \"Tigra\" e la linea era quella definitiva. Questo prototipo debutt\u00f2 ai saloni automobilistici del 1993: con la sua pronunciata linea cuneiforme, i suoi vistosi montanti centrali e il caratteristico lunotto posteriore (prodotto insieme al resto delle componenti di vetro dalla SIV), fu una delle poche automobili che pass\u00f2 dalla fase prototipale alla fase di produzione di serie quasi senza subire cambiamenti.\nIl lancio della vettura inaugur\u00f2 una nuova nicchia di mercato, quella delle piccole coup\u00e9 basate su utilitarie di segmento B. Questa nicchia ha annoverato, oltre la Tigra stessa, veicoli come la Renault M\u00e9gane Coach, la Ford Puma e la Toyota Paseo.\nL'auto aveva prestazioni brillanti e costi di esercizio relativamente abbordabili; un neo, come su tutte le coup\u00e9, specialmente quelle di taglia piccola, era l'abitabilit\u00e0 posteriore. Aveva l'omologazione per i passeggeri posteriori per un'altezza fino a 1,60 metri. Rispetto al modello 1.4, il 1.6 montava di serie specchietti retrovisori riscaldati e regolabili elettricamente, ABS e airbag passeggero.\nDue i motori EcoTech a benzina, un 1.4 litri da 90 CV ed un 1.6 litri da 106 CV, con distribuzione a 4 valvole per cilindro e doppio albero a camme in testa. Tali motori erano gli stessi che equipaggiavano rispettivamente le \"Corsa 1.4 16V Si\" e \"1.6 16V GSi\". Le velocit\u00e0 massime erano rispettivamente di 193 (182 con cambio automatico) e 203 km/h.\nAggiornamenti.\nPer quanto riguarda il primo modello, dalla fine 1997 fino al 1999 ha avuto una serie di lievi restyling, dal 1996 cambia la parte inferiore in plastica grezza \"grigliata\" sotto i tergicristalli anteriori, nel 1997 cambiano il pomello del cambio non pi\u00f9 interamente in pelle squadrato con i numeri in rilievo per far posto a un pomello pi\u00f9 elegante rotondo con la parte centrale in plastica lucida, nel 1998 inseriscono nel portellone portabagagli una luce di stop centrale a LED e aggiungono una particolarit\u00e0: nella chiusura portellone viene inserito un circuito per abbassare il finestrino destro di qualche centimetro per alcuni secondi durante la chiusura per non permettere compressione aria e quindi favorire la chiusura del portellone. A met\u00e0 produzione viene introdotta la serie speciale \"Rio Verde\" caratterizzata da un colore verde scuro metallizzato, cerchi in lega specifici a 5 razze e interni in pelle tabacco.\nNell'ultimo anno della sua produzione \u00e8 stata prodotta la \"Limited edition\" caratterizzata da uno spoiler Irmscher sul baule di serie; battitacco firmati Tigra; cerchi in lega, volante e pomello del cambio identici a quelli montati dagli altri modelli Opel in quell'anno; tappezzerie interne in \"carbon look\".\nLa Tigra usc\u00ec di produzione tra la fine del 2000 e l'inizio del 2001.\nLa Tigra \u00e8 stata prodotta anche con altri marchi, e precisamente con il marchio Chevrolet in Brasile ed in Messico, come Holden in Oceania e come Vauxhall in Regno Unito.\nTigra TwinTop.\nA distanza di dieci anni dalla presentazione della Tigra, nell'autunno del 2003, viene ufficializzata la notizia dell'uscita di una \"nuova Tigra\". Questo avvenne nell'ottobre 2004, esattamente 10 anni dopo l'uscita della Tigra \"A\". Il nuovo modello, denominato \"Tigra Twin Top\" era prodotto dalla carrozzeria francese Heuliez (la stessa produttrice della Peugeot 206 CC) e si presentava come un coup\u00e9-cabriolet che aveva ben poco a che fare col modello precedente."}
{"id": "2408556", "revid": "247933", "url": "https://it.wikipedia.org/wiki?curid=2408556", "title": "Isola stato", "text": ""}
{"id": "2408558", "revid": "247933", "url": "https://it.wikipedia.org/wiki?curid=2408558", "title": "Isola-stato", "text": ""}
{"id": "2408562", "revid": "1596328", "url": "https://it.wikipedia.org/wiki?curid=2408562", "title": "Mesogastrio", "text": "Il mesogastrio \u00e8 il pi\u00f9 centrale dei quadranti e regioni addominali, racchiuso ai lati dai due fianchi, destro e sinistro. \u00c8 sovente indicato anche come \"regione ombelicale\".\nViene delimitato lateralmente dalle due linee emiclaveari, che passano cio\u00e8 dalla met\u00e0 della clavicola perpendicolarmente al suolo. In senso verticale \u00e8 definito invece nella parte superiore dalla linea sottocostale, che corre parallela al suolo unendo gli apici delle decime coste, e nella parte inferiore dalla linea bis-iliaca, che corre fra le due spine iliache anteriori superiori. Tale quadrante, al suo interno ricomprende la matassa ileale, il Pancreas, la cicatrice ombelicale, l'arteria aorta sotto-iuxtarenale. \nPer la sua conformazione, un dolore all'area mesogastrica \u00e8 significativo di un problema della parete addominale o dell'intestino primitivo intermedio (digiuno, ileo, colon trasverso), quali ernie o infarti; ma anche del pancreas, o del tratto addominale dell'aorta (sovente un aneurisma in fase di rottura).\nCon tale termine viene indicata anche la piega del mesentere che avvolge lo stomaco e lo unisce con la parete addominale posteriore."}
{"id": "2408570", "revid": "767487", "url": "https://it.wikipedia.org/wiki?curid=2408570", "title": "Je\u00edsa Chiminazzo", "text": "Carriera.\nJeisa Chiminazzo viene scoperta nel 1998 all'et\u00e0 di tredici anni, ed ottiene un contratto con una agenzia di moda brasiliana. Dopo essere comparsa sulla copertina di una rivista locale, la Chiminazzo ottiene un contratto con l'agenzia IMG Models a New York, che le permette di apparire sulle edizioni italiane di \"Elle\" e \"Marie Claire\". Nei suoi primi anni di attivit\u00e0 la Chiminazzo compare nelle campagne pubblicitarie di Emanuel Ungaro e Jill Stuart, per il quale viene fotografata da Ellen von Unwerth. Nel luglio 2005 la modella ottiene la popolarit\u00e0 internazionale grazie ad una copertina di \"Vogue\", in cui viene fotografata da Mario Testino, insieme a Isabeli Fontana..\nIn seguito la Chiminazzo comparir\u00e0 ancora su diverse edizioni internazionali di \"Vogue\", di \"L'Officiel\", di \"Elle\", di \"Flair\" e di \"Capricho\", ed ha sfilato per importanti stilisti. Dal 2006, Jeisa Chiminazzo \u00e8 stata la testimonial per le campagne pubblicitarie di Calvin Klein, Roberto Cavalli, Dolce &amp; Gabbana, Hugo Boss, Herm\u00e8s, Armani, Karl Largerfield, Yves Saint Laurent, Emanuel Ungaro ed H&amp;M. Inoltre \u00e8 apparsa, nel 2006, nello show annuale di Victoria's Secret, oltre a posare per i cataloghi del marchio. Nel 2008 \u00e8 stata fotografata anche per \"Sports Illustrated Swimsuit Issue\". Nel 2005 \u00e8 anche comparsa in un cameo nella soap opera brasiliana \"Bel\u00edssima\"."}
{"id": "2408579", "revid": "121377738", "url": "https://it.wikipedia.org/wiki?curid=2408579", "title": "Arakawa (fiume)", "text": "L'Arakawa (\u8352\u5ddd, Ara-kawa, lett. \"Fiume Ara\") \u00e8 uno dei principali fiumi del Giappone. Scorre attraverso la citt\u00e0 di Tokyo. Nasce sul Monte Kobushi ed \u00e8 lungo 173\u00a0km. Il bacino idrografico \u00e8 di 2.940\u00a0km\u00b2.\nL'Arakawa \u00e8 stato gemellato con il fiume Potomac negli Stati Uniti."}
{"id": "2408584", "revid": "114617021", "url": "https://it.wikipedia.org/wiki?curid=2408584", "title": "Commissione federale d'etica per la biotecnologia nel settore non umano", "text": "In Svizzera, secondo l'articolo 23 della legge federale sull'ingegneria genetica nel settore non umano (LIG), la Commissione federale d'etica per la biotecnologia nel settore non umano (CENU) \u00e8 una commissione consultiva extraparlamentare. Tale Commissione presta consulenza al Consiglio federale e alle autorit\u00e0 federali e cantonali in ambito legislativo e nell'esecuzione di atti normativi riguardanti la biotecnologia nel settore non umano. Istituita il 27 aprile 1998 dal Consiglio federale, la Commissione \u00e8 integrata all'Ufficio federale dell'ambiente (UFAM), che a sua volta fa parte del Dipartimento federale dell'ambiente, dei trasporti, dell'energia e delle comunicazioni (DATEC).\nMandato.\nLa Commissione segue e valuta dal punto di vista etico l'evoluzione e le applicazioni della biotecnologia, pronunciandosi sugli aspetti etici delle relative questioni scientifiche e sociali. Fornisce la propria consulenza alle seguenti autorit\u00e0:\nCollabora con altre commissioni federali e cantonali che si occupano di questioni relative alla biotecnologia.\nDialoga con il pubblico sulle questioni etiche relative alla biotecnologia. Riferisce periodicamente al Consiglio federale sulla propria attivit\u00e0.\nMembri.\nLa Commissione \u00e8 composta da 12 persone: esperti di etica esterni all'amministrazione pubblica e rappresentanti di altre discipline con conoscenze scientifiche o pratiche in campo etico. Nella Commissione devono essere rappresentati diversi approcci etici.\nI membri della Commissione vengono nominati dal Consiglio federale per una legislatura quadriennale.\nSegreteria.\nLa Commissione \u00e8 assistita da una segreteria scientifica subordinata sul piano scientifico alla presidenza della Commissione e su quello amministrativo all'Ufficio federale dell'ambiente (UFAM).\nPubblicazioni.\nCollana \"Beitr\u00e4ge zur Ethik und Biotechnologie\".\nNella collana Beitr\u00e4ge zur Ethik und Biotechnologie (Contributi all'etica e alla biotecnologia) vengono pubblicati rapporti di esperti redatti su richiesta della Commissione federale d'etica per la biotecnologia nel settore non umano. Tali rapporti forniscono le basi per il confronto su aspetti etici della biotecnologia e servono da documenti di lavoro per la CENU.\nVari.\nNell'ottobre 2008, la Commissione \u00e8 stata insignita del Premio Ig Nobel per la Pace per il suo rapporto \"La dignit\u00e0 della creatura nel regno vegetale. La considerazione morale delle piante in quanto tali\"."}
{"id": "2408616", "revid": "767487", "url": "https://it.wikipedia.org/wiki?curid=2408616", "title": "Bernard Parker", "text": "Carriera.\nClub.\nBernard Parker inizia la carriera da professionista nel 2004, indossando la casacca dell'Hellenic F.C., squadra della citt\u00e0 di Citt\u00e0 del Capo. A fine anno cambia sponda cittadina, passando al Benoni Premier United che, dopo due anni, cambier\u00e0 nome in Thanda Royal Zulu dopo l'acquisto da parte di una societ\u00e0 svedese.\nAl Thanda Royal Zulu resta altrettanti anni, fino al 2009, anno nel quale sbarca in Europa, trasferendosi ai serbi della Stella Rossa Belgrado.\nNella finestra estiva del calciomercato 2009 passa al con il quale vince il campionato nel 2010 e l'8 maggio 2011 la KNVB beker contro l'Ajax.\nNazionale.\nBernard Parker, a partire dal 2007, ha giocato quindici partite per il ed ha segnato cinque reti. Le prime due sono arrivate il 30 settembre 2008, nella sfida contro il Malawi. Ha segnato poi contro Ghana, Camerun e Norvegia.\nNel maggio 2009, Bernard \u00e8 anche stato selezionato per la FIFA Confederations Cup 2009, dove ha segnato una doppietta contro la Nuova Zelanda."}
{"id": "2408623", "revid": "484362", "url": "https://it.wikipedia.org/wiki?curid=2408623", "title": "George Woolf", "text": "In suo onore nel 1950 \u00e8 stato istituito il premio \"George Woolf Memorial Jockey Award\", gara ippica che si svolge ogni anno al circuito ippico Santa Anita Park in California.\nNel 1938 Woolf sostitu\u00ec Red Pollard, infortunato per un incidente in pista, cavalcando Seabiscuit e portandolo alla vittoria nel match denominato il duello del secolo contro il purosangue War Admiral.\nBiografia.\nGeorge Woolf nasce in un ranch a Cardston, Alberta (Canada). Suo padre era un guidatore di diligenze e partecipava ai rodei mentre sua madre era una circense che eseguiva acrobazie sui cavalli. Dato gli esempi che aveva in casa, George ha contatti con i cavalli e comincia a cavalcarli negli ippodromi fin da bambino. In una prima gara in un circuito ippico in Montana (Stati Uniti d'America), Woolf si fece notare per il suo modo pulito di cavalcare diventando ben presto un fenomeno in campionati minori di corsa.\nTalento.\nIl talento di Woolf divent\u00f2 subito leggendario nei circuiti delle gare ippiche. La sua peculiarit\u00e0 era la dinamica con la quale cavalcava. Il fantino infatti spronava i cavalli come se avesse un timer interno e riusciva a dare all'animale un ritmo di corsa e una cadenza perfetta. Questo ne aumentava progressivamente la velocit\u00e0 e lo portava a vincere la gara senza creare affanni all'animale. Per questo pregio di controllare le andature, Woolf non perse mai una gara al fotofinish per dieci anni consecutivi.\nUn altro metodo di corsa di Woolf era quello di studiare attentamente gli avversari. Egli infatti memorizzava ogni dettaglio della pista, dei suoi concorrenti fantini e studiava a fondo ogni minimo particolare del cavallo rivale per immagazzinare pi\u00f9 informazioni possibili che gli avrebbero consentito di sfruttare ogni lieve difetto o impedimento come vantaggio durante la corsa. Prima di ogni gara, il fantino chiudeva gli occhi e percorreva mentalmente la pista immaginando gi\u00e0 la vittoria, una tecnica di training autogeno che alcuni atleti di disciplina ippica utilizzano ancora adesso. Il suo pi\u00f9 grande rivale Eddie Arcaro, vincitore di un \"Kentucky Derby\", lo considerava un perfezionista.\nThe Iceman.\nIl talento di Woolf era considerato una cosa fuori dal normale per gli addetti al lavoro. Il suo coraggio in pista gli permetteva di non andare mai nel panico, nemmeno nei momenti di caos pi\u00f9 difficili, cosa che nelle gare ippiche succedeva spesso. Questo suo modo di fare gli fece guadagnare il soprannome di \"\"The Iceman\" (letteralmente \"l'uomo di ghiaccio\"). Quando non cavalcava in pista, Woolf aveva il tipico atteggiamento da cowboy indossando cappelli a falda larga, decine di anelli alle dita e stivali tipici decorati con animali in argento. Nella sua carriera vinse novantasette gare tra le pi\u00f9 prestigiose in America comprese la \"Hollywood Gold Cup Stakes\" all'Hollywood Park Racetrack (California), l\"'American Derby\" all'Arlington Park (Illinois) e la \"Belmont Futurity Stakes\" al Belmont Park (New York) per tre anni consecutivi. Woolf divent\u00f2 celebre per essere stato il primo vincitore della \"Santa Anita Handicap\" nel 1935 dove gareggi\u00f2 con un purosangue di nome Azucar portandosi a casa il montepremi di 100.000 dollari. Inoltre arriv\u00f2 secondo per due volte al \"Kentucky Derby\" (Kentucky) e nel 1936 vinse la \"Preakness Stakes\", altra gara ippica prestigiosa che si tiene al Pimlico Race Course di Baltimora, (Maryland). Nella vita privata aveva anche un discreto successo con le donne e nel 1931, all'et\u00e0 di 21 anni si spos\u00f2 con una cameriera di nome Genevieve.\nL'amicizia con Red Pollard.\nAll'inizio della sua carriera, Woolf divenne amico di Red Pollard, altro fantino canadese famoso per essere stato il fantino ufficiale di Seabiscuit. La loro amicizia era dovuta alla frequentazione di vari circuiti ippici in giro per l'America e per il Messico. Nel 1938 Woolf venne ingaggiato da Charles S. Howard, proprietario di Seabiscuit, sotto consiglio del suo allenatore Tom Smith che conosceva molto bene l'atteggiamento di Woolf e lo considerava l'unico sostituto adeguato per cavalcare il cavallo.\nPollard rimase vittima di un incidente in pista nel febbraio dello stesso anno e Woolf venne chiamato per gareggiare al secondo tentativo di Seabiscuit di vincere la \"Santa Anita Handicap\" in California, gara che il cavallo aveva gi\u00e0 perso l'anno precedente. Woolf in quell'occasione promise a Pollard che se avesse vinto la gara avrebbe diviso con lui il montepremi che veniva dato al fantino, premio che consisteva in 10.000 dollari. Durante i giorni che precedettero la gara, ci fu un'ondata di maltempo che rese la pista impraticabile e Woolf e Seabiscuit si piazzarono al secondo posto. La gara fu vinta dal purosangue di nome Stagehand. Il 23 giugno del 1938 Pollard fu vittima di un altro incidente durante una sessione di allenamento, incidente che gli caus\u00f2 gravi lesioni ad una gamba. Woolf venne di nuovo ingaggiato al suo posto per partecipare ad un duello contro il campione della costa orientale War Admiral.\nLa gara si tenne il 1\u00ba novembre nel circuito della \"Pimlico Grade\" a Baltimora, in Maryland e venne denominata il duello del secolo. Migliaia di spettatori si riversarono nel circuito ippico e la gara fu seguita via radio da 40 milioni di ascoltatori\n. Alla vigilia della competizione, Woolf si rec\u00f2 all'ospedale dove Pollard era ricoverato e chiese al suo amico di aggiornarlo su ogni minimo dettaglio che riguardasse il modo di gareggiare di Seabiscuit. Grazie ai consigli di Pollard, Woolf riusc\u00ec a vincere la gara di ben 4 lunghezze. Dopo questa vittoria, Woolf ha sempre considerato Seabiscuit il miglior cavallo con il quale abbia mai gareggiato.\nLa malattia.\nNonostante la sua grande capacit\u00e0 di vincere ogni gara alla quale partecipava, Woolf gareggi\u00f2 la sua pi\u00f9 importante competizione contro il diabete, malattia che lo debilit\u00f2 e gli caus\u00f2 notevoli disagi. Woolf tenne segreto nel settore ippico la sua condizione per paura di non essere pi\u00f9 ingaggiato. Infatti era affetto dal diabete di tipo 1. Alcuni suoi colleghi notarono che Woolf si addormentava spesso ed improvvisamente negli spogliatoi prima di gareggiare e questo fu considerato un effetto collaterale della malattia. Per combattere il suo disagio Woolf si curava iniettandosi giornalmente dell'insulina, ma la scoperta dell'insulina era avvenuta solamente dieci anni prima e le sperimentazioni riguardo alla quantit\u00e0 da iniettare non erano ancora precise e attente.\nI medici non sapevano esattamente come tenere sotto controllo la malattia e l'unico consiglio che seppero dare a Woolf era quello di attenersi ad una dieta ricca di proteine, spingendolo a mangiare carni piuttosto che alimenti ricchi di carboidrati. Questo regime di alimentazione non era il pi\u00f9 indicato per un fantino che deve regolare in maniera bilanciata il suo peso per poter gareggiare. Per questa condizione Woolf decise ad un certo punto della sua carriera di accettare solamente ingaggi per gare di prestigio, cosa che gli consent\u00ec di gareggiare annualmente tra le 150 e le 200 volte, rispetto alle gare alle quali partecipavano mediamente gli altri fantini che si aggiravano intorno alle 1.000 l'anno. Nonostante queste poche gare la percentuale di vittoria era sempre tra le pi\u00f9 alte in classifica.\nL'ultima gara.\nIl 3 gennaio del 1946 Woolf partecip\u00f2 alla sua ultima gara al Santa Anita Park. Quel giorno non era in gran forma e non doveva nemmeno gareggiare, ma un amico della sua scuderia non aveva un fantino. Chiese quindi a Woolf di gareggiare con il suo cavallo e Woolf, uomo con una spiccata generosit\u00e0, acconsent\u00ec nonostante il malessere. Al primo turno della gara, Woolf fu vittima di un giramento di testa dovuto alla dieta che stava seguendo e all'andamento della malattia che gli caus\u00f2 uno sbandamento sulla sella. Durante la gara perse i sensi, cadde a terra sbattendo violentemente la testa e venne ricoverato in ospedale, dove mor\u00ec il giorno dopo per una commozione cerebrale all'et\u00e0 di 35 anni.\n Il suo funerale fu celebrato in una piccola chiesa e all'evento parteciparono 1.500 persone. Durante le esequie il famoso cantante country Gene Autry gli dedic\u00f2 una canzone intitolata \"Empty Saddles in the Old Corral\" (tradotto letteralmente \"selle vuote nel vecchio recinto\").\nTraguardi sportivi.\nWoolf era considerato uno dei pi\u00f9 grandi fantini ed aveva un seguito di ammiratori molto ampio. Alla notizia shock della sua prematura scomparsa la \"Jockeys' Guild\" (associazione Americana fantini) fece istituire in suo onore il premio \"George Woolf Memorial Jockey Award\", gara ippica che si tiene ogni anno nel circuito ippico del \"Santa Anita Park\" in Arcadia (California) dal 1950. Durante la sua carriera, che dur\u00f2 dal 1928 al 1946, Woolf gareggi\u00f2 3.784 volte, vincendo 721 gare, arrivando secondo per 589 e terzo per 468 volte. \u00c8 presente nella classifica del \"National Museum of Racing and Hall of Fame\" dal 1955, nella \"Canada's Sports Hall of Fame\" dal 1956 e nella \"Canadian Horse Racing Hall of Fame\" dal 1976.\nOmaggi.\nDopo la sua morte al \"Santa Anita Park\" venne eretta una statua in suo onore. Woolf fu seppellito nel \"Forest Lawn Memorial Park Cemetery\" in Glendale, California. Nel 2003 nel film \"Seabiscuit - Un mito senza tempo\" di Gary Ross, George Woolf fu interpretato da Gary L. Stevens, fantino professionista che vinse proprio nel 1996 il \"George Woolf Memorial Jockey Award\".\nMorning Workout.\nIl 24 maggio del 2008 il nipote del proprietario di Seabiscuit, il colonnello Michael Howard, ha commissionato alcune statue raffiguranti Seabiscuit durante la sua carriera. Una delle due statue \u00e8 stata intitolata \"Morning Workout\" (letteralmente \"allenamento mattutino\"\") e raffigura il leggendario cavallo montato da George Woolf durante una sessione di allenamento al Del Mar Thoroughbred Club in California (USA)."}
{"id": "2408624", "revid": "154893", "url": "https://it.wikipedia.org/wiki?curid=2408624", "title": "Yangtze river", "text": ""}
{"id": "2408625", "revid": "120631427", "url": "https://it.wikipedia.org/wiki?curid=2408625", "title": "Edinorba", "text": "Edinorba s.r.l. \u00e8 stata una casa editrice italiana. Pubblicava il periodico \"Business\", contenente annunci economici gratuiti, e aveva un'uscita bisettimanale (marted\u00ec e venerd\u00ec) in Puglia, Basilicata e Molise. Esponeva il marchio di qualit\u00e0 \"Anspaeg certifica\". Era associato alla Uspi (Unione Stampa Periodica Italiana).\nDopo 30 anni e circa 2500 uscite, il giornale ha cessato le pubblicazioni ed \u00e8 stato sostituito da un sito internet e dall'emittente satellitare Business Tv.\nBusiness.\nIl \"giornale\" Business pubblicava regolarmente, dal 1980 al 2010, in media 64 pagine, formato tabloid, con 65 rubriche; inseriva in ciascuna edizione circa 6000 annunci gratuiti e pagine dedicate alle offerte di lavoro, alle aste giudiziarie, ai concorsi pubblici ed ai programmi radio-tv.\nAlcune iniziative sviluppavano il prodotto editoriale: le distribuzioni gratuite presso alcuni centri commerciali e il direct mailing del \"dorso\" dedicato alle immobiliari. Business aveva tiratura media per uscita di 20.000 copie\nSupplementi di \u201cBusiness\u201d.\nIl giornale Business distribuiva alcuni magazine a colori, dedicati a diversi argomenti: turismo, alimentazione, arredamento, sposi, Natale, matrimonio, calendario di calcio, automobile, immobiliare, fiere (in concomitanza con Fiera del Levante di Bari, Campionaria di ottobre di Foggia, Fiera di San Giorgio a Gravina in Puglia e Fiera del Turismo a Copertino).\nStoria di Business.\nNel 1977 compaiono i primi giornali di annunci economici gratuiti a nord (Perugia, Bergamo, Trieste, Padova e Milano), nel centro (Ancona, Firenze e Roma) ed al sud (Napoli, Catania e Palermo). \u00c8 una idea editoriale rivoluzionaria, perch\u00e9 nuova e semplice, che si basa sulla gratuit\u00e0 del servizio offerto.\nBusiness nasce a Pescara nel 1980 come giornale di inserzioni gratuite mensili, per iniziativa di Lino Fratta, agente pubblicitario, tra le prime iniziative sorte in Italia nel settore. La registrazione al Tribunale di Bari avviene il 28 agosto 1980.\nNel 1982 apre una redazione a Foggia e subito dopo a Bari: il giornale assume cadenza quindicinale, poi trasformata in settimanale. La distribuzione \u00e8 curata in Abruzzo, Foggia e Bari. Business \u00e8 tra le testate italiane che costituiscono l'associazione di categoria ANSPAEG, \"Associazione Nazionale Stampa Periodici Annunci Economici Gratuiti\", e creano un codice deontologico, con norme rigide e selettive di comportamento degli editori nei confronti degli utenti, degli inserzionisti e dei lettori.\nIl 1985 \u00e8 l'anno della svolta: il gruppo Telenorba entra nella gestione del giornale \"Business\", pubblicato dalla omonima Societ\u00e0 per azioni. A febbraio 1987 la sede di Business \u00e8 ancora a Bari e il giornale si stampa a Lecce presso la tipografia del \"Quotidiano di Lecce\". \u00c8 direttore responsabile Enzo Magist\u00e0.\nIl gruppo Telenorba acquisisce la propriet\u00e0 totale del giornale e l'ing. Luca Montrone assume la presidenza di \"Business Italia S.p.A.\" Subito compie un investimento in informatica, ridisegna la veste grafica e cambia la strategia di comunicazione, con il supporto delle reti televisive e radiofoniche del gruppo e allarga la area di diffusione a tutta la Puglia, con l'apertura delle redazioni di Lecce e Taranto e la sede centrale \u00e8 fissata a Conversano.\nIl duo comico Manuel &amp; Kikka hanno pubblicizzato il giornale \"Business\" nella sitcom \"Very Strong Family\" su Telenorba, regia di Franz Roscino.\nL'esito \u00e8 un grande lancio della testata sul mercato; la concessionaria della pubblicit\u00e0, la Fono Vi.pi. Italia, apre una divisione stampa e, alla redazione, arrivano tanti annunci, per cui si rende necessaria una seconda edizione durante la settimana.\nNel 1991 la societ\u00e0 editrice Edinorba assorbe la testata Business. Il direttore di testata diventa Domenico Resta e la tipografia passa da Lecce a Bari (Dedalo Litostampa). Nel 1994 assume la presidenza della societ\u00e0 l'imprenditore Matteo Chiarappa.\nNel 2009 la Stampa del giornale avviene a Napoli presso Graphic Processing. Il giornale pubblica l'edizione numero 2400. \"ANSPAEG\" certifica con un marchio di qualit\u00e0 le testate che garantiscono il rispetto delle regole fondamentali. Business se ne fregia ed assicura agli inserzionisti ed ai lettori il controllo della veridicit\u00e0 e affidabilit\u00e0 delle inserzione pubblicate, la trasparenza nella gestione degli annunci e l'assenza di interessi diversi dallo svolgimento dell'attivit\u00e0 editoriale.\nA fine 2010 cessano le pubblicazioni."}
{"id": "2408626", "revid": "1656773", "url": "https://it.wikipedia.org/wiki?curid=2408626", "title": "Marina (romanzo)", "text": "Marina \u00e8 un romanzo dell'autore spagnolo Carlos Ruiz Zaf\u00f3n.\nTrama.\nBarcellona, 1979-1980. Oscar Drai \u00e8 un giovane studente che vive la sua adolescenza tra le mura del collegio del posto. Di tanto in tanto ama concedersi delle ore lontano dalle soffocanti mura del convitto per esplorare le vie e i quartieri della citt\u00e0. Un giorno, passeggiando, viene attratto dalla musica di un grammofono che lo conduce alla finestra di una casa dalla quale sottrae, involontariamente, un orologio da taschino dal quadrante scheggiato, appoggiato sul tavolo, e scappa. Qualche giorno dopo decide di riportarlo indietro; sar\u00e0 in quell'occasione che conoscer\u00e0 Marina e il suo enigmatico padre Germ\u00e0n Blau, ex-pittore di fama. Una profonda amicizia legher\u00e0 i due giovani che dovranno trovare risposte a misteri ed enigmi che circondano le strade di Barcellona. I due, infatti, si ritroveranno alle prese con la storia di Michail Kolvenik, un fabbricante di protesi, il quale (in teoria morto vent'anni prima) riesce a sopravvivere grazie a un siero che riesce a mantenerlo in vita. Per anni Michail aveva cercato di scoprire come si potesse mantenere in vita un uomo, idea che gli venne dopo aver assistito alla morte del padre adottivo e che lo faceva sentire come Dio. In contemporanea ai fatti relativi a Marina e a Oscar, Michail aveva appena esaurito il siero miracoloso e perci\u00f2 cercava in tutti i modi di reperirne un'altra dose per poter sopravvivere ancora. Questa sua furia nella ricerca del siero lo ha portato a imbattersi in Oscar e Marina. Alla fine i ragazzi riescono a scappare col siero di Michail. Quando tutto sembra procedere per il meglio, Oscar scopre che Marina \u00e8 malata. Prima di morire, per\u00f2, si fa promettere dall'amico che scriver\u00e0 la loro storia e quella del misterioso caso di Michail Kolvenik."}
{"id": "2408627", "revid": "33730", "url": "https://it.wikipedia.org/wiki?curid=2408627", "title": "Regnum Siciliae citra Pharum", "text": ""}
{"id": "2408637", "revid": "373960", "url": "https://it.wikipedia.org/wiki?curid=2408637", "title": "Business (giornale)", "text": ""}
{"id": "2408639", "revid": "373960", "url": "https://it.wikipedia.org/wiki?curid=2408639", "title": "Concili di Melfi", "text": ""}
{"id": "2408641", "revid": "373960", "url": "https://it.wikipedia.org/wiki?curid=2408641", "title": "Sinodi di Melfi", "text": ""}
{"id": "2408656", "revid": "767487", "url": "https://it.wikipedia.org/wiki?curid=2408656", "title": "Charlie Morgan", "text": "Biografia.\nNato a Hammersmith (Londra), dopo aver passato l'infanzia nella capitale britannica si trasferisce a Ginevra (Svizzera) dal 1967 al 1969; qui impara a parlare in francese e a suonare la batteria. Nel 1973, tornato in Inghilterra, lascia la scuola prefiggendosi una carriera in ambito musicale. Ha lavorato con Kate Bush, Justin Hayward, Elton John, Rossana Casale, Angelo Branduardi, Claudio Baglioni, Eros Ramazzotti, Riccardo Fogli.\nNel 2007 Glen E. Moore intervista Charlie circa la sua esperienza con la Elton John Band per il magazine \"East End Lights\"; ci sono anche dei commenti riguardo ad altre collaborazioni illustri che Morgan ha intrattenuto nel corso della sua carriera.\nCharlie vive attualmente a Nashville, nel Tennessee, insieme a sua moglie Jerilyn: ha anche uno studio di registrazione, chiamato Manicdrum Studios Inc."}
{"id": "2408674", "revid": "2048388", "url": "https://it.wikipedia.org/wiki?curid=2408674", "title": "Convocazioni al Montreux Volley Masters 2009", "text": "Elenco delle giocatrici convocate per il Montreux Volley Masters 2009."}
{"id": "2408682", "revid": "232551", "url": "https://it.wikipedia.org/wiki?curid=2408682", "title": "Agostino Catalano (poliziotto)", "text": ""}
{"id": "2408690", "revid": "729019", "url": "https://it.wikipedia.org/wiki?curid=2408690", "title": "Walter Eddie Cosina", "text": "Biografia.\nNasce a Norwood, in Australia, da una famiglia di origine triestina emigrata nel dopoguerra. A met\u00e0 degli anni settanta la famiglia ritorna in Italia, a Muggia. A ventuno anni rimane orfano di padre e rinuncia al corso per far parte della polizia giudiziaria. Nel 1983 entra nella Digos, mentre a partire dal 1990 fa parte del nucleo anti-sequestri e in seguito, prende servizio presso la divisione anticrimine. Dopo la Strage di Capaci, la carenza di agenti di scorta in Sicilia aumenta la richiesta in tutta Italia, e Cosina accetta di spostarsi a Palermo.\nNel maggio del 1992 fa richiesta per entrare nella direzione investigativa antimafia (DIA). Non essendo in servizio, il 19 luglio, un collega giunge da Trieste per dargli il cambio. Cosina lascia per\u00f2 riposare il collega e decide di prendere servizio nel suo posto di agente di scorta per Paolo Borsellino. Rimane ucciso nella Strage di via D'Amelio a Palermo, lasciando la moglie Monica; con lui persero la vita, oltre a Paolo Borsellino, i colleghi Emanuela Loi, Agostino Catalano, Claudio Traina e Vincenzo Li Muli."}
{"id": "2408696", "revid": "765341", "url": "https://it.wikipedia.org/wiki?curid=2408696", "title": "Colby Association Football Club", "text": "Il Colby Association Football Club \u00e8 una societ\u00e0 calcistica di Colby, Isola di Man. Milita nella Division Two, la seconda divisione del campionato nazionale.\nStoria.\nFondato nel 1919, ha cambiato quattro volte i colori sociali prima di scegliere l'attuale divisa a strisce bianche e nere. Ha sede a Colby, nel sud-ovest dell'Isola di Man .\nNella sua storia vanta la vittoria della \"Manx Fa Cup\" nel 1927-28 . Nel 1989-90 ha vinto la \"Paul Henry Gold Cup\", battendo in finale il Corinthians A.F.C. per 1-0. Nella stagione 1990-91 ha vinto la \"Woods Cup\", battendo in finale il Braddan A.F.C. per 2-1. Riuscirono, inoltre, a conquistare la finale dell'edizione annuale della \"Henry Gold Cup\".\nNel 1994-95 vinsero nuovamente la \"Woods Cup\", battendo in finale il Ramsey Youth Centre Old Boys per 3-0, replicando nuovamente nel 1996-97 (vittoria per 1-0 contro il Peel A.F.C.. Nel 1995-96 persero la finale della \"Paul Henry Gold Cup\".\nNella stagione 1996-97 vinsero la \"Paul Henry Gold Cup\" e ottennero la promozione in \nPremier League come secondi classificati, retrocedendo la stagione successiva terminata in ultima posizione. Nel 2000-01 vinsero la \"Paul Henry Gold Cup\" e nel 2001-02 ottennero la promozione in prima divisione terminando la stagione come vincitori della seconda divisione. Persero, per\u00f2, la finale di \"Paul Henry Gold Cup\". Nel 2004-05 retrocessero nuovamente. La stagione successiva vinsero la \"Woods Cup\", battendo in finale l'Union Mills F.C. per 1-0. Persero, per\u00f2, la finale di \"Paul Henry Gold Cup\".\nNella stagione 2007-08 vennero promossi in massima divisione avendo vinto la Division Two . Classificandosi 12\u00b0 al termine della stagione 2008-09 retrocede in Division Two."}
{"id": "2408709", "revid": "1305772", "url": "https://it.wikipedia.org/wiki?curid=2408709", "title": "Wallace Thurman", "text": " \u00c8 conosciuto soprattutto per il suo romanzo \"La mora pi\u00f9 nera\", sulla discriminazione tra i neri basata sul colore della pelle (\"colorism\").\nVita.\nInfanzia e adolescenza.\nIl padre abbandon\u00f2 la famiglia quando Wallace aveva meno di un mese; successivamente sua madre si rispos\u00f2 pi\u00f9 volte e tra un matrimonio e l'altro vissero con Emma Jackson, la nonna materna di Thurman, la cui casa era in parte adibita a saloon nel quale erano serviti alcolici senza licenza. Wallace incontr\u00f2 suo padre solo trent'anni dopo.\nL'infanzia di Thurman \u00e8 segnata da solitudine, instabilit\u00e0 familiare e cattiva salute. Inizi\u00f2 a frequentare la scuola a sei anni a Boise, in Idaho, ma la sua debole salute lo costrinse a due anni di assenza durante i quali visse a Salt Lake City. Tra il 1910 e il 1914 visse a Chicago, ma fin\u00ec la scuola secondaria a Omaha, in Nebraska. In quel periodo soffr\u00ec di attacchi di cuore. Mentre viveva a Pasadena nell'inverno del 1918, Thurman si ammal\u00f2 di influenza durante la pandemia di influenza spagnola. Nonostante la sua salute fragile guar\u00ec e ritorn\u00f2 a Salt lake City, dove fin\u00ec la scuola superiore.\nIn tutto questo Thurman era un lettore vorace. Lesse Platone, Aristotele, William Shakespeare, Havelock Ellis, Gustave Flaubert, Charles Baudelaire e molti altri. Scrisse il suo primo romanzo a dieci anni. Frequent\u00f2 l'Universit\u00e0 dello Utah tra il 1919 e il 1920 come studente pre-medical. Nel 1922 si trasfer\u00ec all'Universit\u00e0 della California del Sud a Los Angeles, ma la abbandon\u00f2 senza conseguire la laurea. Mentre si trovava a Los Angeles fece amicizia Arna Bontemps e divenne prima reporter e poi opinionista in un giornale afroamericano. Inizi\u00f2 la pubblicazione della sua prima rivista, \"Outlet\", che voleva essere l'equivalente di \"The Crisis\" nella costa ovest.\nHarlem Renaissance.\nNel 1925 Thurman si trasfer\u00ec ad Harlem. In meno di dieci anni fece vari lavori come ghost writer, editore e direttore di giornale. Scrisse romanzi, sceneggiature per il teatro e articoli di giornale. L'anno seguente divenne il direttore di \"The Messenger\", un giornale socialista indirizzato ai neri, nel quale pubblic\u00f2 per primo le storie per adulti di Langston Hughes. Thurman lasci\u00f2 il giornale nell'ottobre del 1926 e divenne l'editore di un giornale bianco chiamato \"World Tomorrow\". Il mese seguente collabor\u00f2 alla pubblicazione della rivista letteraria \"Fire!!\", dedicata ai giovani artisti neri, tra i contributori della quale figuravano Hughes, Zora Neale Hurston, Richard Bruce Nugent, Aaron Douglas e Gwendolyn B. Bennett.\nVenne pubblicato un solo numero della rivista. \"Fire!!\" sfidava le idee di W.E.B. Du Bois e molti altri borghesi afroamericani che nella loro ricerca di un'equit\u00e0 sociale e integrazione razziale, credevano che l'arte dei neri dovesse servire da propaganda per questi scopi. L'Harlem Renaissance aveva bisogno di dimostrare ai bianchi americani che i neri non erano inferiori.\nMa Thurman e altri dei \"Niggerati\" cercavano di mostrare la vita reale degli afroamericani, sia nel bene che nel male. Thurman credeva che gli artisti neri dovessero essere pi\u00f9 obiettivi nei loro scritti e non cos\u00ec autocoscienti da tralasciare di far conoscere e celebrare le difficili condizioni della vita degli afroamericani. Come scrissero Singh e Scott, \u00abL'Harlem Renaissance di Thurman \u00e8, perci\u00f2, convinto e rivoluzionario nel suo impegno verso l'individualit\u00e0 e l'obiettivit\u00e0 critica: gli scrittori neri non hanno bisogno di compiacere i gusti estetici della classe media nera, non deve lui o lei scrivere per una facile e condiscendente approvazione dei bianchi\u00bb.\nIn questo periodo l'appartamento della pensione al 267 alla West 136th Street ad Harlem in cui viveva Thurman divenne il luogo d'incontro principale degli artisti dell'avanguardia letteraria e visuale afroamericana. Thurman e la Hurston gli diedero il nome di \"Niggerati Manor\" (\"Villa Niggerati\"), in riferimento a tutti i letterati neri che la frequentavano. I muri vennero dipinti di rosso e nero, colori che emulavano la copertina di \"Fire!!\", e Richard Bruce Nugent dipinse dei murales di contenuto omoerotico.\nNel 1928 Thurman pubblic\u00f2 un'altra rivista chiamata \"Harlem: a Forum of Negro Life\", tra i contributori della quale figuravano Alain Locke, Goerge Chuyler e Alice Dunbar Nelson. Vennero pubblicati solo due numeri. In seguito Thurman divenne correttore di bozze per la pi\u00f9 grande casa editrice di New York, primo afroamericano di sempre a coprire tale incarico.\nLo stesso, il 22 agosto, spos\u00f2 Louise Thompson Patterson. Il matrimonio dur\u00f2 sei mesi. La Thompson dichiar\u00f2 \u00abNon ho mai capito Wallace. Non prendeva niente sul serio. Rideva di tutto. Spesso minacciava di suicidarsi ma sapevi che non l'avrebbe mai fatto. E non ha mai ammesso di essere omosessuale, ma lo era. Mai, mai, non a me in ogni caso\u00bb.\nThurman mor\u00ec a trentadue anni di tubercolosi, probabilmente aggravata dalla sua lunga lotta contro l'alcolismo.\nOpere.\nSecondo Langston Hughes, Thurman fu \u00ab... un ragazzo nero curiosamente brillante, che aveva letto tutto e la cui mente critica poteva trovare qualcosa di sbagliato in qualsiasi cosa leggesse\u00bb. Anche se fu la base per alcuni dei suoi scritti pi\u00f9 forti, fin dall'inizio la sua pelle scura fu un problema, suscitando commenti negativi e reazioni da parte di vari americani sia bianchi che neri.\nThurman scrisse uno spettacolo teatrale, \"Harlem\", che debutt\u00f2 al Broadway theatre nel 1929 e ricevette critiche contrastanti. Lo stesso anno pubblic\u00f2 il romanzo \"La mora pi\u00f9 nera\", che ora \u00e8 considerato innovativo perch\u00e9 focalizzato sul pregiudizio infrarazziale da parte dei neri di pelle pi\u00f9 chiara verso quelli pi\u00f9 scuri.\nTre anni dopo Thruman pubblic\u00f2 \"Infants of the Spring\", una satira dei temi dell'individualismo e dell'Harlem Renaissance. Fu coautore di \"The Interne\", l'ultimo romanzo di A. L. Furman, pubblicato nel 1932."}
{"id": "2408714", "revid": "363629", "url": "https://it.wikipedia.org/wiki?curid=2408714", "title": "Canon EOS-1Ds", "text": "La Canon EOS-1Ds \u00e8 una fotocamera reflex digitale (DSLR) professionale presentata dalla Canon il 24 settembre 2002. \u00c8 la prima fotocamera digitale Canon a montare un sensore a pieno formato e rappresenta il modello di punta Canon EOS fino al settembre 2004, quando \u00e8 sostituita dalla Mark II. La risoluzione \u00e8 di 11.4 megapixel su sensore CMOS. Come da tradizione Canon per le fotocamere di fascia professionale, \u00e8 estremamente robusta e completamente tropicalizzata.\nLe dimensioni sono 156\u00a0mm in larghezza, 157.6\u00a0mm in altezza, e 79.9\u00a0mm in profondit\u00e0, pesa 1265 grammi senza batteria. Il corpo \u00e8 basato sulla fotocamera a pellicola Canon EOS 1V."}
{"id": "2408723", "revid": "599013", "url": "https://it.wikipedia.org/wiki?curid=2408723", "title": "Chiebbia", "text": "Il Chiebbia (in piemontese \"la C\u00e9bia\") \u00e8 un torrente del Piemonte che scorre in provincia di Biella, tributario del Torrente Quargnasca.\nCorso del torrente.\nPrende origine dai vari rami sorgentizi che drenano il versante meridionale del Monte Turlo (835\u00a0m), situato al confine tra i comuni di Andorno Micca e Pettinengo.\nLa prima parte del suo corso \u00e8 diretta verso sud e bagna l'ampia conca compresa tra Zumaglia, Vaglio Pettinengo e la Colma.\nDopo essere entrato in comune di Ronco Biellese il Chiebbia aggira il Monte Prev\u00e8 (660\u00a0m), transita in una stretta gola ed esce nella pianura in corrispondenza del rione biellese di Chiavazza.\nQui ruota il proprio orientamento di 90\u00b0 e punta decisamente verso est attraversando poi in sequenza i comuni di Vigliano Biellese, Valdengo e Cerreto Castello.\nIn questo tratto il Chiebbia transita in un'area densamente abitata e riceve da sinistra numerosi piccoli rii. Il corso del torrente si presenta in genere quasi rettilineo e arginato su entrambi i lati; viene scavalcato da numerosi ponti stradali.\nConfluisce infine in territorio di Cossato nel Torrente Quargnasca, poche centinaia prima che quest'ultimo si getti a sua volta nello Strona di Mosso.\nAffluenti.\nDopo un primo tratto collinare il bacino del Chiebbia si presenta marcatamente asimmetrico.\nDa sinistra riceve infatti i numerosi corsi d'acqua minori, spesso senza nome sulla cartografia, che drenano le colline ad est di Biella; dalla pianura che si stende alla sua destra non arrivano invece apporti idrici significativi.\nStoria.\nIl Chiebbia ha pi\u00f9 volte allagato sia l'abitato di Chiavazza che la zona pianeggiante compresa tra questo e Cerreto Castello.\nI danni maggiori, pi\u00f9 che al corso d'acqua principale, sono stati causati dai rii secondari che lo alimentano i quali, drenando piccoli bacini, tendono ad esondare in risposta a precipitazioni anche brevi ma di forte intensit\u00e0.\nDi particolare rilievo fu l'evento del 22 settembre 1981 quando a Chiavazza, nei pressi della confluenza del Rio Sacchetto, una piena distrusse il ponte di via Milano.\nUtilizzi.\nLa zona di pianura attraversata dal Chiebbia conserva ancora una certa attivit\u00e0 agricola, in particolare vivaistica, la quale d\u00e0 origine a vari prelievi idrici a scopo irriguo; sono per\u00f2 presenti anche prelievi per uso industriale."}
{"id": "2408735", "revid": "92723", "url": "https://it.wikipedia.org/wiki?curid=2408735", "title": "Anna U\u0161enina", "text": "Carriera.\nHa frequentato la scuola di scacchi di Charkiv (\"\u0425\u0430\u0440\u043a\u0456\u0432\u0441\u044c\u043a\u0430 \u0448\u0430\u0445\u043e\u0432\u0430 \u0448\u043a\u043e\u043b\u0430\"), dove ha avuto come istruttore il maestro internazionale Artem Cepotan. \nGiovanili e juniores.\nSi mise in luce nel 2000 vincendo, all'et\u00e0 di 15 anni, il campionato ucraino femminile under-20. \nNel 2002 conquist\u00f2 le medaglie d'oro di squadra e individuale al campionato europeo femminile a squadre under-18 di Balatonlelle in Ungheria.\nRisultati individuali.\nNel 2005 vinse ad Alu\u0161ta il campionato ucraino femminile.\nNel 2016 ha vinto il campionato europeo individuale femminile, disputato a Mamaia.\nAltri risultati di torneo:\nNel 2013, dopo aver ottenuto il quinto posto al Grand Prix di Ginevra, ha ripetuto lo stesso piazzamento al Grand Prix di Dilijan.\nHa raggiunto il massimo punteggio Elo nel luglio 2007, con 2502 punti (8\u00aa al mondo in campo femminile e 1\u00aa ucraina).\nNazionale.\nHa partecipato con la nazionale ucraina femminile alle olimpiadi di Torino 2006 e Dresda 2008, con il risultato complessivo di +8 =10 \u20131 (68,4 %). Vinse l'oro di squadra a Torino e l'argento di squadra a Dresda.\nNel 2007 ha ottenuto le medaglie di bronzo di squadra e individuale al campionato del mondo femminile a squadre di Ekaterinburg; e la medaglia d'oro individuale di scacchiera al campionato europeo femminile a squadre di Heraklion.\nNel ciclo mondiale.\nNel 2012 ha vinto il campionato del mondo femminile, sconfiggendo nella finale la bulgara Antoaneta Stefanova. Nel corso del torneo, svoltosi con la formula dell'eliminazione diretta, la U\u0161enina, partita come testa di serie numero 30, ha sconfitto anche la numero 3 di tabellone Anna Muzy\u010duk e la numero 6 Nade\u017eda Kosinceva. Per regolamento, come campionessa del mondo la FIDE le ha attribuito il titolo di Grande Maestro assoluto.\nNel 2013 ha preso parte alla Coppa del Mondo, venendo eliminata al primo turno dal campione russo P\u00ebtr Svidler, contro il quale peraltro \u00e8 riuscita a vincere una partita, pareggiando cos\u00ec la sfida con cadenza di gioco regolare e risultando sconfitta solo nelle partite di spareggio rapid-play.\nPoche settimane dopo \u00e8 stata chiamata a difendere il titolo di campionessa mondiale contro la sfidante cinese Hou Yifan. Il match, previsto sulla durata complessiva di dieci partite, si \u00e8 rivelato subito improbo per la U\u0161enina, che ha perso tutte le partite disputate col bianco e complessivamente \u00e8 stata sconfitta con il punteggio finale di 5,5 a 1,5.\nNel novembre 2018 ha preso parte al Campionato del mondo femminile. Dopo aver superato nel primo turno l'armena Lilit Mkrtchian per 1\u00bd - \u00bd \u00e8 stata eliminata al secondo turno dalla russa Valentina Gunina per \u00bd - 1\u00bd."}
{"id": "2408741", "revid": "1498232", "url": "https://it.wikipedia.org/wiki?curid=2408741", "title": "Canon EOS-1D Mark II", "text": "La Canon EOS-1D Mark II \u00e8 una fotocamera reflex digitale (DSLR) professionale presentata dalla Canon il 29 gennaio 2004. \u00c8 una macchina con sensore APS-H ed ha rappresentato il modello di punta Canon EOS fino all'agosto 2005 quando ne viene presentato un aggiornamento minore con la Canon EOS-1D Mark II N. Il modello Mark III sar\u00e0 invece presentato nel febbraio 2007. La risoluzione \u00e8 di 8 megapixel su sensore CMOS. Come da tradizione Canon per le fotocamere di fascia professionale, \u00e8 estremamente robusta e completamente tropicalizzata. La batteria \u00e8 di tipo NI-Mh e offre una tensione di 12V, il vano batteria occupa del tutto la parte finale della fotocamera. La Canon EOS-1D Mark II \u00e8 l'ultima fotocamera di Canon basata sul progetto originale della EOS 1, dato che la successiva EOS-1D Mark III \u00e8 stata completamente riprogettata.\nCanon EOS-1D Mark II N.\nLa Canon EOS-1D Mark II N rappresenta un aggiornamento di minore entit\u00e0 cos\u00ec come segnalato dalla specifica nomenclatura adottata. \u00c8 presentata il 22 agosto 2005.\nLe novit\u00e0 principali consistono in un nuovo display da 2,5\", buffer migliorato, nuovi 'Picture Style' e la capacit\u00e0 di memorizzare contemporaneamente formati d'immagini diversi su scheda Secure Digital e Compact Flash.\nCuriosit\u00e0.\nLa Canon 1D Mark II utilizza un paradigma di design per cui, ogni operazione non strettamente legata ai parametri di scatto, deve essere attivata tramite la pressione simultanea di due o pi\u00f9 pulsanti. Questo comporta che la macchina va usata quasi sempre con entrambe le mani e che spesso si \u00e8 spiazzati da questa impostazione di utilizzo se si utilizzano altre fotocamere. Questo sistema serve, secondo Canon, a prevenire l'attivazione di funzioni non volute e per evitare che queste si attivino quando la macchina \u00e8 nella borsa o a tracolla.\nSi tratta della fotocamera che \u00e8 stata utilizzata per le riprese del film La sposa cadavere."}
{"id": "2408742", "revid": "24504260", "url": "https://it.wikipedia.org/wiki?curid=2408742", "title": "Watzlawick", "text": ""}
{"id": "2408744", "revid": "767487", "url": "https://it.wikipedia.org/wiki?curid=2408744", "title": "Gillian Chung", "text": "\u00c8 prevalentemente conosciuta per aver fatto parte del duo femminile cantopop Twins, insieme a Charlene Choi.\nBiografia.\nGillian Chung \u00e8 nata ad Hong Kong col nome originale cinese di Chung Dik-saan (\u937e\u72c4\u73ca). In seguito il suo nome fu cambiato, poich\u00e9 il primo carattere, Dik (\u72c4), era considerato troppo forte. La sua famiglia, allora, le cambi\u00f2 il nome in Chung Ka-lai (\u937e\u5609\u52f5). Da allora, il certificato di nascita si riferisce a quel nome. Il nome cinese Chung Yan-tung (\u937e\u6b23\u6850) \u00e8 un nome d'arte suggeritole dalla sua manager Mani Fok, che aveva consultato un'indovina. Si pensava che il nome avrebbe accresciuto le sue abilit\u00e0 nel business. Il nome inglese Gillian le fu dato quando era ancora alle scuole superiori.\nQuando aveva appena un anno, suo padre mor\u00ec. All'inizio Gillian crebbe in una famiglia con un solo genitore, finch\u00e9 sua madre non si rispos\u00f2 quando la ragazzina frequentava le scuole superiori. La Chung si \u00e8 diplomata alla \"Kowloon True Light Middle School\" ed ha frequentato il \"William Angliss Institute of TAFE\" a Melbourne, Australia.\nCarriera.\nNel 2000, una delle agenzie di modelle per la quale la Chung lavorava part-time quando si trovata ad Hong Kong, la contatt\u00f2 proponendole un'opportunit\u00e0 di lavoro offerta dall'Emperor Entertainment Group (EEG). La Chung accett\u00f2 l'offerta, e nel 2000 divenne un'artista sotto contratto con la EEG; prima del suo effettivo debutto si dovette sottoporre ad un allenamento. Nel 2001, la compagnia manageriale la design\u00f2 a formare il duo canoro Twins, insieme a Charlene Choi.\nLa Chung ha debuttato nel mondo cinematografico con il film \"U Man\", pubblicato nel 2002, e da allora ha dato prova delle sue capacit\u00e0 di attrice in vari film, tra cui \"Beyond Our Ken\", che ha riscosso il favore della critica e con il quale \u00e8 stata nominata \"Miglior Attrice\" ai \"Gam Zhi Ging Awards\". Superando se stessa in varie sequenze di arti marziali, la Chung si \u00e8 fatta il nome di promettente star d'azione.\nNel film \"Beyond Our Ken\", pubblicato nel 2004, la Chung recita nel ruolo di \"Chan Wai Ching\", la disprezzata fidanzata dell'eponimo \"Ken\". La prima mondiale del film \u00e8 avvenuta al \"Tokyo International Film Festival\" ed ha sbancato i botteghini.\nNel gennaio del 2006, il film \"49 Days\" ha superato la soglia di 10 milioni di dollari di Hong Kong, guadagnandosi il nome di uno dei migliori film da botteghino di Hong Kong per l'anno 2006.\nIl ritorno.\nIl 10 marzo 2009, \u00e8 finalmente tornata a lavorare come portavoce della \"TOUGH Jeansmith\" nella regione asiatica, con una busta paga a sette cifre. Dopo essere apparsa nello show televisivo \"Be My Guest\" della TVB, ha confessato di aver tentato il suicidio. Si \u00e8 scusata per aver ferito le persone che la circondavano, specialmente la sua partner musicale Charlene Choi. Grazie alle promozioni \u00e8 volata a Taiwan, Shanghai ed altri posti importanti, ricevendo supporto dai fan e da altre persone del mondo dello spettacolo. Molte persone hanno iniziato ad accettare le sue scuse, e aspettano una reunion delle Twins.\nIncidenti.\n2006: foto di nudi.\nIl 22 agosto 2006, la rivista \"Easy Finder\" ha pubblicato una serie di foto della Chung dentro un camerino, dopo un concerto delle Twins in Malaysia. Una delle foto di copertina mostrava una visione di schiena della Chung, mentre si stava aggiustando le spalline del reggiseno. Un'altra foto in copertina, pi\u00f9 piccola, mostrava una Chung svestita dalle spalle fino al busto. Alcune celebrit\u00e0 di Hong Kong, come Jackie Chan ed Andy Lau hanno organizzato una protesta pubblica, denunciando le azioni irresponsabili della rivista.\nLe autorit\u00e0 televisive e dello spettacolo di Hong Kong hanno ricevuto 2875 lamentele riguardo tali foto, e l'incidente \u00e8 stato portato al Tribunale per Atti Osceni per ulteriori chiarimenti giudiziari. Il primo novembre 2006, \"Easy Finder\" ha perso l'appello a causa dell'oscenit\u00e0 che regna sulle foto e l'articolo pubblicati. La commissione d'appello, formata da un magistrato e quattro membri laici, ha confermato il giudizio, dichiarando l'articolo \"osceno\" ed affermando che era stato un \"atto calcolato per vendere sessualit\u00e0, il che \u00e8 un atto corrotto e rivoltante\". Jimmy Lai, fondatore del \"Next Media\" (ed editore di \"Easy Finder\"), intervistato nello show televisivo \"Be My Guest\", si \u00e8 scusato pubblicamente con Gillian e si \u00e8 offerto di restituirle i negativi delle foto.\nLe foto-scandalo del 2008.\nA gennaio e febbraio del 2008 sono state trovate online molte foto esplicite in cui erano coinvolti Gillian Chung ed Edison Chen. Nello scandalo erano implicati anche Bobo Chan e Cecilia Cheung. In seguito, la Chung ha tenuto un discorso nella sua prima apparizione pubblica dopo lo scandalo, l'11 febbraio, per rispondere e fare le sue scuse al pubblico per essere stata troppo ingenua e stupida. Il pubblico non ha accettato le scuse, come si \u00e8 visto dalla reazione alla sua apparizione al \"Jade Solid Gold\" il 20 febbraio. La \"TVB\", la compagnia di produzione del \"Jade Solid Gold\", ha ricevuto oltre 500 lamentele, mentre le autorit\u00e0 televisive di Hong Kong ne hanno ricevute 1200, riguardo alla sua apparizione allo show. La Chung ha annullato l'evento di promozione in programma per il 23 febbraio, a causa della reazione violenta del pubblico. Oltre ai suoi volontari annullamenti di alcuni eventi, \u00e8 stata anche espulsa dalla cerimonia di apertura dei Giochi della XXIX Olimpiade, che si \u00e8 svolta a Pechino, su istruzione del direttore Zhang Yimou."}
{"id": "2408745", "revid": "287204", "url": "https://it.wikipedia.org/wiki?curid=2408745", "title": "ARP Avatar", "text": "L'ARP Avatar era un sintetizzatore controllato con chitarra prodotto dalla statunitense ARP Instruments a partire dal 1977. L\"'Avatar\" rappresent\u00f2 un'innovazione e fu uno dei primi sintetizzatori controllati da chitarra ad avere successo commerciale. Nonostante ci\u00f2, lo strumento rappresent\u00f2 un grande flop per la ARP e viene considerato come la principale causa del fallimento della compagnia.\nNel primo anno di produzione dell\u2019\"Avatar\" furono spesi quasi 4 milioni di dollari, ma i proventi del sintetizzatore, il cui costo era di 3000$, ammontarono ad un solo milione. I chitarristi non furono tutti convinti della convenienza di questa nuova tecnologia, principalmente a causa del prezzo e delle eccentricit\u00e0 tecniche. L\"'Avatar\", comunque, non riusc\u00ec mai ad avere un vero successo ed apr\u00ec la strada ad altri sintetizzatori per chitarre. A causa della sua architettura - essenzialmente uguale ad un ARP \"Odyssey\" con un \"Fuzzbox\" - il maggior successo che ha avuto \u00e8 fra le collezioni di musicisti indipendenti."}
{"id": "2408752", "revid": "436907", "url": "https://it.wikipedia.org/wiki?curid=2408752", "title": "Safety E.P.", "text": "Safety E.P. \u00e8 il primo EP del gruppo musicale britannico Coldplay, autoprodotto e pubblicato il 18 maggio 1998.\nDescrizione.\nRegistrato in una sola settimana, \"Safety E.P.\" venne finanziato dal manager del gruppo Phil Harvey, che fu disposto a sborsare circa 200 sterline per i costi di produzione.\nDella pubblicazione furono stampate 500 copie, di cui solo cinquanta furono distribuite a negozi e aziende, mentre le rimanenti vennero distribuite a parenti e amici del gruppo.\nLa copertina dell'EP raffigura Chris Martin ritratto in una foto posseduta da John Hilton, un amico dei Coldplay, scattata nel backstage di uno dei primi concerti del gruppo mentre il nome dell'EP deriva dalla scritta \"Safety Door\" che \u00e8 venuta nella foto scattata dall'amico."}
{"id": "2408756", "revid": "287204", "url": "https://it.wikipedia.org/wiki?curid=2408756", "title": "Laxey Association Football Club", "text": "Il Laxey Association Football Club \u00e8 una societ\u00e0 calcistica di Laxey, Isola di Man. Milita nella Premier League, la massima divisione del campionato nazionale.\nStoria.\nFondato nel 1910, ha vinto il campionato nazionale nella stagione 2006-07."}
{"id": "2408782", "revid": "599013", "url": "https://it.wikipedia.org/wiki?curid=2408782", "title": "Laura Bordignon", "text": "\u00c8 stata medaglia d'argento ai Giochi del Mediterraneo di Almeria 2005 e pu\u00f2 vantare oltre 20 presenze con la Nazionale assoluta.\nHa vinto nel lancio del disco 11 titoli italiani tra invernali ed assoluti (italiana pi\u00f9 titolata di lei nel lancio del disco, soltanto la primatista nazionale Agnese Maffeis con 24 titoli tra invernali ed assoluti) e 22 nazionali giovanili.\nBiografia.\nGli inizi nel settore giovanile e le societ\u00e0 sportive di appartenenza.\nHa iniziato a praticare l'atletica leggera all'et\u00e0 di 7 anni, categoria Esordienti, nel 1988.\n\u00c8 stata 22 volte campionessa italiana giovanile.\n1997-2001: doppia medaglia di bronzo alle Gymnasiadi ed esordio nella Nazionale assoluta.\n1997, al Festival olimpico della giovent\u00f9 europea a Lisbona in Portogallo, \u00e8 stata settima ed undicesima rispettivamente nel getto del peso e lancio del disco.\nDoppia medaglia di bronzo nel 1998 alle Gymnasiadi cinesi di Shanghai nel getto del peso e nel lancio del disco.\nMedaglia di bronzo nel 1999 nel disco agli assoluti di Pescara.\nSesta nel lancio del disco agli Europei juniores di Riga (Lettonia).\nAi Mondiali juniores a Santiago del Cile (Cile) nel 2000, \u00e8 giunta al quindicesimo posto nel lancio del disco.\n2001, argento nel peso (assoluti indoor) e bronzo nel disco (invernali di lanci); un altro bronzo (peso) ed un quinto posto (disco) agli assoluti.\nEsordisce con la Nazionale assoluta nella Coppa Europa invernale di lanci in Francia a Nizza: tredicesimo posto nel getto del peso.\n2002-2005: il titolo italiano assoluto sfiorato e la medaglia d'argento ai Giochi del Mediterraneo.\nDoppio bronzo nel 2002 agli assoluti indoor (peso) ed agli invernali di lanci (disco); quarta (peso) e sesta (disco) agli assoluti.\nSesto posto nel getto del peso agli assoluti indoor nel 2003, bronzo agli invernali di lanci ed argento ai campionati italiani assoluti.\nQuinta agli Europei under 23 a Bydgoszcz (Polonia).\nDoppia medaglia nel 2004: bronzo agli italiani invernali di lanci ed argento agli assoluti.\nAssente agli italiani invernali di lanci nel 2005 e poi \u00e8 stata vicecampionessa agli italiani assoluti di Bressanone (14 centimetri dietro Cristiana Checchi, 53,46 m contro i 53,60 m della vincitrice).\nMedaglia d'argento ai Giochi del Mediterraneo in Spagna ad Almeria; dodicesima e sesta rispettivamente in Coppa Europa invernale di lanci a Mersin in Turchia ed in Coppa Europa in Italia a Firenze;\nundicesima alle Universiadi di Smirne (Turchia) e quinta al D\u00e9caNation francese di Parigi.\n2006-2011: la serie di titoli italiani vinti, tra assoluti, invernali di lanci ed universitari.\nNel 2006 ha vinto prima due medaglie di bronzo (assoluti indoor nel peso ed invernali di lanci nel disco) e poi la prima d'oro ai campionati italiani assoluti col primo titolo nel lancio del disco a Torino.\nUndicesima a Tel-Aviv (Israele) e terza a Praga (Repubblica Ceca) nella Coppa Europa invernale di lanci; quindicesimo posto agli Europei di G\u00f6teborg in Svezia.\nHa vinto la medaglia di bronzo nel 2007 agli italiani invernali di lanci e poi \u00e8 stata assente agli italiani assoluti di Padova.\nUndicesima posizione a Yalta in Ucraina per la Coppa Europa invernale di lanci.\nDal 2008 al 2011 ha centrato per 4 volte di fila nello stesso anno l'accoppiata di titoli italiani nel lancio del disco (invernali ed assoluti): come lei soltanto Agnese Maffeis (2001-2004), la martellista Ester Balassini (1998-2001) e la giavellottista Zahra Bani (2009-2012).\nMeglio di loro, con 5 volte di fila l'accoppiata di titoli italiani assoluti indoor-outdoor, soltanto il duo di pesiste Maffeis (1989-1993)-Rosolen (1996-2000).\n2008, nono ed ottavo posto rispettivamente in Coppa Europa invernale di lanci (a Spalato in Croazia) ed in Coppa Europa (in Francia ad Annecy).\nCon la Nazionale assoluta ha preso parte nel 2009 a Los Realejos (Spagna) alla Coppa Europa invernale di lanci, piazzandosi al quinto posto e poi sesto posto nell'Europeo per nazioni a Leiria (Portogallo). Quarta classificata ai Giochi del Mediterraneo in Italia a Pescara. Quinto posto sia alle Universiadi di Belgrado che nel D\u00e9caNation di Parigi.\nNona ad Arles (Francia) in Coppa Europa invernale di lanci e quarta a Bergen (Norvegia) nell'Europeo per nazioni nel 2010. Non \u00e8 riuscita a qualificarsi per la finale agli Europei di Barcellona.\nNel 2011 \u00e8 giunta decima a Sofia (Bulgaria) alla Coppa Europa invernale di lanci e settima a Stoccolma (Svezia) nell'Europeo per nazioni.\n2012-2015: gli ultimi titoli italiani assoluti.\n2012, titolo italiano agli italiani invernali di lanci e vicecampionessa agli assoluti di Bressanone.\nTredicesima nel lancio del disco in Coppa Europa invernale di lanci a Bar (Montenegro).\nEra iscritta agli invernali di lanci nel 2013, ma non ha gareggiato; mentre \u00e8 stata vicecampionessa agli assoluti di Milano.\nSettima ai Giochi del Mediterraneo a Mersin (Turchia).\n2014, oro agli italiani invernali di lanci ed argento agli assoluti di Rovereto.\nBronzo agli invernali di lanci nel 2015 e quinta agli assoluti di Torino.\nFa parte dello staff tecnico del Gruppo Sportivo Marconi di Cassola."}
{"id": "2408785", "revid": "124429149", "url": "https://it.wikipedia.org/wiki?curid=2408785", "title": "Broadway theatre", "text": "Broadway theatre, comunemente detto Broadway, \u00e8 la porzione dell'omonima avenue di Manhattan che ospita, anche sulle strade adiacenti, oltre 40 teatri, con sale da almeno 500 posti, nel \"Theatre District\" di New York, pi\u00f9 un teatro al Lincoln Center, il Metropolitan Opera House, nell'Upper West Side. Assieme alla zona del West End londinese, \"Broadway theatre\" indica, per antonomasia, la maggiore concentrazione di teatri di lingua inglese, e non solo, al mondo.\nIl distretto dei teatri di Broadway \u00e8 una delle attrazioni popolari di New York. Secondo la \"The Broadway League\", gli \"show\" di Broadway hanno incassato circa 937 milioni di dollari nella stagione 2007-2008.\nXVIII e XIX secolo.\nPrimi teatri a New York.\nNew York e pertanto gli Stati Uniti, non hanno avuto una significativa presenza di teatri fino a circa il 1750, quando gli attori e impresari teatrali Walter Murray e Thomas Kean fondarono una compagnia teatrale stabile al Teatro di \"Nassau Street\" di Manhattan, capace di circa 280 spettatori. Essi misero in scena opere di Shakespeare e ballad opera come \"L'opera del mendicante\". Nel 1752, William Hallam invi\u00f2 una compagnia di dodici attori dall'Inghilterra con suo fratello Lewis in qualit\u00e0 di direttore. Essi fondarono un teatro a Williamsburg che inaugurarono con \"Il mercante di Venezia\" e \"The Anatomist.\" La compagnia si trasfer\u00ec a New York nell'estate del 1753, rappresentando ballad opera e farse come \"Damon and Phillida.\" La guerra d'indipendenza americana sospese l'attivit\u00e0 teatrale a New York, ma successivamente questa riprese e nel 1798, venne costruito il \"Park Theatre\" di Manhattan, da 2.000 posti, in \"Chatham Street\" (ora \"Park Row\"). Il Bowery Theater apr\u00ec nel 1826, seguito da diversi altri. \"Blackface minstrel shows\", una caratteristica forma di spettacolo statunitense, divenne popolare intorno agli anni trenta del XIX secolo, specialmente con l'arrivo dei Virginia Minstrels negli anni 1840.\nDagli anni 1840, oper\u00f2 Phineas Taylor Barnum con un complesso circense in \"lower Manhattan\". Nel 1829, a Broadway e \"Prince Street\", venne aperto il Niblo's Garden che divenne subito uno dei centri notturni di attrazione della citt\u00e0. Il teatro da 3.000 posti mise in cartellone ogni genere di spettacolo teatrale sia musicale che non. \nNel 1844 avvenne la prima di The Bohemian Girl (opera) al Park Theatre.\nNel 1847 apr\u00ec l'Astor Place Theatre. Nel 1849 vi fu una rivolta della classe lavoratrice del Bovery, che si ribell\u00f2 a quello che percepiva come snobismo della borghesia di Astor Place:\nLe opere di William Shakespeare erano frequentemente rappresentate sui palcoscenici di Broadway, specialmente da attori statunitensi come Edwin Booth, che fu universalmente conosciuto per la sua interpretazione del principe Amleto. Booth interpret\u00f2 il ruolo per le famose 100 recite consecutive al Winter Garden Theatre nel 1865 (che terminarono pochi mesi prima che il fratello di Booth, John Wilkes Booth, assassinasse Abraham Lincoln), e reinterpret\u00f2 poi il ruolo al Booth's Theatre (che fu diretto per un breve tempo da suo fratello Junius Brutus Booth, Jr.). Altri attori shakespeariani che operarono a New York in questo periodo furono Henry Irving, Tommaso Salvini, Fanny Davenport, e Charles Fechter.\nLydia Thompson and\u00f2 negli Stati Uniti nel 1868 portando una piccola compagnia teatrale per rappresentare spettacoli di genere burlesco destinati alla classe media di New York. La compagnia della Thompson, chiamata \"British Blondes\", fu lo spettacolo pi\u00f9 popolare a New York nella stagione 1868\u20131869. \"L'eccentricit\u00e0 delle pantomime e delle burle\u00a0\u2013 con la loro curiosa combinazione di commedia, parodia, satira, improvvisazione, canzoni e danze, variet\u00e0, effetti stravaganti e costumi os\u00e9\u00a0\u2013 mentre era abbastanza familiare agli spettatori britannici, colp\u00ec il pubblico di New York come una tempesta.\" Lo spettacolo, programmato per durare sei mesi, fin\u00ec con l'essere rappresentato per sei lunghi anni.\nNascita del musical e post guerra civile.\nI teatri a New York si spostarono gradualmente da \"downtown\" a \"midtown\" a cominciare dal 1850, per trovare aree fabbricabili meno costose. Nel 1870, il cuore di Broadway era Union Square, e verso la fine del secolo molti teatri erano nelle vicinanze di Madison Square. I teatri non arrivarono nell'area di Times Square fino al primi anni del XX secolo, ed i teatri di Broadway non vi si consolidarono fino agli anni venti e trenta. Il primo musical a tenere il cartellone per un lungo periodo di tempo fu \"The Elves\" che nel 1857 ebbe 50 rappresentazioni. La durata degli spettacoli di New York continu\u00f2 a mantenersi assai lontana da quella degli spettacoli di Londra, ma il \"musical burletta\" di Laura Keene, \"Seven Sisters\" del 1860, stracci\u00f2 il precedente record di New York con ben 253 rappresentazioni. Esso veniva rappresentato dalla compagnia di Keene, \"Our American Cousin\", a Washington quando Abraham Lincoln venne ucciso.\nIl primo lavoro teatrale che pu\u00f2 essere confrontato con l'attuale accezione del genere musical, comprendente danze e musiche originali che aiutano a raccontare la storia, \u00e8 considerato \"The Black Crook\", che ebbe la prima rappresentazione a New York il 12 settembre 1866. La produzione fu un colossale spettacolo della durata di cinque ore e mezza, ma nonostante la lunghezza, raggiunse il numero record di 474 rappresentazioni. Lo stesso anno, \"The Black Domino/Between You, Me and the Post\" fu il primo spettacolo ad autodefinirsi una \"musical comedy.\"\nTony Pastor apr\u00ec il primo teatro vaudeville, un isolato ad est di Union Square, nel 1881, dove si esib\u00ec Lillian Russell. Gli attori Edward Harrigan e Tony Hart produssero e rappresentarono a Broadway fra il 1878 ed il 1885 il musical \"The Mulligan Guard Picnic\", su testi di Harrigan e musiche di suo suocero David Braham. Queste commedie musicali proponevano personaggi presi dalla vita di tutti i giorni di un qualunque appartenente alla classe operaia di New York, e rappresentarono un importante passaggio dalla forma del vaudeville e del burlesco, ad una forma pi\u00f9 colta di spettacolo. Essi misero in scena cantanti di buona professionalit\u00e0 come Lillian Russell, Vivienne Segal, e Fay Templeton, invece delle donnine di incerta reputazione che erano state impiegate negli anni precedenti.\nA seguito del miglioramento dei trasporti pubblici, la povert\u00e0 a New York diminu\u00ec sensibilmente, e l'illuminazione delle strade, rese pi\u00f9 sicura la circolazione di notte, e conseguentemente aument\u00f2 il numero di potenziali spettatori per gli spettacoli teatrali. I lavori tennero il cartellone pi\u00f9 a lungo ed i profitti degli impresari teatrali aumentarono a dismisura consentendo il miglioramento degli allestimenti. Come in Inghilterra, durante l'ultima met\u00e0 del secolo, i teatri cominciarono a essere ripuliti dalla prostituzione che li pervadeva in passato. Le opere comiche, per un pubblico familiare, del famoso duo Gilbert e Sullivan, raggiunsero Broadway con la rappresentazione di \"H.M.S. Pinafore\" nel 1878, importate dagli autori ma anche sotto forma di rappresentazioni pirata.\nAnno 1890 e successivi.\n\"A Trip to Chinatown\" di Charles Hoyt (1891) divenne l'opera pi\u00f9 a lungo rappresentata, tenendo il cartellone per 657 recite. Questo record non venne migliorato fino al 1919 quando venne messa in scena \"Irene\". Nel 1896, gli impresari Marc Klaw e A. L. Erlanger costituirono il Theatrical Syndicate, che controll\u00f2 ogni attivit\u00e0 teatrale negli U.S.A. per i seguenti sedici anni. Nonostante ci\u00f2 proliferarono piccoli vaudeville e variet\u00e0, ed i teatri Off-Broadway si andarono formando dalla fine del XIX secolo.\n\"A Trip to Coontown\" (1898) fu il primo musical interamente prodotto e rappresentato da African American in un teatro di Broadway (ampiamente ispirato ai minstrel show), seguito dal ragtime \"Clorindy the Origin of the Cakewalk\" (1898), e dal grande successo di \"In Dahomey\" (1902). Centinaia di commedie musicali vennero rappresentate a Broadway tra gli anni 1890 ed i primi anni del 1900, con canzoni composte da Gus Edwards, John Walter Bratton, e George Cohan (\"Little Johnny Jones\" (1904), \"45 Minutes From Broadway\" (1906), e \"George Washington Jr.\" (1906). Nonostante questo, la durata dei lavori a New York continu\u00f2 ad essere relativamente breve, con poche eccezioni, se confrontata con Londra, prima dello scoppio della prima guerra mondiale. Pochi dei successi di musical britannici continuarono ad ottenere grande successo a New York, compreso \"Florodora\" nel 1900-01.\nNei primi anni del XX secolo, vennero messe in scena al \"Princess Theatre\" delle riduzioni di popolari operette europee del tardo XIX secolo tradotte da P. G. Wodehouse, Guy Bolton e Harry B. Smith. Victor Herbert scrisse delicati lavori musicali con musiche moderne come le partiture per archi delle famose operette \"The Fortune Teller\" (1898), \"Babes in Toyland\" (1903), \"Mlle. Modiste\" (1905), \"The Red Mill\" (1906), e \"Naughty Marietta\" (1910). A cominciare da \"The Red Mill\", i teatri di Broadway installarono insegne luminose multicolori, all'esterno, per pubblicizzare le loro produzioni. Fino a quando non vennero utilizzate le luci colorate, le insegne erano soltanto a luce bianca e Broadway era soprannominata \"La grande strada bianca.\" Nell'agosto 1919, la Actors Equity Association chiese un contratto standard per tutte le produzioni professionistiche. Dopo una chiusura forzata di tutti i teatri, per lo sciopero degli artisti, gli impresari furono costretti ad aderire alla richiesta. Dagli anni 1920, gli Shubert Brothers avevano acquisito la quota di maggioranza dei teatri dall'\"Erlanger syndicate\".\nIl cinema intraprese una sfida con i teatri. All'inizio, erano muti e costituirono una minima concorrenza. Nondimeno, verso la fine degli anni 1920, films come \"The Jazz Singer\" vennero presentati con sonoro sincronizzato, ed i critici preconizzarono che il cinema avrebbe in breve tempo soppiantato il teatro. I musical dei ruggenti anni venti, mutuando dal vaudeville, music-hall ed altri spettacoli leggeri, tesero ad ignorare la trama in favore dell'enfatizzazione della popolarit\u00e0 di attrici ed attori, di grandi numeri di danza, e canzoni popolari. Florenz Ziegfeld produsse annualmente spettacoli di rivista con suoni e danze, testi stravaganti ed elaborati costumi, ma non c'era nulla che legasse assieme i vari numeri. Lavori tipici di quegli anni furono \"Sally\", \"Lady, Be Good\", \"Sunny\", \"No, No, Nanette\", \"Oh, Kay!\" e \"Funny Face\". I libretti potevano essere dimenticati ma le produzioni di George Gershwin, Cole Porter, Jerome Kern, Vincent Youmans, Rodgers and Hart, No\u00ebl Coward, Sigmund Romberg e Rudolf Friml continuarono la vena di Victor Herbert. Chiaramente, il teatro sopravvisse all'invenzione del cinema.\nLasciando alle spalle questi frivoli lavori, venne messo in scena \"Show Boat\", con la prima il 2 dicembre 1927 allo Ziegfeld Theatre, rappresentando una completa integrazione fra testo e opera teatrale, con temi drammatici, sottolineati da adeguata musica, dialoghi, trama e intreccio, abilmente miscelati rispetto ai musical precedenti. Tenne il cartellone per 572 rappresentazioni. Dopo i terribili anni della grande depressione, i teatri di Broadway entrarono in un'epoca d'oro con il grande successo di \"Oklahoma!\" nel 1943, che tenne il cartellone per 2.212 spettacoli. I successi seguirono ai successi nei teatri di Broadway, ed essi ottennero il pi\u00f9 alto prestigio internazionale.\nNel 1947 venne creato il Tony Award per premiare gli spettacoli del teatro statunitense, particolarmente per i teatri di Broadway.\nBroadway oggi.\nOrario spettacoli.\nAnche se vi sono diverse eccezioni rispetto ad una volta, generalmente gli spettacoli hanno degli orari ben definiti, con aperture serali, inizio alle ore 20,00, dal marted\u00ec al sabato e spettacoli pomeridiani (\"matin\u00e9e\") generalmente alle 14,00 mercoled\u00ec e sabato e alle 15,00 la domenica, per un numero complessivo di otto spettacoli alla settimana. Non vi sono spettacoli il luned\u00ec. Gli attori ed il personale tecnico dei teatri hanno il loro fine settimana dalla sera della domenica al marted\u00ec mattina. Le premiazioni dei Tony Award sono normalmente tenute la domenica sera in giugno per tener conto di questi orari.\nNegli ultimi anni, molti teatri hanno anticipato alle 19,00 lo spettacolo del marted\u00ec. Il motivo di questo spostamento \u00e8 dovuto al fatto che a met\u00e0 settimana sono pochi i turisti che assistono agli spettacoli e che quindi il pubblico \u00e8 per la quasi totalit\u00e0 costituito da spettatori del luogo. D'altra parte l'anticipo consente ai pendolari di giungere a casa ad un orario ragionevole. Alcuni spettacoli, specialmente quelli prodotti dalla The Walt Disney Company, cambiano orario frequentemente in ragione della stagione dell'anno, onde massimizzare l'accesso degli spettatori.\nAttori.\nMusical e drammi a Broadway, spesso inseriscono nei ruoli principali attori di grande fama per attrarre il pubblico o portare nuovi spettatori a teatro. Attori di cinema e televisione vengono spesso inseriti nelle produzioni per sostituire attori che lasciano la compagnia. Ci sono ancora comunque, star che sono principalmente attori di teatro, e che appaiono in televisione o al cinema in parti secondarie.\nProduttori e impresari teatrali.\nLa maggior parte dei produttori e degli impresari teatrali sono membri del The Broadway League (un tempo \"The League of American Theatres and Producers\"), un'organizzazione commerciale che promuove i teatri di Broadway, negozia contratti con le varie unioni teatrali e coamministra il Tony Award con l'American Theatre Wing, un'organizzazione di servizi.\nLa maggior parte dei teatri di Broadway sono posseduti e gestiti da tre organizzazioni: Shubert Organization, che possiede 17 teatri (ha recentemente acquisito il totale controllo di Music Box dalla Irving Berlin Estate); la Nederlander Organization, che controlla nove teatri e la Jujamcyn che ne controlla cinque.\nDurata delle produzioni.\nGli spettacoli realizzati dalla maggior parte dei teatri di Broadway sono produzioni commerciali che perseguono la massimizzazione del profitto per produttori ed investitotri. Il che significa che la durata di una produzione non \u00e8 pianificata in anticipo ma dipende dalla risposta del pubblico e la produzione rimane in cartellone fino a quando esiste una certa affluenza giornaliera. L'investimento in una produzione comporta un certo numero di rischi. Uno spettacolo non deve necessariamente fare profitti subito. Se raggiunge la copertura delle spese settimanali, pu\u00f2 essere tenuto in attesa che una inversione di tendenza possa far guadagnare in futuro. In alcune situazioni al limite, gli impresari possono chiedere di ridurre temporaneamente i diritti degli autori e una riduzione momentanea dei compensi agli attori, con l'accordo delle organizzazioni sindacali, onde evitare la chiusura dello spettacolo. I proprietari dei teatri, che normalmente non partecipano ai profitti, possono ricevere la richiesta di riduzione momentanea dell'affitto del locale.\nAlcuni spettacoli di Broadway sono prodotti da organizzazioni non commerciali, per parte della stagione. Lincoln Center Theatre, Roundabout Theatre Company, e Manhattan Theatre Club sono le tre compagnie no-profit che possiedono sale permanenti a Broadway.\nStoricamente, i musical a Broadway tendono ad avere maggior durata rispetto agli altri lavori teatrali. Il 9 gennaio 2006, \"The Phantom of the Opera\" al Majestic Theatre divenne il musical con il record di rappresentazioni con 7.486 recite, superando cos\u00ec \"Cats\".\nSpettatori.\nGli spettacoli di Broadway sono considerati una delle preminenti attivit\u00e0 turistiche di New York, ed i teatri incassano mediamente circa un miliardo di dollari l'anno, aiutando l'industria del turismo a generare altri miliardi di entrate per ristoranti e alberghi. I chioschi TKTS vendono ogni giorno, ed in qualche caso per lo spettacolo pomeridiano del giorno seguente, biglietti scontati del 25%, 35% e anche del 50% (i chioschi TKTS sono ubicati in Duffy Square, in Times Square, in \"Lower Manhattan\" (199, Water Street\u2014 angolo Front &amp; John Streets), ed a Brooklyn). Questo servizio serve a vendere quei biglietti che altrimenti sarebbero rimasti invenduti, rendendo cos\u00ec la visione di uno spettacolo a New York pi\u00f9 abbordabile. Molti teatri di Broadway offrono sconti particolari agli studenti, biglietti per lo stesso giorno o in premio con lotterie, o ancora posti in piedi, per assicurarsi sempre il tutto esaurito e massimizzare il profitto.\nL'affluenza del pubblico nei teatri di Broadway nella stagione 2007-2008 \u00e8 stata di 12,27 milioni di spettatori, pressoch\u00e9 la stessa della stagione precedente (2006-2007). Per fare un confronto, i teatri di Londra ebbero un'affluenza di 13,6 milioni di spettatori nel 2007.\nOff-Broadway e tourn\u00e9e.\nLa classificazione dei teatri \u00e8 regolata dalla Actors' Equity Association. Per poter concorrere al Tony, una produzione deve essere data in un teatro con almeno 500 posti a sedere ed il teatro deve essere ubicato nel \"Theatre District\", criteri che definiscono i teatri di Broadway. Off-Broadway e Off-Off-Broadway mettono spesso in scena produzioni sperimentali, cercando sfide e risultati impossibili da realizzare in teatri grandi come quelli di Broadway. Alcuni spettacoli di Broadway, soprattutto musical come \"Hair\", \"Little Shop of Horrors\", \"Spring Awakening\", \"Rent\", \"Avenue Q\" e \"In the Heights\" iniziarono da teatri Off-Broadway e vennero poi trasferiti a Broadway, cercando di replicare il risultato nei pi\u00f9 grandi teatri di Broadway.\nDopo (o alcune volte durante) i successi nei teatri di Broadway, i produttori spesso rieditano le loro produzioni, con un nuovo cast, per portarle in giro per le maggiori citt\u00e0 degli Stati Uniti. Le pi\u00f9 grosse produzioni possono avere diverse compagnie viaggianti nello stesso periodo, alcune delle quali residenti per lunghi periodi nelle grandi metropoli. Le piccole citt\u00e0 sono spesso servite da compagnie montate su autotreni. Tourn\u00e9e di questo tipo, che spesso hanno delle scenografie di dimensioni ridotte per essere adattate a teatri pi\u00f9 piccoli, spesso recitano in due citt\u00e0 diverse ogni settimana, mentre nelle grandi citt\u00e0 si fermano per una o due settimane come minimo. Il Touring Broadway Awards, della Broadway League, premia l'eccellenza degli spettacoli di Broadway in tourn\u00e9e.\nTony Awards.\nGli spettacoli di Broadway e gli artisti, vengono premiati tutti gli anni a giugno, quando vengono assegnati gli \"Antoinette Perry Awards\" (Tony Awards) dalla American Theatre Wing e dalla \"The Broadway League\". I Tony sono i premi pi\u00f9 prestigiosi di Broadway, la cui importanza \u00e8 andata crescendo con la diffusione televisiva in diretta della premiazione. In una strategia di migliorare l'audience televisiva, vengono spesso chiamati a presentare la serata, personaggi molto famosi come Hugh Jackman e Rosie O'Donnell, alcuni dei quali non hanno alcun rapporto con il teatro."}
{"id": "2408798", "revid": "113815637", "url": "https://it.wikipedia.org/wiki?curid=2408798", "title": "Episodi di Io sono Donato Fidato", "text": "Lista di episodi di \"Io sono Donato Fidato\"."}
{"id": "2408802", "revid": "287204", "url": "https://it.wikipedia.org/wiki?curid=2408802", "title": "Ramsey Association Football Club", "text": "Il Ramsey Association Football Club \u00e8 una societ\u00e0 calcistica di Ramsey, Isola di Man. Milita nella Premier League, la massima divisione del campionato nazionale.\nStoria.\nFondato nel 1885, \u00e8 la squadra pi\u00f9 vecchia ed una delle pi\u00f9 titolate dell'isola. Ha vinto il campionato nazionale 11 volte e la \"Manx Fa Cup\" 18 volte.\nIl primo trofeo conquistato dal club \u00e8 stata la vittoria condivisa della \"Manx Fa Cup\" nel 1891-92 con il Peel A.F.C.. Riuscirono a vincere le due edizioni successive. Tra le stagioni 1898-99/ 1901-02 vinsero quattro campionati nazionali consecutivi. L'ultima vittoria del campionato nazionale risale alla stagione 1952-1953."}
{"id": "2408818", "revid": "767487", "url": "https://it.wikipedia.org/wiki?curid=2408818", "title": "Bobo Chan", "text": "Scandalo fotografico.\nA gennaio e febbraio 2008, alcune foto esplicite riguardanti Bobo Chan ed Edison Chen sono state trovate su internet. Le foto riguardavano scene di sesso orale tra i due. In breve tempo, lo stato di celebrit\u00e0 e la reputazione della cantante sono stati compromessi. La maggioranza degli sponsor (se non tutti) hanno cancellato i contratti per paura di un\"'associazione di colpevolezza\". \u00c8 stato cancellato anche il suo fidanzamento con l'azionista Philip Jin Zi. Dai tempi dello scandalo, Bobo \u00e8 rimasta in esilio e non \u00e8 ancora ricomparsa in nessun ambito del mondo dello spettacolo, poich\u00e9 le foto hanno danneggiato inevitabilmente la sua carriera e vita personale. Bobo non ha ancora commentato cosa ha intenzione di fare in futuro, ma non ha neanche annunciato un ritiro dall'industria dello spettacolo.\nNello scandalo erano implicate anche Gillian Chung, Cecilia Cheung ed altri nomi non noti."}
{"id": "2408834", "revid": "190231", "url": "https://it.wikipedia.org/wiki?curid=2408834", "title": "Aeronautica militare sudcoreana", "text": ""}
{"id": "2408836", "revid": "115533", "url": "https://it.wikipedia.org/wiki?curid=2408836", "title": "Aeronautica militare della Corea del Sud", "text": ""}
{"id": "2408838", "revid": "24505160", "url": "https://it.wikipedia.org/wiki?curid=2408838", "title": "Eupodotis afra", "text": ""}
{"id": "2408840", "revid": "72396", "url": "https://it.wikipedia.org/wiki?curid=2408840", "title": "Ridge Farm Studios", "text": "I Ridge Farm Studios sono tra i pi\u00f9 antichi studi di registrazione musicale del Regno Unito. Hanno ospitato alcuni tra i pi\u00f9 grandi artisti e musicisti di ogni epoca prima della chiusura, nel 2003.\nGli studi si trovano nella cittadina di Rusper, in Inghilterra, vicino al confine tra Surrey e Sussex. La parte pi\u00f9 antica dell'edificio, originariamente una casa colonica medievale, fu costruita alla met\u00e0 degli anni sessanta. Aggiunte all'edificio furono fatte negli anni successivi. Gli studi erano circondati da un terreno di 49 ettari che comprendeva giardini, frutteti, prati e boschi.\nTra gli artisti esibitisi negli studi sono annoverati Bad Company, i Queen, Peter Gabriel, Ozzy Osbourne, i Pearl Jam, Oasis, i Tre Tenori e altri.\nArtisti.\nSegue una lista di artisti, musicisti e produttori esibitisi ai Ridge Farm Studios. "}
{"id": "2408841", "revid": "24505182", "url": "https://it.wikipedia.org/wiki?curid=2408841", "title": "Eupodotis afraoides", "text": ""}
{"id": "2408842", "revid": "24505189", "url": "https://it.wikipedia.org/wiki?curid=2408842", "title": "Eupodotis gindiana", "text": ""}
{"id": "2408843", "revid": "24505196", "url": "https://it.wikipedia.org/wiki?curid=2408843", "title": "Eupodotis hartlaubii", "text": ""}
{"id": "2408844", "revid": "767487", "url": "https://it.wikipedia.org/wiki?curid=2408844", "title": "Gr\u00e9goire (cantante)", "text": ""}
{"id": "2408845", "revid": "24505209", "url": "https://it.wikipedia.org/wiki?curid=2408845", "title": "Eupodotis melanogaster", "text": ""}
{"id": "2408846", "revid": "190231", "url": "https://it.wikipedia.org/wiki?curid=2408846", "title": "Forces arm\u00e9es fran\u00e7aises", "text": ""}
{"id": "2408847", "revid": "24505221", "url": "https://it.wikipedia.org/wiki?curid=2408847", "title": "Eupodotis ruficrista", "text": ""}
{"id": "2408849", "revid": "24505229", "url": "https://it.wikipedia.org/wiki?curid=2408849", "title": "Eupodotis savilei", "text": ""}
{"id": "2408850", "revid": "190231", "url": "https://it.wikipedia.org/wiki?curid=2408850", "title": "Esercito della Francia", "text": ""}
{"id": "2408851", "revid": "76069", "url": "https://it.wikipedia.org/wiki?curid=2408851", "title": "Castro Urdiales", "text": ""}
{"id": "2408852", "revid": "190231", "url": "https://it.wikipedia.org/wiki?curid=2408852", "title": "Forze armate della Francia", "text": ""}
{"id": "2408854", "revid": "580", "url": "https://it.wikipedia.org/wiki?curid=2408854", "title": "Marina militare della Francia", "text": ""}
{"id": "2408855", "revid": "486946", "url": "https://it.wikipedia.org/wiki?curid=2408855", "title": "Aeronautica militare della Francia", "text": ""}
{"id": "2408856", "revid": "115533", "url": "https://it.wikipedia.org/wiki?curid=2408856", "title": "Aeronautica militare della Georgia", "text": ""}
{"id": "2408857", "revid": "580", "url": "https://it.wikipedia.org/wiki?curid=2408857", "title": "Marina militare della Germania", "text": ""}
{"id": "2408858", "revid": "115533", "url": "https://it.wikipedia.org/wiki?curid=2408858", "title": "Aeronautica militare della Germania", "text": ""}
{"id": "2408859", "revid": "15756", "url": "https://it.wikipedia.org/wiki?curid=2408859", "title": "Giulianova", "text": "Giulianova \u00e8 un comune italiano di abitanti della provincia di Teramo in Abruzzo.\nA seguito delle distruzioni, prima del centro romano (\"Castrum Novum Picenii\") e successivamente di quello medioevale (\"Castel San Flaviano\"), la citt\u00e0 venne rifondata alla fine del '400 dal duca di Atri, Giulio Antonio I Acquaviva d'Aragona, che la chiam\u00f2 col suo nome e ne fece un esempio di citt\u00e0 ideale rinascimentale.\nGeografia fisica.\nTerritorio.\nIl suo territorio si estende per , tra i confini naturali formati dal fiume Salinello a nord e dal Tordino a sud. A ovest confina con Mosciano Sant'Angelo, a sud con Roseto degli Abruzzi, a nord con Tortoreto e a est con il mare Adriatico.\nLa citt\u00e0 \u00e8 sede di uno dei quattro porti della regione, l'unico della provincia. L'abitato si articola in due agglomerazioni principali saldatesi fra di loro nel corso dei decenni: Giulianova propriamente detta, conosciuta anche come \"Giulianova Paese\" o \"Giulianova Alta\", e \"Giulianova Lido\" o \"Giulianova Spiaggia\". La prima comprende il centro storico e si estende su una collina di modesta altitudine (68 m s.l.m.) a circa un chilometro dalla linea costiera, mentre nel litorale vi \u00e8 la parte pi\u00f9 moderna e turistica.\nClima.\nIl clima di Giulianova \u00e8 di tipo temperato caldo con inverni relativamente tiepidi ed estati contraddistinte da temperature elevate, ma non torride. Le temperature medie invernali sono di poco superiori ai , mentre quelle medie estive si collocano attorno ai . Le precipitazioni sono comprese fra i 700 e gli annui e sebbene i mesi autunnali e invernali siano i pi\u00f9 piovosi, l'estate presenta una siccit\u00e0 meno marcata di quella riscontrabile in altre aree mediterranee.\nStoria.\nEt\u00e0 romana: Castrum Novum Piceni.\nLa presenza umana nel territorio di Giulianova \u00e8 documentata fin da epoca neolitica e il ritrovamento di resti e ruderi di antichissime origini certificano l'esistenza di un nucleo abitato (probabilmente col nome di \"Batinus\") che ebbe vita e civilt\u00e0 pi\u00f9 antiche della stessa capitale del Pretuzio (Interamnia, l'attuale Teramo). Giulianova inizi\u00f2 tuttavia ad avere connotazioni propriamente urbane agli inizi del III secolo a.C., allorch\u00e9 i romani, tra il 289 e il 283 a.C., nell'ambito della conquista dell'Italia centrale ad opera del console Manio Curio Dentato e per bloccare l'influenza etrusca e siracusana nell'Adriatico, analogamente a quanto fatto in seguito con la deduzione di Sena Gallica (Senigallia) e Hatria (Atri), crearono presso le foci del Tordino, nel punto pi\u00f9 stretto di collegamento tra Roma e l'Adriatico, a meno di due chilometri dall'attuale centro storico, una nuova colonia, fra le prime del \"Supremum Mare\", denominata Castrum Novum (o Castrum Novum Piceni).\nPer l'insediamento fu scelto il pianoro conosciuto come Terravecchia, un piccolo sistema collinare che concludeva verso sud, parallelo alla linea di costa e delimitato a meridione dal fiume Tordino. Da questa conformazione orografica deriv\u00f2 l'urbanistica della citt\u00e0, suddivisa per l'appunto in terrazzamenti, lungo l'asse nord-sud e dunque differenziata dagli schemi tradizionali, che prevedevano un incrocio centrale dei due assi viari principali e un perimetro murario geometrizzato.Quest'ultimo infatti si ipotizza seguisse il ciglio del pianoro, assecondando le difese naturali del terreno. Riguardo la composizione delle strutture, gli scavi hanno documentato come queste fossero costituite prevalentemente in pietra di fiume e pi\u00f9 raramente in calcare, associate a ceramica a vernice nera sovradipinta, d'importazione Meridionale. Seppure la parola \"Castrum\" indicasse un castello, un luogo fortificato, la colonia seppe sviluppare, accanto alle originarie funzioni militari, anche quelle proprie di un attivo centro mercantile, specialmente con il Mediterraneo Orientale, e di un nodo di comunicazioni di una certa rilevanza, divenendo col tempo emporio e principale strumento del commercio dell'Agro Pretuziano. Alla base di tale sviluppo vi fu un munitissimo porto canale, fiorente sino al XVI secolo, importante non solo nelle strategie mercantili ma anche in quelle militari, tanto che Tito Livio ricorda la colonia come una di quelle incaricate dal Senato di fornire navi per la flotta per la seconda guerra punica. La prossimit\u00e0 della Via Cecilia, un ramo della Via Salaria, fu l'altro punto di forza commerciale della citt\u00e0.\nL'ultima fase repubblicana e il primo periodo imperiale appaiono i momenti di massima fioritura della citt\u00e0.\nSita a 18 miglia da Castrum Truentinum (l'attuale Martinsicuro), secondo Peutinger, o pi\u00f9 probabilmente a 12, come aveva calcolato Cluverio, citata da Velleio Patercolo e da Strabone, da Plinio e da Tolomeo, si dot\u00f2 di bagni termali (I secolo) ed ebbe un suo prefetto. Forse raggiunse in et\u00e0 imperiale un perimetro di due chilometri. Successivamente alle guerre puniche fu ascritta alla trib\u00f9 Mecia.\nA confermare l'importanza della citt\u00e0 in epoca romana, le tante testimonianze rinvenute nel tempo: iscrizioni lapidarie, fusti di colonne, capitelli istoriati di colore turchino, lastre di marmo adorne di sculture e arabeschi, una grotta (probabilmente in opus signinum), antichi sepolcri, lucerne ed anfore, figure ed idoletti. Inoltre, gli strati murari del sottosuolo, e un tesoretto monetale scoperto nel 1828, fanno pensare a pi\u00f9 di una devastazione subita dalla citt\u00e0 nel corso dei secoli..\nEt\u00e0 medievale: da K\u00e0stron N\u00f2bo a Castrum Sancti Flaviani.\nIn et\u00e0 tardo-imperiale (V secolo), l'abitato di fondazione romana sub\u00ec una contrazione demografica e la zona originaria (nei pressi della Chiesa di Santa Maria a Mare) rimase spopolata, sia a causa delle invasioni barbariche, sia, probabilmente, per l'eccessiva vicinanza al fiume Tordino. Delle frammentarie notizie riguardanti il periodo immediatamente successivo, si sa che durante il VI secolo il \"castrum\" bizantino portava il nome di \"K\u00e0stron N\u00f2bo\", come menziona lo scrittore dell'epoca Giorgio Ciprio. Grazie tuttavia alla strategica posizione ed alla fruizione degli impianti portuali romani, l'insediamento mantenne un ruolo commerciale e difensivo di una certa importanza. Nello stesso periodo, inoltre, fu innalzato un tempio fuori le mura, a settentrione, che in futuro sar\u00e0 dedicato a San Flaviano e che a causa della sua ubicazione, fu spesso sconvolto da incursioni, saccheggi ed eventi bellici.\nIn et\u00e0 altomedievale l'abitato assunse il nome di \"Castrum Sancti Flaviani\" (o \"Castrum in Sancto Flaviano\" o ancora \"Castrum Divi Flaviani\") in ricordo di San Flaviano, Patriarca di Costantinopoli e Martire, le cui spoglie, secondo una leggenda, sarebbero state portate in Italia nel V secolo. Originariamente dirette a Ravenna, avrebbero raggiunto miracolosamente le coste castrensi, il 24 novembre, a seguito di una tempesta che costrinse l'imbarcazione che le trasportava a trovare rifugio sul litorale abruzzese. In onore e memoria dell'accaduto fu eretto sulla costa, in un tempo non precisato dagli storici, a seguito del ritrovamento delle reliquie, di notevoli dimensioni, oggi non pi\u00f9 esistente, tanto celebre e illustre da meritare da Carlo Magno e successivamente da principi, pontefici e sovrani, ampi privilegi e diplomi. Nel 1093 la chiesa di San Flaviano fu donata dal nobile Ranieri del fu Tribuno all'Abbazia di San Clemente a Casauria. Successivamente, a partire dal XII o XIII secolo, l'abitato inizi\u00f2 ad essere conosciuto come \"Castel San Flaviano\". Esso fu centro importante, ricco, prestigioso, culturalmente vivace (diede i natali ai celebri giuristi Taddeo e Berardo di San Flaviano), commercialmente attivo, grazie al suo porto dotato di un \"hospitium\" per pellegrini e degenti, non distante dalla Chiesa di Santa Maria a Mare, che gli studiosi vogliono come punto di riferimento spirituale per gli imbarchi in Terra Santa. Si pensava ad un collegamento con i Templari, la si tracciava, a detta del canonico alsaziano Joseph Anton Vogel, quale sede episcopale, fiorente di ordini religiosi ed edifici sacri, dimora dei papi Clemente II e Lucio III e dell'imperatore Enrico III il Nero.\nIl borgo fece parte, in et\u00e0 medievale, del Regno ostrogoto, del Ducato di Spoleto, del Regno di Sicilia e, infine del Regno di Napoli. Nella seconda met\u00e0 del XIV secolo entr\u00f2 in possesso della ricca e potente famiglia degli Acquaviva che ne fece una delle sue residenze principali fino alla distruzione avvenuta nel luglio del 1460 a seguito della sanguinosa battaglia di \"San Fabiano d'Ascoli\" o \"San Flaviano d'Ascoli\" (da taluni definita anche \"battaglia del Tordino\"), parte della congiura dei Baroni, combattuta nei pressi della citt\u00e0 fra aragonesi e angioini capitanati rispettivamente da Alessandro Sforza (coadiuvato da Federico da Montefeltro) e da Jacopo Piccinino e che vide il trionfo di quest'ultimo. Successivamente a questa battaglia gli uomini capitanati da Matteo di Capua, a cui si aggiunsero alcuni degli Spennati, provenienti da Teramo, saccheggiarono e bruciarono quel che restava dell'antico abitato.\nNello stesso anno Giulio Antonio Acquaviva firm\u00f2 un trattato di pace assieme Ferrante d'Aragona, re del Regno di Napoli, grazie al quale riottenne tutti i possedimenti appartenuti alla sua famiglia, fra cui quel che restava di Castel San Flaviano.\nEt\u00e0 rinascimentale: Giulia, la \"citt\u00e0 ideale\".\nUndici anni pi\u00f9 tardi, nel 1471, Giulio Antonio Acquaviva, duca d'Atri e signore del luogo, che gi\u00e0 aveva provveduto alla riedificazione delle citt\u00e0 di Conversano e di Atri, prefer\u00ec ricostruire Castel San Flaviano, quella che di pi\u00f9 l'avrebbe coinvolto ed attratto e che sarebbe divenuto il principale centro dei suoi possedimenti. La citt\u00e0 non sarebbe per\u00f2 stata eretta sulle sue rovine, bens\u00ec su un'altura situata a circa settanta metri sul livello del mare, a breve distanza dall'anteriore centro abitato. Il 31 maggio 1471 Ferrante d'Aragona emise un diploma mediante il quale si autorizzava Giulio Antonio Acquaviva a riedificare San Flaviano sul luogo che egli stesso aveva prescelto. Il nuovo nucleo prese da lui il nome di \"Giulia\" o \"Giulia nova\" e \"Julia\" o \"Julia nova\".\nA ricordare agli abitanti le motivazioni della fondazione di Julia Nova, il vescovo di Teramo Giannantonio De Teolis pose un'iscrizione sulla porta delle mura che collegava il paese alla zona marina (Porta Marina), che recitava in latino: \u00abO forestiero, quel tu sia, che giungi - a queste mura aderte, ti sia noto - che ogni casa mut\u00f2 di luogo e di nome - poscia che fu abbandonata, e per pi\u00f9 avverso Cielo - E mira i campi, che un d\u00ec furono deserti - dei fuggiaschi coloni, ed or con queste - messi fan colma la nativa gioia.\u00bb. Nel corso dell'Ottocento caddero in disuso i termini di \"Julia\" e \"Julia nova\", e mentre \"Giulia\" diede origine al gentilizio della popolazione (\"giuliese\") il toponimo di Giulia nova o Giulianova si impose definitivamente, anche a livello ufficiale, ed \u00e8 da oltre un secolo l'unico con cui la citt\u00e0 \u00e8 conosciuta. Riguardo l'araldica, fu nel momento del trasferimento dalla vecchia Castel San Flaviano distrutta, alla nuova citt\u00e0, che gli abitanti presero per loro stemma l'effigie di Giuliantonio a cavallo, che and\u00f2 a soppiantare l'impresa usata fino a quel tempo, la quale era costituita da un castello con una torre all'angolo ed attorniata dal motto: S.CV.PA.ET.DO.H.IS. (ossia \"Sit cum Patre et Domino Honor Jesu Cristo\").\nIl progetto della cittadella desta fra gli studiosi particolare interesse, specie nella ricerca dell'autore. Pare fu affidato dal duca ad un architetto locale, che lo port\u00f2 a compimento nel 1472, ispirandosi a quei criteri di razionalit\u00e0 tipici dell'et\u00e0 rinascimentale. I lavori di costruzione si protrassero per alcuni decenni e si configurarono come un'impresa di ampio respiro, fortemente voluta dal duca che talvolta segu\u00ec personalmente l'opera, ma che pi\u00f9 spesso si avvalse di persone di fiducia, fra cui Giovanni Antonio, suo primogenito e Sulpizio, suo figlio naturale. Va ricordato che Giulio Antonio Acquaviva, oltre ad essere un noto condottiero, fu uomo di cultura, con una conoscenza personale delle pi\u00f9 prestigiose corti dell'Italia del tempo e delle nuove tendenze architettoniche che ebbero in Leon Battista Alberti e Francesco di Giorgio Martini, due fra i massimi interpreti. Fu per questo che per anni, la progettazione di questo modello abruzzese di citt\u00e0 ideale fu attribuita a nomi come Baccio Pontelli e ancor pi\u00f9 fortemente, allo stesso Martini, dato il legame dell'Acquaviva con la corte di Urbino, in cui entrambi gli architetti furono decisamente attivi, e in particolare il collegamento con alcune tarsie ritraenti cittadelle fortificate del tutto similari a Giulia, presenti nello Studiolo di Federico da Montefeltro. La non coincidenza di alcune date port\u00f2, tuttavia, a smentire ad oggi queste ipotesi. Secondo gli ultimi studi, si pensa che ad ideare l'impianto urbanistico della citt\u00e0 sia stato lo stesso architetto che ide\u00f2 quello di Pienza. Questa tesi \u00e8 avvalorata da alcune somiglianze fra i centri storici di Giulianova e di Pienza, quali accorgimenti antiprospettici. Inoltre il duca Giulio Antonio era in contatto con figure che lavorarono a Pienza, forse lo stesso Pontelli, e probabilmente fu lui stesso a commissionare la pianificazione dell'abitato all'urbanista dei Piccolomini.\nIl centro abitato originario, in parte conservatosi fino ai giorni nostri, era interamente racchiuso entro una poderosa cinta muraria della forma di un quadrilatero irregolare, difeso da otto torrioni di cui uno integrato nel palazzo ducale. L'impianto della citt\u00e0 era di tipo radiocentrico imperniato su un nucleo monumentale costituito dal Palazzo degli Acquaviva, dalla fontana pubblica e, soprattutto, dall'ampio Duomo ottagonale che dominava l'Adriatico. La cittadella, progettata per accogliere un migliaio di residenti, ebbe inizialmente una popolazione esigua, composta in massima parte da immigrati di altri stati italiani o provenienti dall'Europa orientale. Fra questi ultimi vi erano dieci albanesi, quattro croati non ben identificati e tre greci mentre fra gli italiani si segnala la presenza di ben quindici lombardi oltre ad alcuni veneti e romagnoli, un ragusino, un marchigiano e un solo abruzzese. Raggiunse e super\u00f2 i mille abitanti solo alla met\u00e0 del XVI secolo (358 fuochi). L'abitato era costituito da una via principale, o corso, di otto metri circa di larghezza e che organizzava lo spazio urbano circostante, con vie non anguste su cui si affacciavano edifici di uno o due piani atti ad ospitare nuclei monofamiliari. Pur presentando un carattere eminentemente castrense offriva ai suoi residenti strutture urbane e abitative che per l'epoca erano salubri e funzionali.\nEt\u00e0 moderna e contemporanea.\nNei secoli successivi Giulianova sub\u00ec alcuni devastanti saccheggi: nel XVI secolo da parte dei Lanzichenecchi, e, in et\u00e0 napoleonica, da parte dei francesi che distrussero l'Archivio ducale. Subito dopo il compimento dell'unit\u00e0 nazionale fu la prima citt\u00e0 dello scomparso Regno delle Due Sicilie ad essere visitata il 15 ottobre 1860 dal re Vittorio Emanuele II, per onorare l'amicizia che lo legava agli Acquaviva. Per commemorare l'evento venne eretta successivamente, sulla ottocentesca \"piazza della Libert\u00e0\", una statua bronzea del sovrano ad opera dello scultore giuliese Raffaello Pagliaccetti. Il progetto originario prevedeva che poggiasse su un maestoso basamento, ma le vicissitudini portarono alla realizzazione dell'attuale, di pi\u00f9 modeste fattezze. Dopo l'abbattimento di parte delle mura (1860) determinato dall'aumento della popolazione e della conseguente richiesta di spazio, la citt\u00e0 inizi\u00f2 ad estendersi sul resto delle collina e in direzione dell'Adriatico dove si costitu\u00ec, a seguito dell'apertura del tratto ferroviario Ancona-Pescara, l'abitato di Borgo Marina (fine dell'Ottocento) primo nucleo di Giulianova Lido.\nFurono anni di grande fermento infrastrutturale: oltre alla gi\u00e0 citata \"piazza Vittorio Emanuele II\", nacquero l'elegante terrazza del \"Belvedere\", la stazione ferroviaria e furono avviati i lavori del porto. La \"Marina\" inizi\u00f2 dunque il suo processo di emancipazione dal capoluogo, e si apprest\u00f2 col tempo a diventare da frazione, vera e propria citt\u00e0 nuova, che presto avrebbe superato, con ampi margini, il numero di abitanti del nucleo storico e visto traboccare fra le sue strade parte degli uffici amministrativi e dei locali pubblici non pi\u00f9 solo appannaggio della citt\u00e0 vecchia, divenendo anzi centro della vita commerciale.\nNei primi decenni del Novecento divenne un elegante punto di riferimento balneare della riviera adriatica e sorsero splendide ville Liberty che ancora oggi costeggiano il lungomare e il viale dello Splendore, nella parte alta della citt\u00e0. In quegli anni venne edificato anche il lussuoso albergo \"Kursaal\", oggi adibito a congressi e mostre e durante il ventennio fascista venne realizzato il grande \"Lungomare Monumentale\", su progetto di Giuseppe Meo, che si ispirava al \"viale della Vittoria\" di Bengasi, ideato dal celebre Arnaldo Foschini. Nel corso dell'ultima guerra Giulianova fu sconvolta da alcuni bombordamenti aerei: di particolare intensit\u00e0 fu quello effettuato dagli Alleati nel febbraio 1944, che caus\u00f2 24 vittime, oltre a danni materiali di una certa entit\u00e0, tanto da risultare la citt\u00e0 del teramano dove si produsse il maggior spargimento di sangue nel corso del secondo conflitto mondiale.\nNel dopoguerra Giulianova \u00e8 tornata ad essere una citt\u00e0 prospera, fra le pi\u00f9 popolose ed economicamente importanti della propria provincia di appartenenza.\nSimboli.\nLo stemma della Citt\u00e0 di Giulianova \u00e8 stato concesso con decreto del presidente della Repubblica del 3 ottobre 2005 e vi \u00e8 raffigurato Giulio Antonio Acquaviva a cavallo.\nMonumenti e luoghi d'interesse.\nArchitetture religiose.\nCostruzione rinascimentale, monumento nazionale dal 1902. Originariamente, sino al '600, intitolata a \"Santa Maria in Piazza\" (o \"Santa Maria in Platea\"), e per questo di pianta centrale ottagonale, tipica di templi mariani, ma popolarmente chiamata \"La Rotonda\" ancora nella prima met\u00e0 del Novecento, \u00e8 dedicata, dalla met\u00e0 del cinquecento, al Santo Patriarca di Costantinopoli, le cui spoglie raggiunsero fortunosamente le coste giuliesi poco prima del 450. Edificato negli anni settanta del XV secolo, \u00e8 stilisticamente influenzato dall'architettura toscana e umbra del tempo. La tipologia militaresca, ravvisabile nella straordinaria ampiezza delle mura (2 metri circa), nelle lesene di rinforzo agli angoli, nei beccatelli e nelle caditoie (effettivamente funzionanti) che ornano i lati, nel cammino di ronda percorribile, configura la costruzione come un vero e proprio torrione difensivo aggiunto, ponendolo come interessante inedito esperimento progettuale dell'Abruzzo adriatico.\nLa collegiata sorge al centro della citt\u00e0 storica, rappresentando il fulcro centrale della citt\u00e0 ideale di Giulio Antonio Acquaviva. In principio risultava isolata, come tipico delle chiese a pianta centrale rinascimentali, dal resto delle abitazioni, che dal XVI/XVII secolo invece vi si collegano nel lato meridionale. A sormontarla, una cupola poggiante su un tamburo, dall'intradosso emisferico ed estradosso slanciato a congiungersi alla lanterna ottagonale. La calotta \u00e8 rivestita di embrici semicircolari in cotto (un tempo in Maiolica azzurra con effetto rifrangente, che la rendeva un voluto punto di riferimento visibile dal mare a notevole distanza).\nL'interno, dopo i restauri del 1926 e del 1948 (questi ultimi ad opera di Arnaldo Foschini) volti al ripristino della spazialit\u00e0 quattrocentesca, \u00e8 stato pesantemente spogliato delle decorazioni di et\u00e0 tardorinascimentale e barocca, consistenti in affreschi e ornamenti come paraste e decorazioni a conchiglia. Altre opere ora non pi\u00f9 presenti sono state una croce processionale di Nicola da Guardiagrele e il Tesoretto della Collegiata, ora conservato nella cripta, donato dal duca Andrea Matteo III Acquaviva e Isabella Piccolomini, costituito da opere d'arte appartenenti alla stagione dell'oreficeria teramana del trecento e dal reliquiario cinquecentesco in argento, con i resti del Santo, che la storiografia artistica attribuisce alla tecnica orafa di Andrea De Litio, mentre il Bindi ritenne una sostituzione moderna di un pregevole corrispettivo andato perduto. Queste, nella seconda met\u00e0 del Novecento, sono state rimpiazzate da dipinti e sculture di artisti contemporanei (fra cui spiccano i nomi del giuliese Venanzo Crocetti, di Francesco Coccia e di Aligi Sassu) e una statua lignea del Santo, risalente al XVII secolo. Sotto la grande aula del tempio si dispone una cripta, suddivisa in due ambienti: uno centrale, coperto da una volta ad ombrello, sorretta da otto pilastri, raccordati da altrettanti archi a tutto sesto, e un deambulatorio intorno. Sulle pareti accanto all'ingresso, restano tracce di affreschi seicenteschi rappresentanti la Nativit\u00e0 e il Battesimo di Cristo, e uno di fine quattrocento raffigurante un angelo riferibile ai modi della bottega di Carlo Crivelli. Contiene i resti del patrono e di alcune personalit\u00e0 giuliesi.\n\u00c8 la pi\u00f9 antica della citt\u00e0 ad essere ancora in piedi (costruzione del X o dell'XI secolo) ed \u00e8 situata in quella che fu la zona di edificazione della Giulianova romana (\"Castrum Novum\"). \u00c8 anche detta \"dell'Annunziata\" dal nome del quartiere in cui \u00e8 situata. Fu costruita sui resti di una preesistente grangia benedettina, di cui furono trovate testimonianze sotto la navata sinistra, dal vescovo della diocesi, Guido, in stile romanico lombardo. Sub\u00ec numerose e importanti modifiche nel duecento e nel trecento, che le apportarono il pregevole portale, una terza navata e tre absidi, \"appiattite\" nel corso dello stesso secolo, probabilmente sotto le maestranze del cantiere della Cattedrale di Atri, a seguito di alcuni crolli. Anche la facciata fu fortemente modificata nel corso di questi interventi. Nell'Ottocento gli fu accorpato un convento, ma tutte le aggiunte furono cancellate dai restauri novecenteschi, effettuati a seguito dei bombardamenti subiti dal complesso durante la Seconda guerra mondiale, che ripristinarono le forme precedenti, ma dato l'uso di materiali nuovi, dati gli ingenti crolli, le diedero l'effetto di un \"antico duplicato\". A lato del portale sono ravvisabili resti dell'originario campanile, sostituito dall'attuale, a vela monoforata.\nIl massimo apporto decorativo \u00e8 concentrato sul portale, finemente cesellato con rappresentazioni allegoriche e animali, attribuito a Raimondo di Podio, medesimo artefice del portale della Basilica di Santa Maria Assunta ad Atri. L'interno, oltre alla soppressione della terza navata e delle absidi, ha subito lo spostamento anomalo del presbiterio sul lato lungo della navata destra. La chiesa fu sede, nei primi decenni del Novecento della Congregazione della Passione di Ges\u00f9 Cristo. Nel luglio 1859 vi fece tappa San Gabriele dell'Addolorata, che tornava dalle Marche in Abruzzo per compiere gli studi teologici.\nComplesso monumentale che ha come fulcri una chiesa riedificata nel 1907 (al posto di un edificio di culto preesistente, di et\u00e0 barocca) e un monastero dei padri cappuccini del XVI secolo. Il santuario fu ampiamente rimaneggiato a seguito di radicali interventi effettuati durante il ventennio fascista (1937 - 1938) e nella met\u00e0 degli anni ottanta del novecento, con gli interventi che attualmente ne definiscono i prospetti che si affacciano sulla piazza. \u00c8 luogo di devozione e meta di pellegrinaggi fin dalla seconda met\u00e0 del Cinquecento, in virt\u00f9 di un'apparizione \"in loco\" della Vergine nel 1557, come riportato da una cronaca di epoca barocca redatta da un monaco e costituisce la tappa di partenza del cosiddetto \"Cammino teramano\", che termina al Santuario di San Gabriele dell'Addolorata. Notevole la pala, risalente al 1570 circa, raffigurante la Vergine con il Bambino in gloria e i Santi Pietro, Paolo, Dorotea e Francesco, opera di Paolo Veronese, i quadri ad olio presenti nel coro raffiguranti l'Immacolata Concezione, di Giacomo Farelli e la monumentale Via Crucis con statue bronzee di Ubaldo Ferretti, allievo del Fazzini.\nNella cantoria sopra L'ingresso \u00e8 collocato un maestoso organo a 3 manuali del Maestro Organaro Alessandro Girotto.\nL\u2019interno invece ha subito rimaneggiamenti ed \u00e8 stato decorato secondo lo stile tardo-barocco, rivelandosi un'importante rappresentazione del Settecento in Abruzzo, opera delle maestranze guidate da Girolamo Rizza da Veglio.\nArchitetture militari.\nL'unica parte tuttora integra del tracciato murario di Giulia, \u00e8 quella visibile sul lato ovest di palazzo Massei, lungo il perimetro occidentale del centro storico, nel tratto compreso fra i torrioni La Rocca e Il Bianco.\nAltri torrioni non pi\u00f9 esistenti\nNe esisteva una ulteriore, all'estremo punto meridionale della costa, nei pressi dell'altro fiume e perci\u00f2 soprannominata \"Torre del Tordino\", che and\u00f2 distrutta nel 1812 a causa di un'alluvione e di cui resta soltanto qualche rudere del basamento.\nSiti archeologici.\nSopravvivono alcune testimonianze emerse nella zona dell'antica \"Castrum Novum\" nei pressi dell'incrocio fra la SS 16 e la SS 80:\nA documentare la rilevanza della citt\u00e0 di epoca romana, sono inoltre ritrovamenti come fusti di colonne, capitelli istoriati di colore turchino, lastre di marmo adornate di sculture e arabeschi, monete e altre suppellettili.\nI pi\u00f9 importanti reperti vengono conservati nel \"Museo archeologico\", ospite del Torrione \"la Rocca\", nella parte antica ed alta della citt\u00e0.\nSociet\u00e0.\nEtnie e minoranze straniere.\nGiulianova ha conosciuto, fin dall'immediato secondo dopoguerra, un notevole flusso migratorio proveniente soprattutto dalla propria regione di appartenenza e, in minor misura, dal resto d'Italia. A partire dall'inizio degli anni novanta del Novecento, si \u00e8 andata sviluppando anche una consistente corrente di immigrati per lo pi\u00f9 originari dell'Europa orientale. Gli stranieri residenti in citt\u00e0 in situazione regolare erano al 31 dicembre 2010 e costituivano quasi il 6% della popolazione complessiva del comune. A questi va aggiunto un numero non quantificabile di immigrati presenti sul territorio in situazione irregolare. Qui di seguito sono riportati i dati statistici dei principali gruppi di stranieri residenti in citt\u00e0 classificati per paesi di provenienza:\nCultura.\nIstruzione.\nScuole.\nScuole dell'infanzia\nScuole primarie\nScuole secondarie di I grado\nScuole secondarie di II grado\nBiblioteche e centri culturali.\nPer la ricca presenza di biblioteche, Giulianova \u00e8 definita la \"cittadella dei saperi\".\nEventi.\nFestival Internazionale delle Bande Musicali.\nIl festival, nato nell'anno 2000, \u00e8 il pi\u00f9 prestigioso del suo genere, a livello nazionale. Germogliato dalla passione musicale di Mario Orsini, presidente dell'associazione culturale \"Padre Candido Donatelli\", colora ogni anno, a primavera inoltrata, la citt\u00e0, portando sulla riviera le pi\u00f9 variegate bande musicali da ogni angolo del mondo. Quattro giorni di grande festa, culminanti nella serata conclusiva in piazza Buozzi, nella quale vengono conferite le premiazioni.\nMeeting Citt\u00e0 di Giulianova.\nManifestazione nazionale open di atletica leggera aperta alle categorie cadetti/e, ragazzi/e e esordienti A - B - C, ideata nel 2001 e organizzata annualmente dall'Ecologica G e dal Centro Sportivo Italiano, che si svolge presso l'impianto di atletica leggera G. Massi di Zona Orti. \u00c8 inserita all'interno del calendario FIDAL.\nHanno partecipato al meeting atleti del calibro di Andrew Howe, Assunta Legnante e Annalisa Minetti.\nSuccessivamente il target della manifestazione \u00e8 stato incentrato sui giovani atleti, trasformandola in Manifestazione Nazionale Giovanile.\nEconomia.\nAgricoltura, pesca ed industria.\nL'attivit\u00e0 industriale a Giulianova si \u00e8 sviluppata nel XIX secolo, fino alla seconda met\u00e0 del novecento. Ricordiamo l'attivit\u00e0 del chimico Vincenzo Comi che in citt\u00e0 fond\u00f2 una delle prime fabbriche di liquirizia della regione, nel 1809, all'inizio della sua attivit\u00e0 industriale, che porter\u00e0 poi due suoi dipendenti a fondare, nel 1940, la celebre azienda \"Saila\" a Silvi.\nNella seconda met\u00e0 dell'800, si svilupp\u00f2 l'attivit\u00e0 della famiglia Orsini che port\u00f2 alla nascita dell'omonima distilleria, inventrice del celebre \"Doppio Arancio\", che presto seppe affermarsi a livello nazionale e oltre, ricevendo, fra le tante, onorificenze all'Esposizione permanente di Napoli e alle Esposizioni Universali di Anversa e Parigi. Con le guerre della prima met\u00e0 del '900, l'azienda entr\u00f2 in crisi.\nSempre sul finire del XIX secolo, la famiglia Janni si rese artefice dell'invenzione dell'organetto abruzzese, una versione con soli due bassi, detto appunto in dialetto giuliese \"du bott\", che seppe ricevere l'onorevole riconoscimento per la sua qualit\u00e0, all'Esposizione franco - italiana di Nizza, del 1899.\nDal dopoguerra agli anni '70 Giulianova fu sede di uno degli zuccherifici abruzzesi di propriet\u00e0 dell'Eridania - S.A.D.A.M., simbolo del fiorente sviluppo industriale della citt\u00e0 e di tutta la costa settentrionale abruzzese.\nLe attivit\u00e0 agricole, che un tempo rivestivano una notevole importanza per la citt\u00e0, occupano oggigiorno un peso modesto nella formazione del reddito. Importanza maggiore ha invece la pesca. Per quanto riguarda le attivit\u00e0 industriali si segnala la presenza, nel comune di Giulianova, di un certo numero di piccoli centri manifatturieri (molti dei quali legati all'industria dell'abbigliamento) e di alcune attivit\u00e0 artigianali, in franco regresso da alcuni decenni.\nTurismo e commercio.\nL'economia del territorio si basa in massima parte, fin dagli anni settanta del secolo scorso, sul settore terziario: commercio, servizi e, soprattutto, turismo. Giulianova vanta tradizioni turistiche risalenti agli ultimi anni dell'Ottocento e ai primi del Novecento, allorch\u00e9 si iniziarono ad edificare sul lungomare (la futura \"Giulianova Lido\") ville e residenze destinate all'aristocrazia e alla borghesia non solo locali, ma provenienti anche da altre zone d'Abruzzo e d'Italia. Il movimento turistico si consolid\u00f2 negli anni venti e trenta del XIX secolo ma riusc\u00ec a svilupparsi pienamente e ad esprimere tutte le proprie potenzialit\u00e0 solo nel secondo dopoguerra con la costruzione di molte seconde case, di decine e decine di alberghi, ristoranti e stabilimenti balneari. La bella spiaggia di fine arena, per la quale Giulianova \u00e8 denominata \"spiaggia d'oro\", da oltre un decennio insignita della Bandiera Blu, il porto turistico, la pista ciclabile che attraversa tutto il lungomare, attraggono ogni anno numerosi villeggianti dall'Italia e dall'estero. La ciclabile attualmente in funzione raggiunge a nord la riva destra del Tronto, a sud Cologna spiaggia (per un totale di 25\u00a0km) e fa parte della estesa Ciclovia Adriatica, che, una volta completata, dovrebbe svilupparsi lungo l'intera linea costiera adriatica.\nInfrastrutture e trasporti.\nStrade.\nIl comune \u00e8 servito da uno svincolo dell'autostrada A14 e dalla superstrada Teramo-mare, che la congiunge all'autostrada A24, ed \u00e8 attraversato dalla SS16 parallela alla costa e dalla SS80.\nFerrovie.\nGiulianova \u00e8 servita dall'omonima stazione posta su due linee ferroviarie: la ferrovia Adriatica e la ferrovia Giulianova-Teramo.\nPorti.\nIl porto di Giulianova ha specifiche connotazioni per le diverse funzionalit\u00e0 e i servizi portuali. In esso si trovano l'area dedicata alla pesca e all'approdo turistico.\nMobilit\u00e0 urbana.\nI trasporti urbani e interurbani di Giulianova vengono svolti con autoservizi di linea gestiti da TUA e Garspari Bus. Nel comune \u00e8 presente un servizio di taxi.\nPiste ciclabili.\nIl comune \u00e8 attraversato dal Corridoio Verde Adriatico, che si sviluppa lungo la costa adriatica.\nSport.\nCalcio.\nL'A.S.D. Giulianova, fondata nel 2021, si pone come continuit\u00e0 sportiva della lunga tradizione professionistica del Giulianova Calcio, societ\u00e0 fondata nel 1924, arrivata pi\u00f9 volte alle porte della serie B e il cui settore giovanile si \u00e8 fregiato di dieci titoli nazionali. Milita in Eccellenza Abruzzo.\nAltra compagine locale \u00e8 l'Atletico Giulianova, militante in Seconda categoria.\nBasket in carrozzina.\nNata nel 1982, la Polisportiva Amicacci Giulianova, milita nel campionato di Serie A di Handibasket e gioca le sue partite casalinghe al \"PalaCastrum\".\nNel palmar\u00e8s figurano due importanti trofei internazionali: la Challenge Cup (quarta competizione europea dell'IWBF) 2010/2011, vinta contro il Getafe e la Coppa Vergauwen (equivalente dell'Eurocup del basket in piedi) 2011/2012, conquistata contro il Verkerk Amsterdam.\nIl 9 maggio 2013 l'Amicacci raggiunse la 9\u00aa posizione nel ranking europeo stilato dall'IWBF (International Wheelchair Basketball Federation)..\n\u00c8 stata vice-campione d'Italia nel 2018, perdendo la finale play-off contro la Briantea 84 Cant\u00f9.\nBasket.\nLa societ\u00e0 cestistica Giulianova Basket nasce nel 1985.\nNella stagione sportiva 2021/2022 milita in Serie B (girone C), terza serie nazionale.\nCiclismo.\nLa citt\u00e0 di Giulianova fu sede, fra met\u00e0 degli anni settanta e novanta, del gruppo sportivo professionistico Gis Gelati-Ecoflam, fondato da Pietro Scibilia, nel quale militarono tra gli altri Marino Basso, Francesco Moser, Giuseppe Saronni e Roger De Vlaeminck.\nFra le vittorie pi\u00f9 importanti: un Giro d'Italia (con Francesco Moser, nel 1984), due Milano-Sanremo (con Roger De Vlaeminck, nel 1979 e Francesco Moser, nel 1984) e un campionato italiano (con Giuseppe Saronni, nel 1980).\nGiulianova come partenza di una tappa del Giro d'Italia:\nVela.\nTre associazioni sportive si occupano di vela a Giulianova: il Circolo Velico \"42\u00ba Parallelo\", la Lega Navale ed il Circolo Nautico \"Vincenzo Migliori\".\nIl Circolo Nautico \"Vincenzo Migliori\", nato nel 1958, \u00e8 sede della Lega Navale locale.\nHa ospitato competizioni di livello nazionale, quali la Venezia-Montecarlo e, per due anni consecutivi, il \"Campionato Italiano di pesca d'Altura\", ed \u00e8 stato per sei volte tappa del \"Giro d'Italia a vela\".\nHa vinto il Mittel Europa Criterium e la Settimana Velica Internazionale nel 2012 e il Campionato italiano di Vela d'Altura nel 2015."}
{"id": "2408864", "revid": "767487", "url": "https://it.wikipedia.org/wiki?curid=2408864", "title": "Jennifer Ayache", "text": "Biografia.\nAppassionata di musica fin da giovane, impara a suonare la batteria a nove anni e la chitarra a 13. Durante l'adolescenza impara anche a suonare il pianoforte. A 14 anni abbandona la famiglia per andare negli Stati Uniti sia per imparare l'inglese sia per studiare. Nel 1999, dopo essere tornata in Francia, crea con Fran\u00e7ois Even e Michel Giovannetti il gruppo Superbus (il quale significa \"Orgoglioso\"). In seguito entrano nella band anche Patrice Focone e Guillaume Rouss\u00e9.\nNel 1998 ha recitato nel film TV \"Tale madre tale figlia\" (\"Telle m\u00e8re, telle fille\")."}
{"id": "2408867", "revid": "228587", "url": "https://it.wikipedia.org/wiki?curid=2408867", "title": "Federazione anti-pirateria audiovisiva", "text": "La Federazione anti-pirateria audiovisiva (FAPAV) \u00e8 un'associazione italiana attiva dal 1988 a protezione della propriet\u00e0 intellettuale contro tutte le forme di illecita duplicazione di opere cinematografiche e audiovisive.\nAssociati.\nLe associazioni e case di produzione e distribuzione cinematografica e televisiva membri della Federazione sono:\nControversie.\nNel 2010 esplode una polemica riguardo alla richiesta della FAPAV al Tribunale Civile di Roma di imporre a Telecom Italia alcune misure straordinarie quali l'obbligo di denunciare alle autorit\u00e0 giudiziarie chi nella propria rete scarica illegalmente e impedire l'accesso ai siti collegati al peer-to-peer. Il Garante della privacy prese posizione contraria motivandola con la necessit\u00e0 di difendere la privacy degli utenti."}
{"id": "2408868", "revid": "256896", "url": "https://it.wikipedia.org/wiki?curid=2408868", "title": "FAPAV", "text": ""}
{"id": "2408869", "revid": "293377", "url": "https://it.wikipedia.org/wiki?curid=2408869", "title": "Tschammerpokal 1942", "text": "La 1942 Tschammerpokal fu l'8\u00aa edizione del torneo. 64 squadre furono impegnate nella competizione. Nella finale giocata il 15 novembre 1942 nell'Olympiastadion di Berlino il TSV 1860 M\u00fcnchen sconfisse 2-0 lo FC Schalke 04."}
{"id": "2408882", "revid": "6923", "url": "https://it.wikipedia.org/wiki?curid=2408882", "title": "Hurricane No. 1", "text": "Gli Hurricane No. 1 erano una band indie/Britpop costituita nel 1996 dall'ex vocalist e chitarrista dei Ride Andy Bell, dal cantante e chitarrista Alex Lowe, dal bassista Will Pepper e dal batterista Gareth Farmer.\nScritturati dalla Creation Records (insieme con altre band dalle sonorit\u00e0 affini quali Oasis, The Jesus and Mary Chain e Primal Scream), pubblicarono l'album di debutto, \"Hurricane #1\", nel 1997. Il primo singolo estratto dal disco, \"Step Into My World\", raggiunse la posizione numero 29 della Official Singles Chart (un remix del brano raggiunse poi il 19\u00ba posto nel 1997). Altri singoli di minore successo erano \"Just Another Illusion\" e \"Chain Reaction\". L'altro singolo trasformatosi in una vera hit fu \"Only The Strongest Will Survive\", che si spinse sino al 19\u00ba posto nel 1998 e che dava il nome al secondo album del gruppo, \"Only The Strongest Will Survive\".\nBell lasci\u00f2 la band nel 1999 per divenire il chitarrista dei Gay Dad. Di l\u00ec a poco divenne bassista degli Oasis. Nel 2004 fu pubblicata la compilation \"Step Into My World\", consistente in due CD.\nL'ex cantante e chitarrista degli Hurricane numero 1 Lowe ha intrapreso la carriera da solista, nel corso della quale ha prodotto tre album. Nel 2007 Lowe annunci\u00f2 un nuovo progetto chiamato Garage Flowers e l'uscita di un singolo, \"Where To Begin\", lanciato solo su iTunes."}
{"id": "2408884", "revid": "167080", "url": "https://it.wikipedia.org/wiki?curid=2408884", "title": "Luigi Filippo I", "text": ""}
{"id": "2408891", "revid": "1498232", "url": "https://it.wikipedia.org/wiki?curid=2408891", "title": "Canon EOS 10D", "text": "La Canon EOS 10D \u00e8 una fotocamera reflex digitale (DSLR) presentata dalla Canon il 27 febbraio 2003.\nCaratteristiche.\nPresenta una risoluzione di 6,3 megapixel, su sensore APS-C in tecnologia CMOS. Nella fascia di appartenenza, si distingue dal precedente modello EOS D60 per il corpo realizzato in magnesio, un autofocus pi\u00f9 veloce, maggiore sensibilit\u00e0 massima, un miglior comportamento agli alti ISO e una raffica migliore.\nIl modello successivo alla EOS 10D \u00e8 la 20D, ma prima dell'annuncio di quest'ultima Canon inaugura con la 300D una nuova fascia economica mai esistita prima nel mercato delle reflex digitali. Da notare che D60, 10D e 300D montano il medesimo sensore di immagine.\nOttiche EF-S.\nA differenza dei modelli con sensore APS-C presentati successivamente, la 10D non pu\u00f2 montare le ottiche Canon EF-S, ma soltanto EF. Tuttavia gli obiettivi con attacco EF-S come il EF-S 18-55mm f/3.5-5.6, il EF-S 17-85 f/4-5.6 IS USM o il EF-S 10-22mm f/3.5-4.5 USM possono essere utilizzati su questa fotocamera mediante una piccola modifica, sebbene con limitazioni parziali e senza l'autorizzazione del produttore."}
{"id": "2408896", "revid": "167080", "url": "https://it.wikipedia.org/wiki?curid=2408896", "title": "Grandes \u00c9coles", "text": ""}
{"id": "2408902", "revid": "83531", "url": "https://it.wikipedia.org/wiki?curid=2408902", "title": "Lapidi di Enrico VI e Costanza d'Altavilla", "text": "Le Lapidi di Enrico VI e Costanza d'Altavilla sono tre antichi monumenti, risalenti al XII secolo.\nRealizzate in marmo di Paros (isola della Grecia, nell'arcipelago delle Cicladi), si riferiscono al privilegio del porto franco, concesso alla citt\u00e0 di Messina dall'imperatore Enrico VI di Svevia nel maggio 1197.\nStoria.\nNel 1197, anno cruciale per Messina, l'imperatore Enrico VI (1165-1197) concesse alla citt\u00e0 un privilegio importante, il Porto Franco. Tale disposizione, vera e propria garanzia per i traffici del porto, conteneva molteplici immunit\u00e0, di natura sia economica che giuridica.\nIn particolare, essa concedeva al porto la libera importazione ed esportazione di merci di qualsivoglia genere, senza obbligo di tasse; a ci\u00f2 si univa l'inappellabilit\u00e0 nei confronti delle sentenze dello \"stratigoto\", il quale aveva la duplice funzione di magistrato cittadino e di capitano d'armi. Lo stratigoto, figura centrale nel panorama giuridico dell'epoca, veniva eletto direttamente dal sovrano.\nAlla morte di Enrico VI, avvenuta improvvisamente il 28 settembre dello stesso anno presso il Palazzo Reale di Messina, l'imperatrice Costanza d'Altavilla (1154-1198), in qualit\u00e0 di regnante superstite, decise di riconfermare il proclama regale, senza peraltro inserirvi novit\u00e0 di rilievo.\nAl fine di conferire un giusto riconoscimento allo scomparso imperatore e all'intera famiglia imperiale, la cittadinanza messinese decise di realizzare tre lapidi che, per l'occasione, furono solennemente trasferite nella cattedrale della citt\u00e0, allora dedicata a \"Santa Maria La Nova\".\nCollocate per secoli nei pressi del trono del legato apostolico (o reale), furono rimosse da tale sede nel 1894 quando, a causa della fine in Sicilia della Legazia Apostolica (13 maggio 1871), il cardinale Giuseppe Guarino ne ordin\u00f2 la rimozione. Nell'area iniziarono ben presto i lavori per la costruzione dell'attuale soglio arcivescovile. I due monumenti, cos\u00ec rimossi, trovarono comunque posto e visibilit\u00e0 sempre all'interno della cattedrale. Per effettuare tale radicale cambiamento si dovette interpellare la Commissione Conservatrice di Antichit\u00e0 e Belle Arti (Mandalari).\nIl terremoto del 28 dicembre 1908 provoc\u00f2 anche la distruzione del Duomo: le lapidi, gi\u00e0 danneggiate dal tempo, vennero cos\u00ec ridotte in frammenti. Fortunatamente, pochi giorni dopo il sisma, su richiesta di alcuni cittadini si provvide al recupero delle storiche lastre marmoree, le quali furono trasferite nei locali del Museo Nazionale (ora Regionale).\nIl ritorno delle due lapidi nella Basilica Cattedrale di Messina.\nApprovato il 9 settembre 2009, il restauro definitivo della lapide di Costanza d'Altavilla (effettuato dal prof. Ernesto Geraci del Museo Regionale di Messina e fortemente voluto da tre amatori di Storia Patria messinese, Daniele Espro, Daniele Rizzo e Aurora Smeriglio) si \u00e8 concluso con la riconsegna della lapide il 24 giugno 2012, da allora esposta nei pressi del trono arcivescovile.\nNel mese di maggio 2013, anche ci\u00f2 che rimaneva delle due (e pi\u00f9 importanti) Lapidi di Enrico, sono state restaurate e riconsegnate in deposito esterno al Duomo di Messina, per essere ricollocati il 13 giugno 2013, settantesimo anniversario dei bombardamenti Anglo-Americani che, nel 1943, distrussero la Cattedrale."}
{"id": "2408904", "revid": "122513502", "url": "https://it.wikipedia.org/wiki?curid=2408904", "title": "Don Revie", "text": "Da calciatore, indoss\u00f2 le maglie di Leicester City, Hull City, Manchester City, Sunderland e Leeds United, ricoprendo il ruolo di seconda punta. Dopo il ritiro rimase al Leeds come allenatore, guidandolo dal 1961 al 1974, il periodo di maggior successo della squadra; in seguito allen\u00f2 anche la nazionale inglese, fino al 1977.\nCarriera.\nGiocatore.\nNato a Middlesbrough il 10 luglio 1927, inizi\u00f2 la carriera di calciatore con il Leicester City, nel 1944. Dopo cinque anni fu ceduto all'Hull City dietro corresponsione di ventimila sterline; quindi, nel 1951 pass\u00f2 al Manchester City per venticinquemila sterline. Dopo aver ottenuto con i \"citizens\" il riconoscimento di giocatore dell'anno (nel 1955) e aver alzato al cielo una FA Cup, pass\u00f2 al Sunderland nel 1956 (per ventiduemila sterline) e infine, nel 1958, fu ingaggiato dal Leeds United per dodicimila sterline.\nAllenatore.\nIl Leeds.\nNel marzo del 1961, Revie fu assunto come allenatore-giocatore del Leeds. Dopo due anni di mediocrit\u00e0, Revie riusc\u00ec a riportare la squadra in First Division al termine della stagione 1963-64. Nella stagione successiva la squadra, neopromossa, sfior\u00f2 la doppietta (\"double\"), perdendo la finale di FA Cup e mancando la vittoria in campionato a causa del peggior quoziente reti nei confronti del Manchester United. Nei successivi nove anni il Leeds, sotto la guida di Revie (che in quel periodo fu insignito dell'Ordine dell'Impero Britannico), raggiunse una certa notoriet\u00e0 sia a livello nazionale (vincendo due campionati, una FA Cup e una Coppa di Lega), sia a livello internazionale, trionfando in due edizioni della Coppa delle Fiere e raggiungendo nel 1973 la finale di Coppa delle Coppe (persa contro il ) e nel 1970 le semifinali di Coppa dei Campioni.\nLa nazionale inglese.\nNel luglio del 1974, pochi mesi dopo aver guidato il Leeds alla vittoria del suo secondo titolo nazionale, Revie fu nominato commissario tecnico della nazionale inglese. Durante i tre anni sulla panchina della nazionale, Revie non riusc\u00ec a ottenere gli stessi risultati che ebbe a livello nazionale (fall\u00ec la qualificazioni agli Europei del 1976 e, di fatto, compromise quella ai Mondiali 1978), ritrovandosi spesso bersaglio di critiche da parte della stampa.\nIn Medio Oriente.\nNel 1977 Revie si dimise dalla panchina della nazionale per accettare l'incarico di allenare la nazionale degli Emirati Arabi Uniti. La sua scelta diede il la ad alcune polemiche all'interno della federazione, che squalific\u00f2 Revie per 10 anni (squalifica poi annullata in tribunale dopo un ricorso dello stesso Revie) con l'accusa di rovinare la reputazione del calcio inglese. Dopo tre anni Revie allen\u00f2 l'Al-Nasr, quindi nel 1984 si insedi\u00f2 in Egitto sulla panchina dell'Al-Ahly di Il Cairo, che abbandon\u00f2 dopo un anno.\nLa morte e le critiche.\nDon Revie mor\u00ec a Edimburgo il 26 maggio 1989 di sclerosi laterale amiotrofica, di cui era malato da due anni. Dopo la morte si inasprirono le critiche nei confronti dell'allenatore, gi\u00e0 da tempo accusato di scarsa lealt\u00e0 sportiva da alcuni colleghi (tra cui Brian Clough).\nNegli anni successivi, per\u00f2, la figura di Revie \u00e8 stata rivalutata, nonostante le controversie, e ora \u00e8 considerato uno dei migliori allenatori nella storia calcistica inglese (per questo fu introdotto nel 2004 nella Hall of Fame del calcio inglese); i tifosi del Leeds e alcuni suoi ex giocatori continuano a venerarlo: tanto che la tribuna della tifoseria pi\u00f9 calda \u00e8 intitolata allo stesso Revie."}
{"id": "2408905", "revid": "15756", "url": "https://it.wikipedia.org/wiki?curid=2408905", "title": "Giardino botanico Carsiana", "text": "Il giardino botanico Carsiana si trova all\u2019interno di una dolina nel comune di Sgonico, a 18 km da Trieste, lungo la strada provinciale che collega il paese di Sgonico a quello di Gabrovizza.\nCarsiana \u00e8 nata nel 1964. Fondatori sono stati Gianfranco Gioitti, Stanislao Budin e Livio Poldini.\nEmblema storico del Giardino Botanico Carsiana deciso dai fondatori \u00e8 la Paeonia officinalis.\nGioitti fu l\u2019ideatore di Carsiana, acquist\u00f2 e mise a disposizione il terreno, cur\u00f2 l'allestimento del giardino botanico per oltre 40 anni e ne fu Horti Praefectus. Contribuirono allo sviluppo e all'arricchimento floristico Fabrizio Martini ed Eliseo Osualdini con l'aiuto iniziale di Giovanni Kocman di Sgonico. Il giardino fu ideato con l\u2019obiettivo di raccogliere, conservare ed illustrare la flora e la vegetazione spontanee del Carso, inserite in un contesto naturale. Nel giardino sono raccolte specie vegetali autoctone del Carso, collocate nei rispettivi ambienti, che si sviluppano lungo i versanti di una dolina.\nNel 2002 l'amministrazione provinciale ne ha acquistato la propriet\u00e0. Dal 1\u00ba luglio 2016 le competenze nella gestione del giardino botanico Carsiana sono state trasferite alla Regione Autonoma Friuli Venezia Giulia. Dal 2019 il logo ufficiale del Giardino botanico Carsiana \u00e8 la Centaurea rupestris. Attualmente la struttura \u00e8 gestita dalla Societ\u00e0 cooperativa Rogos.\nIl Carso \u00e8 un altopiano calcareo, allungato in direzione nord-ovest sud-est situato in una vasta area ripartita tra Slovenia, Croazia e Italia. La parte italiana comprende il Carso triestino ed isontino che si estende per 500 km\u00b2, tra i confini naturali rappresentati dalla costa nord-orientale del golfo di Trieste verso sud-ovest, dal bacino marnoso-arenaceo del Vipacco verso nord-est, dalla piana alluvionale dell\u2019Isonzo verso nord e nord-ovest e dal solco tettonico della val Rosandra a sud-est unito al bacino marnoso-arenaceo di Beka O\u010disla e al Carso castelnoviano.\nI substrati calcarei sono molto permeabili determinando una diffusa aridit\u00e0 che pu\u00f2 essere localmente esacerbata dall\u2019azione termoriflettente delle rocce nude. L\u2019elevata permeabilit\u00e0 di questo substrato si deve alla fratturazione delle rocce calcaree che ha consentito lo sprofondamento dei reticoli idrici, oggi totalmente ipogei, determinando un\u2019idrografia che si sviluppa a 200-500 m di profondit\u00e0 (Poldini, 1972). Il carsismo ipogeo si manifesta inoltre con cavit\u00e0 che in genere seguono la giacitura degli strati e con pozzi che si formano in corrispondenza di fratture subverticali.\nI laghi carsici di Doberd\u00f2 e Pietrarossa ed il torrente Rosandra costituiscono pressoch\u00e9 l\u2019unico esempio di acque superficiali.\nCirca 600 sono le specie floristiche raccolte nei 5000 m\u00b2 dedicati a giardino botanico. L\u2019area \u00e8 stata scelta in quanto, nel piccolo lembo di terra sono naturalmente rappresentate tutte le principali conformazioni geomorfologiche del territorio carsico, cui sono state associate, le rispettive formazioni vegetali. La naturale conformazione del giardino ha permesso di strutturare l\u2019esposizione botanica secondo caratteristiche ecologiche e non secondo le leggi sistematiche, consentendo quindi una pi\u00f9 intuitiva comprensione del legame tra vegetazione, clima e geologia. Carsiana vuole essere quindi una \u201csintesi del paesaggio carsico\u201d che consegna al visitatore un quadro esaustivo dei principali aspetti ecologici del territorio.\nIl giardino botanico fa parte del Gruppo di lavoro per gli orti botanici e i giardini storici della Societ\u00e0 botanica italiana ed \u00e8 membro del BGCI - Botanic Gardens Conservation International.\nGli ambienti.\nLe collezioni botaniche sono sistemate in modo da massimizzare la godibilit\u00e0 della fruizione da parte del pubblico, ricreando gli ambienti naturali, e per questo si \u00e8 rinunciato alla disposizione classica secondo sistematica botanica.\nLa vegetazione presente \u00e8 stata suddivisa in sette zone che rispecchiano le differenze che si possono riscontrare nell'ambiente carsico:\nIl giardino \u00e8 aperto dal 21 marzo al 3 novembre.\nBibliografia.\nSeconda Edizione 1984."}
{"id": "2408912", "revid": "767487", "url": "https://it.wikipedia.org/wiki?curid=2408912", "title": "Phil Chang", "text": "Al tempo in cui si laure\u00f2 in servizi finanziari alla \"Feng Chia University\", era gi\u00e0 conosciuto come abile cantante folk, pianista e chitarrista. Ha pubblicato il suo primo album, \"Piedi con il Vento,\", nel 1992, ed ha ottenuto il successo con il secondo album pubblicato, \"Ben Intenzionato\", nel 1993. Nel 1997 ha sposato quella che era sua partner da lungo tempo, la compositrice di testi Xi\u0101o Hu\u00ecw\u00e8n (che usa lo pseudonimo Sh\u00ed Y\u012bl\u00e1ng). Il suo album del 1999, \"Sole e Luna\", \u00e8 stato un altro grande successo.\nNel 2004 si \u00e8 unito a Chang Hsiaoyan per condurre il programma televisivo \"Happy Sunday\", al posto del gruppo femminile taiwanese S.H.E. Il 30 aprile 2007 ha iniziato a condurre il suo show personale sul canale satellitare \"TVBS-G\", \"Perch\u00e9 gli Uomini Fanno Male\"."}
{"id": "2408921", "revid": "767487", "url": "https://it.wikipedia.org/wiki?curid=2408921", "title": "Mayantoc", "text": "Mayantoc \u00e8 una municipalit\u00e0 di Terza classe delle Filippine, situata nella Provincia di Tarlac, nella Regione di Luzon Centrale.\nMayantoc \u00e8 formata da 24 baranggay:"}
{"id": "2408926", "revid": "38120", "url": "https://it.wikipedia.org/wiki?curid=2408926", "title": "Universit\u00e0 federale del Rio Grande do Sul", "text": "L'Universit\u00e0 federale del Rio Grande do Sul (Universidade Federal do Rio Grande do Sul, UFRGS) \u00e8 un'universit\u00e0 pubblica brasiliana sita a Porto Alegre, capoluogo del Rio Grande do Sul."}
{"id": "2408929", "revid": "1272592", "url": "https://it.wikipedia.org/wiki?curid=2408929", "title": "Moncada", "text": ""}
{"id": "2408930", "revid": "1543377", "url": "https://it.wikipedia.org/wiki?curid=2408930", "title": "Art\u00f9 (programma televisivo)", "text": "Art\u00f9 \u00e8 stato un programma televisivo comico condotto da Gene Gnocchi ed Elisabetta Canalis, andato in onda su Rai 2 il gioved\u00ec in seconda serata per due stagioni, andate in onda la prima nel 2007/2008 e la seconda nel 2008.\nIl programma.\nIl programma consisteva in una sorta di talk-show satirico, dove gli argomenti di attualit\u00e0 venivano affrontati in chiave grottesca e surreale con la complicit\u00e0 di ospiti improbabili.\nEdizioni.\nPrima edizione.\nGnocchi era affiancato da quattro vallette straniere, spesso coinvolte negli sketch proposti al pubblico: la brasiliana Nara Natividade, la domenicana Marysthell Garc\u00eda Polanco, l'olandese Flo Bouma e la finlandese Jatta Kakkonen. Facevano parte del cast fisso del programma Laura Drzewicka, Paola Caruso e Francesca Fioretti. La prima edizione \u00e8 andata in onda, su Rai 2, dal 20 settembre al 20 dicembre 2007 e dal 31 gennaio al 10 aprile 2008.\nSeconda edizione.\nIl programma nella seconda edizione continua ad andare in onda in seconda serata su Rai 2, ma cambia radicalmente la formula: prevede una co-conduzione tra Gene Gnocchi ed Elisabetta Canalis, inoltre il programma ha come valletta fissa Laura Forgia. La seconda edizione \u00e8 andata in onda dal 18 settembre al 20 novembre 2008."}
{"id": "2408934", "revid": "112459398", "url": "https://it.wikipedia.org/wiki?curid=2408934", "title": "Unione italiana editoria audiovisiva", "text": "L'Unione italiana editoria audiovisiva (nota anche come Univideo) \u00e8 un'associazione italiana che si occupa della diffusione dell'home video e degli interessi delle aziende operanti nel settore.\nFondata nel 1983, l'associazione raccoglie imprese che operano nel settore audiovisivo; Univideo \u00e8 membro di Confindustria e dell'International Video Federation (IVF) di Bruxelles. Dal 2011 al 2015 presidente dell'associazione \u00e8 stato Roberto Guerrazzi. Con le nomine del 16 febbraio 2015 il presidente per il biennio 2015/2016 \u00e8 Lorenzo Ferrari Ardicini, amministratore della CG Entertainment."}
{"id": "2408936", "revid": "256896", "url": "https://it.wikipedia.org/wiki?curid=2408936", "title": "UNIVIDEO", "text": ""}
{"id": "2408937", "revid": "486946", "url": "https://it.wikipedia.org/wiki?curid=2408937", "title": "La Famiglia Spaghetti", "text": ""}
{"id": "2408938", "revid": "2180477", "url": "https://it.wikipedia.org/wiki?curid=2408938", "title": "Anhimidae", "text": "Gli Animidi (Anhimidae ) sono una delle tre famiglie di uccelli dell'ordine degli Anseriformi.\nDescrizione.\nSono uccelli di dimensioni quasi uguali a quelli delle oche, mentre nell'aspetto esteriore ricordano piuttosto i galli; hanno zampe lunghe e massicce e piedi privi di membrana natatoria. Il loro peso si aggira sui 2\u20133\u00a0kg. Hanno in comune con gli Anatidi il rivestimento a disegno esagonale dei tarsi, la doppia muscolatura della trachea e la presenza di due incisure nella regione posteriore dello sterno; rappresentano invece una loro caratteristica peculiare i due speroni appuntiti, rivestiti di una sostanza cornea, sulle ossa del metacarpo. Lo scheletro \u00e8 attraversato internamente da un notevole numero di sacchi aerei, che si prolungano a costituire una rete di cavit\u00e0 pneumatiche fin nel tessuto sottocutaneo. Le costole sono prive di processi uncinati; manca l'organo sessuale maschile.\nTassonomia.\nSebbene gli Animidi siano noti agli zoologi europei da lungo tempo, la loro anatomia interna venne studiata a fondo soltanto negli ultimi decenni del XIX secolo, e ci\u00f2 permise di stabilire finalmente la posizione sistematica della famiglia. Prima di allora, infatti, questi uccelli erano stati classificati tra i Rallidi o i Ciconiidi, e per talune caratteristiche alquanto primitive erano stati addirittura ritenuti i pi\u00f9 diretti discendenti dell\"'Archaeopteryx\". Oggi \u00e8 opinione comune che essi si siano originati dagli stessi progenitori degli Anatidi; questo giudizio si basa tra l'altro sulla constatazione che l'oca gazza (\"Anseranas semipalmata\"), per la mancanza di membrana natatoria, la conformazione dei tarsi, la struttura dello sterno, l'abitudine di appollaiarsi sugli alberi e l'andamento della muta, si avvicina agli antenati animidiformi degli Anatidi in modo ancora pi\u00f9 evidente degli altri rappresentanti di questa famiglia.\nGli Animidi comprendono due generi, che si differenziano notevolmente nella struttura interna: \"Anhima\", con 14 timoniere, e \"Chauna\", con 12 timoniere; complessivamente vi sono 3 specie:"}
{"id": "2408946", "revid": "767487", "url": "https://it.wikipedia.org/wiki?curid=2408946", "title": "Moncada (Tarlac)", "text": "Moncada \u00e8 una municipalit\u00e0 di Seconda classe delle Filippine, situata nella Provincia di Tarlac, nella Regione di Luzon Centrale.\nMoncada \u00e8 formata da 37 baranggay:"}
{"id": "2408947", "revid": "599013", "url": "https://it.wikipedia.org/wiki?curid=2408947", "title": "The Wolf Man", "text": ""}
{"id": "2408949", "revid": "287204", "url": "https://it.wikipedia.org/wiki?curid=2408949", "title": "Bologna Football Club 1986-1987", "text": "Questa pagina raccoglie i dati riguardanti la Bologna Football Club nelle competizioni ufficiali della stagione 1986-1987.\nStagione.\nNella stagione di Serie B 1986-1987 il Bologna si classifica al decimo posto con 36 punti raccolti. In Coppa Italia al primo turno, giocato prima del campionato, \u00e8 secondo nel secondo girone di qualificazione e, assieme all'Inter, viene ammesso agli ottavi di finale. Li disputa in primavera, con due pareggi contro la Roma (2-2 in trasferta e 1-1 in casa) si qualifica ai quarti di finale, dove viene eliminato dal Napoli di Maradona (con una doppia sconfitta: 3-0 al San Paolo, e 4-2 subita in casa), che vincer\u00e0 poi il torneo, oltre ad aver vinto lo scudetto tricolore per la prima volta.\nSulla panchina dei felsinei il presidente Gino Corioni ha voluto il suo conterraneo Vincenzo Guerini, ma dopo 28 giornate, con 25 punti in classifica, ed un solo punto sopra la zona pericolosa, \u00e8 stato costretto a chiamare al suo posto il tecnico bolognese Giovan Battista Fabbri, che con la sua esperienza ha pilotato il Bologna nelle 10 giornate rimanenti, anche grazie a quattro vittorie di fila, verso una tranquilla salvezza. Con 12 reti realizzate Loris Pradella \u00e8 stato il miglior marcatore di stagione dei rossobl\u00f9, delle quali 4 in Coppa Italia e 8 reti in campionato, \u00e8 giunto in doppia cifra anche Lorenzo Marronaro con 11 centri, 2 in Coppa ed 9 reti in campionato. A Bologna ritorna per chiudere la carriera, scendendo di categoria dopo aver giocato 323 partite nella massima serie, il regista romagnolo Eraldo Pecci che con la maglia rossobl\u00f9 aveva esordito in Serie A dodici anni prima, \u00e8 arrivato dal Napoli, dopo i sei anni trascorsi a Torino, ed i quattro di Firenze.\nMaglie e sponsor.\nLo sponsor tecnico per la stagione 1986-1987 fu Ennerre, mentre lo sponsor ufficiale Segafredo."}
{"id": "2408958", "revid": "155634", "url": "https://it.wikipedia.org/wiki?curid=2408958", "title": "Torino Calcio 1992-1993", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1992-1993.\nMaglie e sponsor.\nNel 1992-1993, il Torino ebbe come sponsor tecnico ABM, mentre lo sponsor principale fu Beretta."}
{"id": "2408960", "revid": "293377", "url": "https://it.wikipedia.org/wiki?curid=2408960", "title": "Tschammerpokal 1943", "text": "La 1943 Tschammerpokal fu la 9\u00aa e ultima edizione della competizione con questo nome. Dopo la fine della Seconda guerra mondiale la competizione diventer\u00e0 DFB-Pokal. 32 squadre si sfidarono nei 5 turni finali della competizione. La finale fu giocata il 31 ottobre 1943 nel Adolf-Hitler-Kampfbahn di Stoccarda dove il , squadra \"annessa\", sconfisse i militari del 3-2 dopo i tempi supplementari.\nFinale.\nFirst Vienna FC(1\u00ba successo)"}
{"id": "2408961", "revid": "767487", "url": "https://it.wikipedia.org/wiki?curid=2408961", "title": "Gl\u00e4rnisch", "text": "Il Gl\u00e4rnisch (2.914 ) \u00e8 una montagna delle Alpi Urano-Glaronesi nelle Alpi Glaronesi. Si trova nello svizzero Canton Glarona a sud del Lago di Kl\u00f6ntal."}
{"id": "2408963", "revid": "767487", "url": "https://it.wikipedia.org/wiki?curid=2408963", "title": "Paniqui", "text": "Paniqui \u00e8 una municipalit\u00e0 di Prima classe delle Filippine, situata nella Provincia di Tarlac, nella Regione di Luzon Centrale.\nPaniqui \u00e8 formata da 35 baranggay:"}
{"id": "2408966", "revid": "24443", "url": "https://it.wikipedia.org/wiki?curid=2408966", "title": "Gl\u00e4rnish", "text": ""}
{"id": "2408967", "revid": "1226", "url": "https://it.wikipedia.org/wiki?curid=2408967", "title": "The Wolfman", "text": ""}
{"id": "2408980", "revid": "1305772", "url": "https://it.wikipedia.org/wiki?curid=2408980", "title": "Parco nazionale della montagna della Tavola", "text": "Il parco nazionale della montagna della Tavola \u00e8 un'area naturale protetta istituita nel 1998 che si trova in Sudafrica nella Provincia del Capo Occidentale. L'area conserva una notevole biodiversit\u00e0 relativamente alla flora endemiche, detta fynbos, e per la classe degli insetti. Il parco con 1.372.000 visitatori (dato 2002) e insieme con il parco nazionale Kruger \u00e8 il parco pi\u00f9 visitato del Sudafrica. Il parco della montagna della Tavola si trova all'interno della regione floristica detta regione floristica del Capo.\nStoria.\nIl parco \u00e8 stato istituito come parco nazionale del Sudafrica il 29 maggio 1998 con il nome di Cape Peninsula National Parc (CPNP) a seguito di una negoziazione fra il South African National Parks e le autorit\u00e0 pubbliche interessate dall'area del parco. Allora il parco copriva esclusivamente aree terrestri. La sezione meridionale del parco era costituita dalla riserva detta Cape of Good Hope Nature Reserve, creata nel 1938 e costituita da circa 7.750 ettari, che coprivano lungo 40\u00a0km di costa lungo la penisola del Capo, dalla costa est alla costa ovest.\nNel 2001 sono state incluse nel parco le aree di: Sandy Bay, le zone umide di Noordhoek e Kommetjie e le piantagioni di Tokai &amp; Cecilia. Nel 2004 il parco cambi\u00f2 nome assumendo la denominazione attuale di Table Mountain National Park (TMNP). Nello stesso anno venne associata al parco una area marina protetta costituita da 7 zone \"restricted\" e una zona \"controlled\". Dal 2004 il parco \u00e8 entrato a far parte, insieme ad altri sette siti del Sudafrica, dei beni dell'umanit\u00e0 protetti dall'Unesco con il nome di area protetta della Regione Florale del Capo (Cape Floral Region Protected Areas).\nTerritorio.\nIl parco si sviluppa interamente nei confini della municipalit\u00e0 metropolitana di Citt\u00e0 del Capo. Esso copre una lunghezza di circa 60\u00a0km in direzione nord-sud interessando l'area montagnosa che forma la Penisola del Capo da Signal Hill a Cape Point.\nIl territorio del parco non \u00e8 un unico spazio contiguo, le zone montane, che rappresentano la maggior parte del territorio, sono separati da aree urbane sviluppate. Pertanto, il parco \u00e8 diviso in tre sezioni terrene distinte, pi\u00f9 una quarta sezione costituita dall'area marina protetta.\nSezione della montagna della Tavola.\nCostituisce la parte settentrionale del parco. Si estende da Signal Hill a nord al passo di Constantia Nek e Hout Bay a sud, a ovest \u00e8 delimitato dall'Atlantico, mentre a est il limite \u00e8 costituito dalla strada a scorrimento veloce M3 fino a Newlands e poi dalla M63 fino a Hout Bay.\nFanno parte di quest'area: la gi\u00e0 menzionata collina di Signal Hill e la Testa di Leone che costituiscono la cornice occidentale di Citt\u00e0 del Capo, la montagna della Tavola con il Devil's Peak, i \"Twelve Apostles\" (Dodici Apostoli) (una serie di diciassette picchi lungo la costa atlantica a sud di Camps Bay), Orange Kloof (una speciale zona protetta non accessibile al pubblico) e il picco di Karbonkelberg nella parte sud-occidentale a sud di Llandudno tra Sandy Bay e Hout Bay. Vi si trovano inoltre le foreste di Cecilia e di Newlands.\nIl giardino botanico nazionale di Kirstenbosch non fa ufficialmente parte del parco nazionale, anche se una parte di esso \u00e8 mantenuto come parte del parco.\nFra i punti di interesse di questa sezione del parco meritano una citazione il memoriale di Rhodes nella parte a nord sotto il Devil's Peack e la cabinovia di Table Mountain presso il Kloof Nek alla periferia sud-ovest del City Bowl di Citt\u00e0 del Capo.\nSezione Silvermine-Tokai.\nCostituisce la parte centrale del parco. Si estende sulla zona centrale della Penisola del Capo dalla costa ovest a quella est e dal passo di Constantia Nek a nord alle zone umide di Noordhoek e Kommetjie a sud. Ne fanno parte i monti di Constantiaberg nella parte nord, il Chapman's Peak a ovest, Kalk Bay e Fish Hoek a est sulla False Bay.\nSulla parte orientale delle pendici dei monti di Constantiaberg si trova la foresta di pini di Tokai, mentre nella zona a sud est verso la False Bay vi si trova la riserva naturale di Silvermine.\nSezione Cape Point.\nCostituisce la sezione meridionale del parco. Si estenda sulla parte terminale della penisola del Capo dalle zone umide di Noordhoek/Kommetjie al Capo di Buona Speranza. Questa parte del parco coincide quasi interamente con la zona della precedente Cape of Good Hope Nature Reserve che copriva i circa 7.700 ettari della penisola che vanno da Schuster's Bay sulla costa ovest a Smitswinkel Bay sulla costa est. Oltre a questa ne fanno parte la Slangkop Mountain a nord ovest e le colline di Swartkopberg (Montagne del Capo Nero) a nord est lungo la costa della False Bay tra Simon's Town e Smitswinkel Bay.\nI principali punti di interesse di questa sezione sono: il villaggio di conservazione di Scarborough sulla costa ovest, la spiaggia di Boulders Beach con la colonia di pinguini africani e naturalmente i promontori di Capo Point e Capo di Buona Speranza.\nSezione Area marina protetta.\nL'area marina protetta inclusa nel parco ha una superficie totale di circa 10.000 ettari ed \u00e8 costituita da sei zone a regime ristretto ed una zona a regime controllato. In tutte queste zone \u00e8 vietata la pesca.\nLe coordinate delle zone sono definite nel documento dichiarativo pubblicato sulla \"Government gazette del 4 giugno 2004\".\nFauna.\nI vari habitat che compongono il parco ospitano una notevole variet\u00e0 di fauna.\nPurtroppo nessuno dei grandi mammiferi, che pure popolavano questa area, come il leone, il leopardo e la iena, \u00e8 sopravvissuto alla caccia ed al degrado ambientale. Tuttavia grazie ad un attento programma di allevamento molte specie sono state conservate.\nFra i grandi erbivori vi si trovano l'eland (\"Taurotragus oryx\"), mentre nella sezione meridionale si possono trovare l'alcelafo (\"Alcelaphus buselaphus\"), il bontebok (\"Damaliscus pygargus\") e la zebra di montagna del Capo (\"Equus zebra zebra\").\nAltri mammiferi sono: il caracal (\"Caracal caracal\"), la genetta del Capo (\"Genetta tigrina\") e la genetta comune (\"Genetta genetta\"), l'istrice del Sudafrica (\"Hystrix africaeaustralis\"), la procavia delle rocce (\"Procavia capensis\"), il babbuino nero (\"Papio ursinus\"), la lontra dalle guance bianche (\"Aonyx capensis\"), la mangusta di palude (\"Atilax paludinosus\"), il ratto-talpa del Capo (\"Georychus capensis\"), la zorilla (\"Ictonyx striatus\"), il batiergo marittimo (\"Bathyergus suillus\"), la mangusta grigia del Capo (\"Herpestes pulverulentus\") e la volpe del Capo (\"Vulpes chama\").\nPunti di interesse.\nLe principali attrattive turistiche del parco sono:"}
{"id": "2408983", "revid": "465169", "url": "https://it.wikipedia.org/wiki?curid=2408983", "title": "Pura", "text": ""}
{"id": "2408985", "revid": "486946", "url": "https://it.wikipedia.org/wiki?curid=2408985", "title": "Parco nazionale di Table Mountain.", "text": ""}
{"id": "2408990", "revid": "4239", "url": "https://it.wikipedia.org/wiki?curid=2408990", "title": "Club de F\u00fatbol Barcelona 1957-1958", "text": ""}
{"id": "2408991", "revid": "203463", "url": "https://it.wikipedia.org/wiki?curid=2408991", "title": "Inna Haponenko", "text": "\u00c8 nota anche come Inna Gaponenko.\nCarriera.\nGiovanili e juniores.\nNel 1990 si classific\u00f2 seconda al campionato del mondo giovanile under-14 femminile e due anni dopo vinse a Rimavsk\u00e1 Sobota il campionato europeo giovanile under-16 femminile. \nRisultati individuali.\nNel 2002 vinse ad Antalya in Turchia il campionato europeo femminile. \nTra gli altri risultati i seguenti:\nNel novembre 2018 ha preso parte al Campionato del mondo femminile, eliminata al primo turno dalla statunitense Irina Krush per 1 - 3 dopo gli spareggi rapid.\nNazionale.\nHa partecipato dal 1994 al 2008 a sette olimpiadi degli scacchi. Vinse l'oro di squadra e argento individuale in terza scacchiera, con 7/9, alle olimpiadi di Torino 2006 e la medaglia d'argento di squadra alle olimpiadi di Dresda 2008. \nNel 2008 ha ottenuto la medaglia di bronzo di squadra e quella d'oro individuale con 7/8 ai campionati del mondo a squadre di Ekaterinburg."}
{"id": "2408994", "revid": "767487", "url": "https://it.wikipedia.org/wiki?curid=2408994", "title": "Pura (Filippine)", "text": "Pura \u00e8 una municipalit\u00e0 di Quinta classe delle Filippine, situata nella Provincia di Tarlac, nella Regione di Luzon Centrale.\nPura \u00e8 formata da 16 baranggay:"}
{"id": "2408995", "revid": "38275", "url": "https://it.wikipedia.org/wiki?curid=2408995", "title": "Prima Battaglia del Tembien", "text": ""}
{"id": "2408997", "revid": "92723", "url": "https://it.wikipedia.org/wiki?curid=2408997", "title": "Inna Yanovska-Gaponenko", "text": ""}
{"id": "2408998", "revid": "1318658", "url": "https://it.wikipedia.org/wiki?curid=2408998", "title": "Patricia Vel\u00e1squez", "text": "In campo cinematografico, \u00e8 ricordata soprattutto per il ruolo di Anck-su-Namun nei primi due film della trilogia de \"La mummia.\"\nBiografia.\nQuintogenita di sei figli, Patricia Vel\u00e1squez nasce a Zulia, in Venezuela, il 31 gennaio del 1971 da padre venezuelano di origini meticcie e da madre venezuelana di etnia wayuu. Entrambi i genitori erano insegnanti; suo padre lavorava inoltre per l'UNESCO e, di conseguenza, Vel\u00e1squez trascorse parte della sua infanzia ed adolescenza in Messico e in Francia. Frequent\u00f2 la scuola superiore San Vicente de Paul, diplomandosi nel 1987. Dopo un anno di studi al college, part\u00ec per Milano per perseguire la carriera di modella. Nel 1989 partecip\u00f2 al concorso Miss Venezuela rappresentando il dipartimento di La Guajira e piazzandosi settima.\nParla quattro lingue (inglese, francese, italiano e spagnolo).\nCarriera.\nNel 1997 studia Arte drammatica a Los Angeles e a New York. Nel 1998 inizia a sfilare in passerella per sfilate di moda pr\u00eat-\u00e0-porter per stilisti come Antonio Berardi, Bella Freud, Corinne Cobson, Claude Montana, e Dolce &amp; Gabbana. Vel\u00e1squez \u00e8 stata testimonial per \"Chanel's Allure\", \"Roberto Verino's Verino fragrance\", oltre che per Victoria's Secret. All'inizio della sua carriera come modella, apparve in diverse edizioni della rivista annuale Sports Illustrated Swimsuit Issue. Ci\u00f2 le permise di assicurarsi un largo numero di impegni nel settore della moda, che come risultato, le fece ottenere la 45\u00aa posizione tra le \"100 Donne pi\u00f9 Hot\" della rivista \"Maxim\" del 2001 e la sedicesima tra le \"102 Donne pi\u00f9 sexy nel mondo\" della rivista \"Stuff Magazine\" del 2002. In seguito \u00e8 stata modella per la L'Or\u00e9al.\nPatricia Vel\u00e1squez ha inoltre affiancato alla carriera da modella quella di attrice: la fama a livello internazionale le arriva grazie all'interpretazione di Anck-su-Namun nel film \"La mummia\" e nel sequel del 2001 \"La mummia - Il ritorno\". Nel primo film, il suo personaggio debutta in scena con il corpo completamente dipinto attraverso un body painting complesso. I titoli di coda dei film in cui Vel\u00e1squez recita omettono normalmente l'accento acuto sulla \"a\" del suo cognome.\nIn campo televisivo, Vel\u00e1squez ha interpretato il personaggio di Bego\u00f1a in diversi episodi di \"The L Word\" durante la 5\u00aa stagione (2008).\nHa avuto inoltre un ruolo ricorrente in diverse serie televisive come \"Arrested Development,\" interpretando Marta Estrella, e in \"\" nell'episodio \"From The Grave\" come ospite speciale. Ha avuto anche un ruolo ricorrente nella prima edizione di \"Rescue Me.\"\nVita privata.\nPatricia Velasquez ha attualmente una compagna di nome Jennifer Kriz.\nFilantropia.\nNel 2002 fonda la Way\u00fau Tay\u00e1 Foundation, un'organizzazione non-profit dedicata all'assistenza della trib\u00f9 venezuelana Wayuu. \nPubblicazioni.\n\"Straight Walk: A Supermodel's Journey To Finding Her Truth\" (2015)"}
{"id": "2409002", "revid": "580197", "url": "https://it.wikipedia.org/wiki?curid=2409002", "title": "DFB-Pokal 1976-1977", "text": "La DFB Cup 1976-77 fu la 34\u00aa edizione della coppa nazionale tedesca. Inizi\u00f2 il 6 agosto 1976 e termin\u00f2 il 30 maggio 1977. Furono 128 le squadre che si contesero la coppa in 7 turni. In finale il sconfisse lo 1 \u2013 0 nella ripetizione della partita terminata in parit\u00e0 dopo i tempi supplementari. Fu l'unica finale di coppa a essere rigiocata."}
{"id": "2409007", "revid": "599013", "url": "https://it.wikipedia.org/wiki?curid=2409007", "title": "Kevin Williams (cestista)", "text": ""}
{"id": "2409011", "revid": "61051", "url": "https://it.wikipedia.org/wiki?curid=2409011", "title": "Port-Lyautey", "text": ""}
{"id": "2409012", "revid": "287204", "url": "https://it.wikipedia.org/wiki?curid=2409012", "title": "Elliot Tiber", "text": "Nel 2009 l'autobiografia di Tiber \u00e8 stata adattata per il cinema e ne \u00e8 stato tratto il film \"Motel Woodstock\", diretto da Ang Lee. Nella pellicola Tiber \u00e8 interpretato dall'attore Demetri Martin.\nGiovent\u00f9.\nTiber \u00e8 nato a Bensonhurst, nel quartiere newyorkese di Brooklyn. La sua famiglia si trasfer\u00ec nel 1955 a Bethel nello Stato di New York, dove avevano acquistato il motel \"El Monaco\", all'incrocio tra la statale 17b e la 55, nei pressi della riva sudoccidentale del White Lake.\nHa frequentato il Brooklyn College, diplomandosi poi in belle arti all'Hunter College ed entrando al Pratt Institute per la specializzazione.\nGli scontri dello Stonewall Inn.\nFino all'inizio degli anni sessanta Tiber non manifest\u00f2 pubblicamente il proprio orientamento sessuale e condusse una vita tranquilla aiutando i genitori nella gestione del motel e ricoprendo la carica di presidente della camera di commercio di Bethel; allo stesso tempo per\u00f2 prendeva parte attiva al movimento omosessuale di New York\nNelle sue memorie Tiber riferisce di essere stato presente allo Stonewall Inn il 28 giugno 1969, la notte in cui scoppiarono i Moti di Stonewall: \nIl Festival di Woodstock.\nMeno di tre settimane dopo i fatti dello Stonewall, Tiber lesse che la cittadina di Wallkill, nella Contea di Orange aveva revocato il permesso di tenere il previsto Festival di Woodstock al Mills Industrial Park, a nord-est di Middletown. Tiber aveva avuto il permesso di organizzare il \"White Lake Music and Arts Festival\", un concerto di musica da camera nel suo motel. Contatt\u00f2 quindi Michael Lang e gli prospett\u00f2 l'idea di sfruttare la sua autorizzazione per organizzare il Festival musicale su un terreno di 15 acri sulla riva del lago, vicino al motel.\nQuando Lang disse che il terreno era troppo piccolo, Tiber present\u00f2 agli organizzatori l'allevatore Max Yasgur.\nLa notizia che il Festival avrebbe avuto luogo fu formalmente annunciata al pubblico al motel El Monaco, che divent\u00f2 il quartier generale dell'organizzazione e la base di alcuni degli artisti, tra i quali i Canned Heat e Arlo Guthrie. Poco dopo Woodstock Tiber vendette il motel e si trasfer\u00ec in Europa. Il motel \u00e8 stato abbattuto nel 2004 e ora al suo posto sorge una torre con un orologio che d\u00e0 il proprio benvenuto ai turisti che arrivano a White Lake.\nIl lavoro come sceneggiatore.\nNegli anni settanta il suo libro \"Rue Haute\" \u00e8 diventato un bestseller in Europa e ne \u00e8 stato tratto un film diretto dal suo compagno Andr\u00e9 Ernotte, che nel 1977 \u00e8 stato il candidato francese alla selezione per il Premio Oscar per il miglior film in lingua straniera.\nLa carriera di insegnante.\nTiber ha insegnato scrittura creativa alla New School University, belle arti all'Hunter College e storia del disegno artistico al New York Institute of Technology."}
{"id": "2409018", "revid": "287204", "url": "https://it.wikipedia.org/wiki?curid=2409018", "title": "Zoo di Dublino", "text": "Lo zoo di Dublino (in irlandese: Z\u00fa Bhaile \u00c1tha Cliath) \u00e8 il pi\u00f9 grande giardino zoologico dell'Irlanda e una delle principali attrazioni di Dublino. \u00c8 stato costruito nel 1830 ed \u00e8 il quarto zoo scientifico del Mondo dopo lo zoo di Vienna, il London Zoo e il Jardin des Plantes di Parigi.\nLo zoo occupa 28 ettari di Phoenix Park e ospita centinaia di specie di animali selvaggi e uccelli tropicali. \u00c8 diviso in diverse aree chiamate World of Cats, World of Primates, Fringes of the Arctic, African Plains, Birds, Reptiles, Plants, City Farm ed Endangered Species, dove vengono allevate anche molte specie protette e a rischio estinzione. All'interno della struttura sono anche fornite lezioni sulla conservazione degli animali."}
{"id": "2409019", "revid": "125870790", "url": "https://it.wikipedia.org/wiki?curid=2409019", "title": "Santarcangelo Calcio", "text": "Il FC Young Santarcangelo meglio noto come Santarcangelo, \u00e8 una societ\u00e0 calcistica italiana con sede a Santarcangelo di Romagna, in provincia di Rimini.\nLa squadra \u00e8 stata costituita nel 1926, con il nome di \"Santarcangelo Calcio\" ed ha partecipato a sette campionati professionistici, raggiungendo come livello pi\u00f9 alto la Lega Pro\\Serie C, terzo livello calcistico italiano, dove il miglior risultato \u00e8 costituito da due undicesimi posti.\nNel 2019 rinuncia ad iscriversi al campionato d'Eccellenza, ripartendo dalla Terza Categoria.\nI colori erano il giallo e il blu e disputava le partite di casa allo stadio Valentino Mazzola.\nStoria.\nLe origini.\nLa squadra fu fondata nel 1926, col nome di \"Santarcangelo Calcio\", adottando come colori il giallo e il blu, gli stessi della citt\u00e0 di Santarcangelo.\nLa societ\u00e0, nel corso della sua storia, ha avuto diverse denominazioni quali: \"Unione Sportiva G. Lombardini\" nell'immediato dopoguerra, poi, mutato e trasformato in \"Unione Sportiva dopo lavoro Lombardini\". Quest'ultima denominazione fu nuovamente cambiata dopo la seconda guerra mondiale in \"Santarcangiolese\" e poi in \"Associazione Sportiva Santarcangiolese\". Negli anni '80 la societ\u00e0 fu trasformata in \"Unione Sportiva Santarcangelo Rgd\", poi in \"Unione Sportiva Santarcangiolese\" e infine negli anni della Serie D in \"A.S.D. Santarcangelo\". Con l'avvento nel professionismo, nel 2011 \u00e8 stata trasformata in \"Santarcangelo Calcio Srl\".\nLa promozione ai campionati nazionali.\nIl club giallobl\u00f9 si \u00e8 affacciato nella massima divisione dilettantistica nel 1982 con la prima e storica promozione nel Campionato Interregionale sotto la guida tecnica di Nicoletti.\nDopo sette stagioni nel Campionato Interregionale 1989-1990 arriv\u00f2 un'amara retrocessione con Elvio Selighini in panchina, poi, nel 1996-1997, con il ritorno in Eccellenza, il portiere Claudio Ruffolo divent\u00f2 il portiere pi\u00f9 imbattuto della storia del club con i suoi 523 minuti d'imbattibilit\u00e0, ciononostante in quella stagione, il Santarcangelo perse lo spareggio per la Serie D contro il Boca posticipando la promozione all'anno seguente. Tredici stagioni dopo, grazie al campionato vinto nell'annata 2010/2011 contro formazioni pi\u00f9 quotate come e Rimini, i romagnoli conquistarono il loro primo campionato tra i professionisti nella Lega Pro Seconda Divisione grazie ad Angelini in panchina, il quale, ebbe un passato da calciatore nel Santarcangelo ottenendo 77 punti frutto di 22 vittorie, 11 pareggi e 5 sconfitte per un totale di 66 gol fatti e 20 subiti.\nNella Serie D 2008-2009, il Santarcangelo si \u00e8 piazzato in dodicesima posizione; nel campionato successivo (stagione 2009/10) la squadra si ritrova ad affrontare la Serie D nel girone D che chiuder\u00e0 al quinto posto, mentre nella stagione 2010-2011 la compagine milita ancora in Serie D nel girone F facendo un ottimo campionato classificandosi addirittura primo in classifica seguito da Teramo e Rimini (che dopo il fallimento ripartiva dalla serie D) e festeggiando la promozione in Lega Pro Seconda Divisione dopo ben 14 stagioni consecutive in Serie D. \nL'arrivo tra i professionisti.\nLa prima stagione nei professionisti si conclude con ottimo nono posto, poi, nella stagione successiva di Lega Pro Seconda Divisione 2012-2013, i giallobl\u00f9 si piazzarono dodicesimi.\nIn seguito ad approfondite analisi da parte dei soci fondatori dell'AS Squadramia (associazione sportiva senza fini di lucro, che si propone lo scopo di acquistare e gestire, anche via web, una squadra di calcio italiana, sulla base del precedente inglese dell'Ebbsfleet United F.C.), effettuate congiuntamente ai dirigenti delle squadre arrivate alla fase finale del vaglio, l'ASD Santarcangelo Calcio \u00e8 stata scelta quale squadra ideale per il progetto ed \u00e8 stata sottoposta a \u201cvotazione finale\u201d da parte dei soci-presidenti.\nIn data 23 luglio 2009, l'ASD Santarcangelo Calcio \u00e8 stata scelta dai soci fondatori dell'AS Squadramia come squadra sulla quale fondare il progetto, con il 96,4% di preferenze (votazione effettuata dal 70% circa degli aventi diritto al voto). La trattativa tra l'AS Squadramia e l'ASD Santarcangelo Calcio si \u00e8 di fatto conclusa il 12 agosto 2009, quando il 98% dei soci fondatori dell'AS Squadramia ha deciso di acquisire un'iniziale quota di minoranza dell'ASD Santarcangelo, pari al 10%. L'avventura con Squadramia termina nel 2012. Il vero capolavoro per\u00f2 sar\u00e0 compiuto nel 2013-14. In un girone in cui retrocedono nove formazioni su diciotto, il Santarcangelo termina in quinta posizione, guadagnandosi quindi la promozione in Lega Pro unica.\nLa Lega Pro/Serie C e il ritorno tra i dilettanti.\nCon la stagione 2014-15 in terza serie, la societ\u00e0 di via della Resistenza raggiunge quindi il punto pi\u00f9 alto della propria storia. Anche nella stagione 2015-16 il Santarcangelo si \u00e8 confermato nuovamente in Lega Pro Unica e nel 2016-17 ha sfiorato i play off piazzandosi all\u2019undicesimo posto. A dicembre 2017 della societ\u00e0 giallobl\u00f9 \u00e8 acquisita dall\u2019imprenditore croato Ivan Me\u0161trovi\u0107. Il nuovo presidente del Santarcangelo \u00e8 anche proprietario dell\u2019NK Osijek, formazione che milita nella Prva HNL (massima divisione croata), acquisita nel febbraio del 2016 da ultima in classifica e sull\u2019orlo del fallimento e proiettata in meno di due anni d\u2019investimenti ai preliminari di Europa League. Nonostante l'arrivo di Ivan Me\u0161trovi\u0107 il Santarcangelo viene retrocesso in Serie D, dopo aver perso i play-out contro il (2-1; 1-1).\nIl ritorno tra i dilettanti vede il Santarcangelo, con allenatore Daniele Galloppa, stazionare nelle parti basse della classifica del girone F della Serie D, rendendo necessaria la disputa dei play-out per il mantenimento della categoria. L'avversario designato \u00e8 l' che riesce a imporsi sui romagnoli con il risultato di 2 a 1 facendoli retrocedere in Eccellenza.\nLo scioglimento.\nA fine stagione la societ\u00e0 decide di non iscrivere la prima squadra al campionato di Eccellenza Emilia-Romagna, decretandone lo scioglimento.\nNel 2020 riparte con il nome di Young Santarcangelo nel campionato di terza categoria \nColori e simboli.\nColori.\nI colori del Santarcangelo Calcio sono fin dalla sua fondazione il giallo e il blu, tratti dal vessillo comunale di Santarcangelo di Romagna.\nSimboli ufficiali.\nStemma.\nLo stemma del Santarcangelo Calcio, adottato nel 2018 \u00e8 un cerchio con bordo oro e sfondo blu, al cui interno si trova il disegno di una caveja e di un gallo in oro. Nella parte in alto \u00e8 presente la scritta Santarcangelo mentre ai lati, diviso in due si trova l'anno di fondazione e nella parte inferiore \u00e8 presente la scritta Romagna Calcio.\nIl precedente stemma, in uso fino al 2018 era di forma ovale con contorno blu dove c'era scritto in giallo il nome della squadra. L'interno era diviso in due parti: una gialla e l'altra blu sopra le quali c'era disegnata la caveja e un gallo rosso sopra ad i pallone da calcio.\nStrutture.\nStadio.\nIn origine, la squadra romagnola disputava le proprie partite interne presso il Campo della Fiera e presso l'area Francolini.\nIl Santarcangelo disputa gli incontri casalinghi allo stadio Valentino Mazzola, intitolato al giocatore capitano e simbolo del Grande Torino, deceduto nella tragedia di Superga. La Santarcangiolese, questo il nome della squadra all'epoca, vi inizi\u00f2 a giocare a partire dai primi anni settanta.\nLa capienza effettiva dell'impianto era di 1565 unit\u00e0 cos\u00ec distribuiti: 1050 posti a sedere per la tifoseria locale e 515 posti (a sedere) nel reparto dedicato al settore ospiti. Dopo i lavori di adeguamento alle norme vigenti, la capienza \u00e8 stata aumentata a 2.610 posti, gran parte distribuiti nella tribuna centrale, interamente coperta.\nCentro di allenamento.\nIl Santarcangelo disputa le proprie sedute di allenamento presso i campi, in erba naturale o sintetica, che sorgono intorno allo stadio Valentino Mazzola.\nStatistiche e record.\nStatistiche individuali.\nIl miglior finalizzatore della squadra santarcangiolese \u00e8 Campana che con le 22 reti nel campionato di Promozione Emilia-Romagna 1971-1972 risult\u00f2 essere il migliore nella storia del club. Il bomber storico della societ\u00e0 \u00e8 stato invece l'attaccante Rosario Castronuovo che segn\u00f2 28 reti in una singola stagione.\nIl giocatore con pi\u00f9 presenze in societ\u00e0 \u00e8 Giovanni Spadazzi, che milit\u00f2 nel Santarcangelo per oltre dieci anni e, appese le scarpette al chiodo, inizi\u00f2 ad occuparsi del settore giovanile giallobl\u00f9. \nIl calciatore pi\u00f9 famoso passato dal vivaio del Santarcangelo Calcio e anche nativo di Santarcangelo di Romagna, \u00e8 Nicola Pozzi. Inoltre a Santarcangelo di Romagna rimase nelle vesti di allenatore anche se per poco tempo, Gino Stacchini, che totalizz\u00f2 oltre 250 presenze con la maglia della Juventus.\nTifoseria.\nComplice la presenza in zona di squadre con tradizione sportiva superiore e di altre piccole realt\u00e0 che hanno raggiunto il professionismo e del raggiungimento del livello pi\u00f9 alto come la Serie C il Santarcangelo gode di uno scarso seguito di tifosi.\nTra i principali gruppi ultras si segnalano i \"Casualmente ultras\" e l\"'Armata giallobl\u00f9\"."}
{"id": "2409020", "revid": "599013", "url": "https://it.wikipedia.org/wiki?curid=2409020", "title": "Ed Nealy", "text": ""}
{"id": "2409024", "revid": "120022061", "url": "https://it.wikipedia.org/wiki?curid=2409024", "title": "Ramos", "text": ""}
{"id": "2409025", "revid": "767487", "url": "https://it.wikipedia.org/wiki?curid=2409025", "title": "La quarta et\u00e0", "text": "La quarta et\u00e0 \u00e8 un libro scritto da Vito Sansone, autore di inchieste e reportage, in cui vengono descritti a tutto tondo le caratteristiche del pianeta degli anziani.\nNella prima parte del libro, Sansone si sofferma sui dati statistici mondiali e italiani riguardanti la durata della vita, la transizione demografica, l'allungamento e l'allargamento della vita, partendo da un excursus storico di quei fattori come le epidemie, le guerre e le carestie che hanno influito nel corso dei millenni sullo stato demografico delle societ\u00e0.\nSansone approfondisce anche quelle che possono essere state le aspettative di vita di ogni epoca, riferite a varie civilt\u00e0, sul nuovo fenomeno del controllo delle nascite, sugli apparenti equilibri europei e sugli squilibri mediterranei. Inoltre vengono proposti possibili scenari futuri influenzati dalle tendenze degli ultimi decenni.\nNella seconda parte, l'autore descrive i problemi degli anziani, che vanno dalle difficolt\u00e0 medico- sanitarie alla assistenza, dalle carenze economico-finanziarie alle pensioni. Sansone confronta il ruolo, la condizione, l'importanza sociale e familiare dell'anziano in varie societ\u00e0 e in varie epoche.\nInoltre, l'autore, analizza i progetti italiani atti a migliorare l'integrazione e la posizione degli anziani, denunciando la carenza di fondi per studi importanti come quello del Cnr denominato \"Progetto finalizzato invecchiamento\", rimasto incompiuto. Il libro propone un ritratto dell'anziano tipo italiano contemporaneo, descrivendo come trascorra la sua giornata, quali siano i suoi passatempi e le sue occupazioni, che tipo di regime alimentare adotti, quali siano i suoi rapporti familiari e sociali; Sansone non trascura di occuparsi del grado di vivibilit\u00e0 delle citt\u00e0 italiane rispetto alla situazione tipica degli anziani e della sicurezza insita nelle case italiane.\nNella terza parte vengono alla luce le componenti esistenziali e psicologiche che caratterizzano questa fase di vita oltrech\u00e9 le speranze indotte dal progresso e dalle ricerche scientifiche.\nSansone analizza le cause delle depressioni che insorgono negli anziani, del disadattamento, dell'invecchiamento a livello genetico, cellulare, e propone una scheda del centenario tipico italiano."}
{"id": "2409032", "revid": "599013", "url": "https://it.wikipedia.org/wiki?curid=2409032", "title": "Eddie Hughes", "text": ""}
{"id": "2409042", "revid": "1498232", "url": "https://it.wikipedia.org/wiki?curid=2409042", "title": "Canon EOS 20D", "text": "La Canon EOS 20D \u00e8 una fotocamera reflex digitale (DSLR) presentata dalla Canon il 19 agosto 2004.\nCaratteristiche.\nIl sensore CMOS in formato APS-C fornisce, alla risoluzione pi\u00f9 elevata, un'immagine di 3504x2336 pixel (8,2 megapixel). L'autofocus presenta nove punti con segnalazione del punto attivo nel mirino. Canon utilizz\u00f2 sulla 20D, per la prima volta in questa classe di fotocamere, il processore DIGIC II. In particolare, in paragone alla versione precedente (utilizzata sulla 10D), questo sensore \u00e8 alcune volte pi\u00f9 veloce nell'elaborazione dei dati d'immagine e produce un sensibile miglioramento. Con la Canon 20D sono cos\u00ec possibili fino a 23 scatti in sequenza alla velocit\u00e0 di 5 fotogrammi al secondo. Come anche la Canon EOS 10D, anche la 20D possiede un corpo in magnesio. Anche in questo caso per\u00f2 non \u00e8 presente una particolare protezione contro le infiltrazioni d'acqua. Il vano batterie e scheda di memoria non hanno guarnizioni di sorta. In compenso \u00e8 presente una connessione USB 2.0 per il trasferimento veloce delle immagini a computer.\nLa baionetta EF-S presentata insieme alla EOS 300D, rende possibile il montaggio degli obiettivi della serie EF-S, che sono adatti a funzionare solo con i sensori APS-C perch\u00e9 il loro cerchio d'immagine \u00e8 pi\u00f9 piccolo. \u00c8 sempre possibile anche l'utilizzo delle ottiche EF, anche di terze parti.\nLa fotocamera pu\u00f2 utilizzare in automatico solo i flash in modo E-TTL e E-TTL II, cos\u00ec che gli altri flash come il Canon 540EZ possono essere usati solo in manuale. Il flash ad anello ML-3 addirittura non funziona. Il produttore raccomanda perci\u00f2 l'utilizzo di flash appartenenti alla gamma EX, come il Canon Speedlite 580EX\nEOS 20Da.\nLa EOS 20Da \u00e8 una versione speciale della 20D, concepita espressamente per la fotografia astronomica, presentata il 14 febbraio 2005 in Giappone e resa disponibile in tutto il mondo dal 1\u00ba giugno 2005.\nIn essa il filtro infrarosso che copre il sensore CMOS \u00e8 modificato. Nella fotografia convenzionale, tale filtro \u00e8 usato per rendere la risposta spettrale del CMOS il pi\u00f9 possibile simile a quella dell'occhio umano, in questo modo le immagini riprese dal sensore rappresentano la realt\u00e0 circostante cos\u00ec come la vediamo. In astrofotografia invece, molti oggetti di interesse emettono fortemente nella cos\u00ec chiamata linea H-\u03b1, che \u00e8 fortemente attenuata dal filtro IR della 20D \"standard\". Il filtro della 20Da lascia invece passare 2,5 volte pi\u00f9 luce nella banda intorno a questa lunghezza d'onda (656\u00a0nm) rispetto al filtro della 20D, permettendo di fotografare dettagli pi\u00f9 fini nelle lunghe esposizioni di nebulose. Questo ha l'effetto collaterale di alterare leggermente il bilanciamento dei colori nella fotografia convenzionale.\nLa fotocamera inoltre permette il \"live view\" (visione diretta sul monitor LCD) attraverso il blocco in alto dello specchio e l'apertura dell'otturatore. Questa funzione pu\u00f2 essere utilizzata solo per l'osservazione astronomica notturna, non in luce diurna. Per agevolare la messa a fuoco la parte centrale dell'immagine pu\u00f2 essere ingrandita 5 o 10 volte. L'immagine \"live view\" pu\u00f2 anche essere visualizzata attraverso un monitor TV collegato all'uscita video out della EOS 20Da."}
{"id": "2409043", "revid": "2167671", "url": "https://it.wikipedia.org/wiki?curid=2409043", "title": "Ole Worm", "text": "Nel campo della medicina, \u00e8 famoso per le sue ricerche nel settore dell'embriologia: da lui prendono il nome le ossa del cranio dette \"ossa wormiane\". Inoltre, nel campo della biologia-zoologia, si deve a lui, tra l'altro, la prima descrizione precisa sugli uccelli del paradiso (uccelli del paradiso), dei quali si credeva precedentemente che fossero privi di zampe, e l'inclusione del lemming nell'ordine dei roditori.\n\u00c8 tuttavia ricordato soprattutto per i suoi studi nel campo delle letterature e delle lingue scandinave antiche e in particolare della runologia.\nBiografia.\nOle Worm nacque ad \u00c5rhus (Jutland, Danimarca) il 13 maggio 1588: suo padre era il sindaco della citt\u00e0; sua madre era una luterana fuggita da Arnhem, nei Paesi Bassi, durante le persecuzioni cattoliche.\nDopo aver frequentato il liceo ad \u00c5rhus, studi\u00f2 a Marburgo e Gie\u00dfen nel 1605, a Padova nel 1608 e 1609, dove si iscrisse alla \"natio germanica\" delle arti, di cui fu anche procuratore (il suo ritratto \u00e8 presente nella Sala dei 40 del Palazzo del Bo). Fu allievo di Girolamo Fabrici d'Acquapendente.\nSi trasfer\u00ec a studiare quindi a Strasburgo e a Basilea, dove nel 1611 consegu\u00ec la laurea in medicina. Inoltre soggiorn\u00f2 a Napoli, dove incontr\u00f2 il famoso naturalista Ferrante Imperato (1550 \u2013 1615), a Bologna, dove visit\u00f2 i giardini botanici creati da Ulisse Aldrovandi (1522 \u2013 1605), la cui opera \"Historia Naturalis\", fu alla base dei suoi studi successivi, e ad Enkhuizen (Paesi Bassi).\nWorm spos\u00f2 nel 1615 Dorothea Fincke, la figlia dell'amico e collega Thomas Fincke.\nDopo aver praticato \u2013 anche in Inghilterra \u2013 come medico per qualche tempo, nel 1617 ottenne una cattedra all'Universit\u00e0 di Copenaghen, dove insegn\u00f2 latino, greco e fisica, mentre nel 1624, divenne professore di medicina. Fu inoltre il medico personale di re Cristiano V di Danimarca.\nSi dedic\u00f2 poi agli studi sulla runologia, collezionando varie iscrizioni incise con quell'alfabeto e pubblicando vari testi sull'argomento, tra cui i celebri trattati \"Fasti Danici\" (1626, una cronologia della Danimarca, che contiene i risultati delle sue ricerche sulle rune), \"Runir seu Danica literatura antiquissima\" (\"Le rune, la pi\u00f9 antica letteratura danese\", 1636), \"De aureo cornu\" (1641, trattato sui corni d'oro di Gallehus), \"Danicorum monumentorum\" o \"Monumenta danica\" (1643, una collezione di immagini di iscrizioni runiche in 6 volumi).\nMor\u00ec a Copenaghen il 31 agosto 1654 in seguito ad una malattia alla vescica, causata da una delle epidemie di peste che in quel periodo stavano falcidiando la capitale danese e lui tentava di curare.\nOle Worm fu un grande collezionista di piante, animali, pietre, minerali, fossili, ecc. che ordin\u00f2 sistematicamente nel cosiddetto \" Museum Wormianum \" a Copenaghen, sul quale, dopo la sua morte, nel 1655 il figlio Willum ha compilato un catalogo uscito a Leida (Paesi Bassi) nel 1655 con questo stesso titolo. Una parte delle sue collezioni si trovano ora allo Statens Naturhistoriske Museum (Museo di storia naturale di Danimarca) di Copenaghen.\nNella cultura di massa.\nNell'universo narrativo fantastico creato da Howard Phillips Lovecraft (1890-1937), Ole Worm \u00e8 un traduttore dal greco e dal latino, vissuto nel XIII secolo, che avrebbe tradotto anche il libro leggendario \"Necronomicon\"."}
{"id": "2409046", "revid": "716642", "url": "https://it.wikipedia.org/wiki?curid=2409046", "title": "Conor Sammon", "text": "Carriera.\nClub.\nHa giocato nella prima divisione irlandese, in quella scozzese ed in quella inglese.\nNazionale.\nNel 2013 ha giocato 9 partite con la nazionale irlandese."}
{"id": "2409049", "revid": "300067", "url": "https://it.wikipedia.org/wiki?curid=2409049", "title": "Rory White", "text": ""}
{"id": "2409050", "revid": "110157", "url": "https://it.wikipedia.org/wiki?curid=2409050", "title": "\u0158e\u010dany nad Labem", "text": "\u0158e\u010dany nad Labem \u00e8 un comune della Repubblica Ceca facente parte del distretto di Pardubice, nella regione omonima."}
{"id": "2409054", "revid": "729019", "url": "https://it.wikipedia.org/wiki?curid=2409054", "title": "CZ-99", "text": "La CZ-99 \u00e8 una pistola prodotta dalla Zastava Arms di Kragujevac in Serbia."}
{"id": "2409059", "revid": "287204", "url": "https://it.wikipedia.org/wiki?curid=2409059", "title": "Jim Petersen", "text": ""}
{"id": "2409061", "revid": "767487", "url": "https://it.wikipedia.org/wiki?curid=2409061", "title": "Joel Santana", "text": "Carriera.\nHa disputato la sua intera attivit\u00e0 agonistica come difensore centrale in Brasile negli anni settanta, ma non riusc\u00ec mai ad ottenere una convocazione nella Nazionale di calcio brasiliana. Nel 1980 si ritir\u00f2 come giocatore ed intraprese la carriera da allenatore a cominciare dall'Al Wasl negli Emirati Arabi Uniti. Sebbene sia stato prevalentemente alla guida di squadre di club brasiliane, ha allenato anche in Arabia Saudita ed in Giappone.\nSantana \u00e8 uno dei pochi allenatori ad aver vinto il Campeonato Carioca con tutti e quattro i principali club dello stato di Rio de Janeiro (Botafogo, Flamengo, Fluminense e Vasco da Gama). Nel 2004 riusc\u00ec a salvare il Vasco da Gama dalla retrocessione nel Campeonato Brasileiro S\u00e9rie B; un anno dopo fu assunto dal Flamengo per ottenere lo stesso obiettivo. Nel 2007 ritorn\u00f2 ad esserne l'allenatore, riuscendo non solo a salvare la squadra, ma a condurla fino al 3\u00ba posto in campionato, con conseguente qualificazione nella Copa Libertadores 2008.\nNell'aprile 2008, a seguito delle dimissioni di Carlos Alberto Parreira da allenatore della Nazionale di calcio del Sudafrica, lo ha sostituito nell'incarico, preparando la squadra in vista del . Il 23 ottobre 2009, dopo una serie di 8 sconfitte su 9 gare, viene tuttavia esonerato e a subentrargli \u00e8 proprio Parreira.\nIl 27 gennaio 2010 viene chiamato ad allenare il Botafogo e il 23 marzo 2011 viene esonerato e sostituito da Caio J\u00fanior, ex allenatore dell'Al-Gharafa.\nDal 4 settembre seguente al 2 febbraio 2012 ha allenato il Bahia.\nIl 3 febbraio torna per la quarta volta al Flamengo in sostituzione di Vanderlei Luxemburgo."}
{"id": "2409066", "revid": "767487", "url": "https://it.wikipedia.org/wiki?curid=2409066", "title": "St Georges Association Football Club", "text": "Il St Georges Association Football Club \u00e8 una societ\u00e0 calcistica di Douglas, Isola di Man. Milita nella Premier League, la massima divisione del campionato nazionale. Ha vinto il titolo nazionale 14 volte e la \"Manx Fa Cup\" 8 volte.\nStoria.\nFondato nel 1919, il club ha vinto il titolo nazionale nella stagione 1990-91, si \u00e8 classificato secondo nel 1992-93 vincendo nuovamente il titolo nelle stagioni 1993-94 e 1994-95. Nel 2002-03 ha perso la finale di \"Manx Fa Cup\". Nella stagione 2003-04 vinsero nuovamente il titolo nazionale, replicandolo anche nella stagione seguente. Vinsero anche la \"Manx Fa Cup\" battendo in finale il Laxey A.F.C. per 3-0 e la \"Railway Cup\" battendo in finale il Marown A.F.C. per 7-0. Persero, per\u00f2, la finale di \"Hospital Cup\". La stagione seguente arrivarono secondi in campionato e perse le finali di \" Railway Cup\" e di \"Hospital Cup\", tutti e tre conclusi con la vittoria dell'Laxey A.F.C.. Con quest'ultimo perse anche la finale di \"Charity Shield\". Nel 2006-07 il club vinse nuovamente il campionato e la \"Charity Shield\". Il 24 marzo 2008 vinse la \"Manx Fa Cup\" battendo il Peel A.F.C. in finale per 3-0 al \u201cthe Bowl stadium\u201d di Douglas. Nel 2007-08 vinse il titolo nazionale."}
{"id": "2409068", "revid": "112068780", "url": "https://it.wikipedia.org/wiki?curid=2409068", "title": "Tweedledum e Tweedledee", "text": "Tweedledum e Tweedledee sono i personaggi di una filastrocca inglese per bambini, poi ripresi anche da Lewis Carroll nel seguito del suo celebre romanzo, \"Attraverso lo specchio e quel che Alice vi trov\u00f2\", dove nelle diverse traduzioni italiane sono resi anche come Tuidledum e Tuidled\u00ec, Pincopanco e Pancopinco, Piripip\u00f2 e Piripip\u00f9, Dindino e Dindello.\nNel romanzo di Carroll i due simpatici fratelli vengono descritti come due personaggi grassocci e di bassa statura.\nBob Dylan dedica loro una canzone nel suo album \"Love and Theft\"."}
{"id": "2409072", "revid": "729019", "url": "https://it.wikipedia.org/wiki?curid=2409072", "title": "Tupolev ANT-22", "text": "Il Tupolev ANT-22 (in cirillico \u0422\u0443\u043f\u043e\u043b\u0435\u0432 \u0410\u041d\u0422-22) era un idroricognitore esamotore ad ala alta progettato dallo TsAGI, istituto all'epoca diretto da Andrej Nikolaevi\u010d Tupolev; sviluppato in Unione Sovietica a partire dagli ultimi mesi del 1933, non risult\u00f2 esprimere prestazioni soddisfacenti e non ne venne avviata la produzione in serie.\nIl Tupolev ANT-22 viene indicato anche con la sigla MK-1 in base alla tipologia di impiego prevista (dal cirillico \u041c\u041a-1: \u041c\u043e\u0440\u0441\u043a\u043e\u0439 \u041a\u0440\u0435\u0439\u0441\u0435\u0440, Morskoj Krejser, letteralmente incrociatore del mare).\nStoria del progetto.\nL'origine dell'ANT-22 risale alla fine degli anni venti, quando (in seguito ad una richiesta delle autorit\u00e0 militari per un idrovolante a lungo raggio) venne impostato il progetto all'epoca denominato ANT-11. Questo progetto pass\u00f2 tuttavia in secondo piano a causa delle numerose richieste pervenute in quel periodo allo TsAGI e successivamente abbandonato.\nAlcuni anni dopo, precisamente nel corso del 1932, la richiesta venne nuovamente formalizzata: alla struttura guidata da Tupolev venne richiesta la realizzazione di un velivolo in grado sia di scoprire e distruggere potenziali minacce provenienti da flotte marittime sia di bombardare basi navali fortificate; per questa ragione per il velivolo venne prevista (come detto) la designazione operativa \u041c\u041a-1.\nCome gi\u00e0 nel caso del precedente progetto, lo sviluppo del nuovo velivolo venne assegnato ad un gruppo di lavoro guidato da Ivan Ivanovi\u010d Pogosskij, che gi\u00e0 aveva curato il progetto dell'idrovolante ANT-8 e che stava contemporaneamente lavorando allo sviluppo di un altro idroricognitore, il Tupolev ANT-27.\nSecondo alcune fonti, l'opera di Pogosskij sub\u00ec l'influenza dei successi ottenuti dal velivolo italiano Savoia-Marchetti S.55: ne risult\u00f2 un idrovolante a doppio scafo di ragguardevoli dimensioni, tanto da rimanere il pi\u00f9 grande idrovolante realizzato in Unione Sovietica fino agli anni sessanta.\nRealizzato nel complesso centrale dello TsAGI (ubicato a Mosca) sul finire del 1933, l'ANT-22 venne quindi smontato e trasferito a Sebastopoli (via ferrovia) per essere riassemblato in loco e portato in volo per la prima volta l'8 agosto dell'anno successivo.\nLe prove di volo misero in luce prestazioni inaspettatamente negative, soprattutto in termini di velocit\u00e0 e quota operativa; in particolare, una volta dotato dell'armamento previsto, l'ANT-22 risult\u00f2 estremamente vulnerabile ai possibili attacchi nemici. Per tale ragione la Aviacija Voenno-Morskogo Flota, decise di interrompere il programma di sviluppo del grande idrovolante ed a nulla valsero successive modifiche grazie alle quali, nel dicembre del 1936, il velivolo riusc\u00ec a trasportare carichi fino a 13\u00a0000 kg.\nTecnica.\nStruttura.\nIl Tupolev ANT-22 era un idrovolante a doppio scafo e velatura monoplana realizzato in duralluminio, materiale tipico delle realizzazioni di Tupolev. La grande ala era sistemata al di sopra dei due scafi e, nella parte centrale, ospitava la cabina di pilotaggio posizionata subito dietro il bordo d'entrata.\nGli impennaggi erano di tipo biplano; il piano superiore era il solo dotato di equilibratori ed il solo ad estendersi all'esterno delle derive che si innalzavano dalla sezione posteriore dei due scafi.\nMotore.\nLa propulsione dell'ANT-22 era affidata a sei Mikulin AM-34: alloggiati a coppie, in configurazione traente-spingente, in gondole disposte al di sopra dell'ala sostenute da un doppio tubo d'acciaio conformato ad \"N\", questi V-12 raffreddati a liquido sviluppavano complessivamente la potenza di circa 4\u00a0900 CV.\nArmamento.\nIn considerazione del ruolo per il quale era stato progettato, l'ANT-22 prevedeva l'impiego di un armamento di tutto rispetto: il carico di caduta poteva raggiungere un massimo di 6\u00a0000\u00a0kg di bombe contenute in una stiva ricavata nella sezione centrale dell'ala.\nPer quanto concerne l'armamento difensivo le postazioni armate erano in tutto sei (tre per ogni scafo), ma le fonti reperite non danno indicazioni univoche circa il loro posizionamento. In un caso risulterebbe un'articolata distribuzione di due mitragliatrici ShKAS (nella torretta dorsale di destra ed in quella di prua a sinistra), di due cannoni Oerlikon (nella torretta dorsale di sinistra ed in quella di prua a destra) e di due mitragliatrici DA (nelle torrette di coda); secondo un'altra fonte le mitragliatrici sarebbero state complessivamente otto (tutte di tipo DA e posizionate in complessi binati nelle torrette di prua e di coda) mentre verrebbero confermati i due cannoni Oerlikon (per\u00f2 alloggiati nelle torrette dorsali)."}
{"id": "2409073", "revid": "287204", "url": "https://it.wikipedia.org/wiki?curid=2409073", "title": "Azhikode South", "text": " \nAzhikode South \u00e8 una suddivisione dell'India, classificata come \"census town\", di 23.948 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 54' 27 N e 75\u00b0 20' 41 E.\nSociet\u00e0.\nEvoluzione demografica.\nAl censimento del 2001 la popolazione di Azhikode South assommava a 23.948 persone, delle quali 11.267 maschi e 12.681 femmine. I bambini di et\u00e0 inferiore o uguale ai sei anni assommavano a 2.573, dei quali 1.328 maschi e 1.245 femmine. Infine, coloro che erano in grado di saper almeno leggere e scrivere erano 20.538, dei quali 9.756 maschi e 10.782 femmine."}
{"id": "2409080", "revid": "474175", "url": "https://it.wikipedia.org/wiki?curid=2409080", "title": "Palermo (Buenos Aires)", "text": "Palermo \u00e8 un quartiere della capitale argentina Buenos Aires. Sorge nella zona nord-est della citt\u00e0 e confina a nord con Belgrano, a est con il R\u00edo de la Plata, a sud con Recoleta e Almagro e ad ovest con Villa Crespo e Colegiales. Con una superficie di 15.4 km\u00b2 \u00e8 il quartiere pi\u00f9 esteso di tutta la citt\u00e0. \u00c8 composto principalmente da edifici residenziali, che sono stati sempre pi\u00f9 negli ultimi dieci anni. Ospita il grande Parque Tres de Febrero, con il Planetario Galileo Galilei.\nEtimologia.\nIl nome del quartiere deriva da un convento non pi\u00f9 esistente dedicato a San Benedetto da San Fratello, conosciuto anche come San Benedetto da Palermo.\nSuddivisione interna.\nPalermo pu\u00f2 essere suddiviso in ulteriori sotto-quartieri:\nStoria.\nNel 1836 il dittatore argentino Juan Manuel de Rosas acquis\u00ec dei vasti appezzamenti fuori da Buenos Aires, lungo le sponde del R\u00edo de la Plata. Su questi terreni fece costruire la sua suntuosa dimora familiare che occup\u00f2 sino al 3 febbraio 1852, quando l'esercito rosista fu sconfitto nella battaglia di Caseros. Successivamente la casa di Rosas divenne la residenza di Justo Jos\u00e9 de Urquiza e, anni dopo, sede di alcune istituzioni militari e scolastiche.\nNel novembre 1875 fu inaugurato il Parque Tres de Febrero, dedicato alla battaglia di Caseros e realizzato proprio su una parte di quei terreni che un tempo appartenevano a Rosas. Nel 1889 la residenza dell'ex-dittatore venne demolita.\nMonumenti e luoghi d'interesse.\nParchi.\nPalermo \u00e8 conosciuta per i suoi grandi parchi e per i suoi spazi verdi. Il Parque Tres de Febrero, ispirato ai grandi parchi di Londra e Parigi, fu costruito nella seconda met\u00e0 del XIX secolo sui terreni della residenza di Rosas. \u00c8 caratterizzato dai suoi grandi spazi verdi, dai suoi laghi, dal roseto noto come \"Rosedal\" e dal Planetario Galileo Galilei. A breve distanza sorgono altri importanti aree verdi come il Giardino giapponese, il Giardino Botanico e l'Ecoparque, un tempo giardino zoologico.\nCultura.\nA Palermo si trovano alcuni dei principali musei, sia pubblici e che privati, che compongono la vasta offerta culturale della capitale argentina. Tra i pi\u00f9 noti risultano il MALBA, il Museo Nazionale delle Arti Decorative, il Museo S\u00edvori, il Museo Evita, il Museo d'Arte Popolare Jos\u00e9 Hern\u00e1ndez, Casa-Museo di Alfredo Palacios e la Fototeca Latinoamericana.\nInfrastrutture e trasporti.\nFerrovie.\nIl quartiere \u00e8 servito dalle stazioni 3 de Febrero e Mtro Carranza e Lisandro de la Torre della linea ferroviaria suburbana Mitre e dalla stazione Palermo della linea San Mart\u00edn.\nPalermo \u00e8 anche servito dalle stazioni Bulnes, Scalabrini Ortiz, Plaza Italia, Palermo, Ministro Carranza, e Olleros della linea D della metropolitana di Buenos Aires.\nAeroporti.\nLungo il R\u00edo de la Plata sorge l'Aeroparque Jorge Newbery, il secondo scalo aereo per importanza della capitale argentina dopo Ezeiza.\nSport.\nA Palermo si trovano di importanti impianti sportivi, l'Ippodromo Argentino ed il Campo Argentino di Polo."}
{"id": "2409081", "revid": "287204", "url": "https://it.wikipedia.org/wiki?curid=2409081", "title": "Arookutty", "text": "Arookutty \u00e8 una suddivisione dell'India, classificata come \"census town\", di 17.387 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 9\u00b0 52' 0 N e 76\u00b0 20' 60 E e ha un'altitudine di 1 .\nSociet\u00e0.\nEvoluzione demografica.\nAl censimento del 2001 la popolazione di Arookutty assommava a 17.387 persone, delle quali 8.608 maschi e 8.779 femmine. I bambini di et\u00e0 inferiore o uguale ai sei anni assommavano a 1.955, dei quali 979 maschi e 976 femmine. Infine, coloro che erano in grado di saper almeno leggere e scrivere erano 13.980, dei quali 7.347 maschi e 6.633 femmine."}
{"id": "2409082", "revid": "999533", "url": "https://it.wikipedia.org/wiki?curid=2409082", "title": "Gran Premio di San Marino 1988", "text": "Il Gran Premio di San Marino 1988 fu una gara di Formula 1, disputatasi il 1\u00ba maggio 1988 sull'Autodromo Enzo e Dino Ferrari. Fu la seconda prova del mondiale 1988 e vide la vittoria di Ayrton Senna su McLaren - Honda, seguito da Alain Prost e da Nelson Piquet.\nQualifiche.\nI piloti della McLaren dominarono le qualifiche con una superiorit\u00e0 schiacciante: Senna conquist\u00f2 la seconda pole position stagionale davanti al compagno di squadra, infliggendo ben tre secondi di distacco al terzo classificato Piquet. Il tre volte Campione del Mondo precedeva Nannini, Berger e Patrese.\nGara.\nAl via Senna mantenne agevolmente il comando della corsa, mentre il suo compagno di squadra Prost part\u00ec molto male, dopo aver rischiato addirittura di far spegnere il motore. Il francese rimont\u00f2 molto rapidamente dalla sesta posizione fino alle spalle del suo compagno di squadra, che per\u00f2 a questo punto era imprendibile; Senna condusse quindi fino al traguardo, vincendo la prima gara con la McLaren davanti a Prost e Piquet. In zona punti chiusero anche le due Benetton di Boutsen e Nannini, separate sul traguardo dalla Ferrari di Berger."}
{"id": "2409084", "revid": "187", "url": "https://it.wikipedia.org/wiki?curid=2409084", "title": "Visions (Elton John)", "text": "Visions \u00e8 una VHS contenente videoclip di brani composti dall'artista britannico Elton John e facenti parte dell'album \"The Fox\" (1981).\n\u00c8 stata distribuita nel 1982; particolarmente degna di menzione risulta la vicenda del brano \"Elton's Song\". Della canzone (cos\u00ec come pure per tutte le altre tracce di \"The Fox\") \u00e8 stato creato un videoclip; fu girato in una scuola (diretto da Russell Mulcahy, come tutti gli altri video della VHS, e scritto da Keith Williams), ma non fu mai mostrato in televisione a causa dei contenuti trattati (il tema portante era l'omosessualit\u00e0)."}
{"id": "2409090", "revid": "682976", "url": "https://it.wikipedia.org/wiki?curid=2409090", "title": "Riserva naturale Padule di Fucecchio (PT)", "text": ""}
{"id": "2409092", "revid": "314579", "url": "https://it.wikipedia.org/wiki?curid=2409092", "title": "Luisa di Lorena", "text": ""}
{"id": "2409098", "revid": "287204", "url": "https://it.wikipedia.org/wiki?curid=2409098", "title": "Union Mills Football Club", "text": "L'Union Mills Football Club \u00e8 una societ\u00e0 calcistica di Union Mills, Isola di Man. Milita nella Premier League, la massima divisione del campionato nazionale."}
{"id": "2409100", "revid": "71433", "url": "https://it.wikipedia.org/wiki?curid=2409100", "title": "Le ragazze della terra sono facili", "text": ""}
{"id": "2409101", "revid": "62004", "url": "https://it.wikipedia.org/wiki?curid=2409101", "title": "Bradley Wiggins", "text": "Professionista dal 2001, su strada si \u00e8 aggiudicato la medaglia d'oro nella cronometro ai Giochi di Londra del 2012 e ai campionati mondiali 2014 e la vittoria finale al Tour de France 2012, mentre su pista ha vinto quattro ori olimpici nell'inseguimento, uno nel 2004 ai Giochi di Atene e due nel 2008 ai Giochi di Pechino e uno nel 2016 ai Giochi di Rio de Janeiro, oltre a sei titoli mondiali.\u00a0\nCarriera.\nGli esordi e i primi risultati.\nBradley \u00e8 figlio di Gary Wiggins, ciclista professionista degli anni ottanta e campione europeo nel 1984 nell'americana. Nato a Gand in Belgio, crebbe a Londra con la madre Linda e il fratello Ryan, e inizi\u00f2 a correre nel velodromo \"Herne Hill\" a 12 anni.\nNel 2000, a soli 20 anni, vinse la medaglia di bronzo nell'inseguimento a squadre ai Giochi olimpici di Sydney. Nel 2001 firm\u00f2 per la Linda McCartney Racing Team, una squadra professionistica di ciclismo su strada britannica, poco prima che venisse dismessa all'inizio dello stesso anno. Nel 2002 pass\u00f2 alla Fran\u00e7aise des Jeux, mentre nel 2004 si accas\u00f2 alla Cr\u00e9dit Agricole. L'anno prima si era intanto aggiudicato la prima maglia iridata \u00e9lite su pista, vincendo la gara di inseguimento individuale ai campionati del mondo di Stoccarda.\nNel 2004 fu grande protagonista ai Giochi olimpici di Atene: Wiggins divenne infatti il primo atleta britannico in 40 anni (dopo Mary Rand ai Giochi di Tokyo nel 1964) a vincere tre medaglie nella stessa edizione dei Giochi, aggiudicandosi l'oro nell'inseguimento individuale, l'argento nell'inseguimento a squadre e, insieme a Rob Hayles, il bronzo nell'americana. Per questi risultati nel 2005 gli venne assegnato il titolo di Ufficiale dell'Ordine dell'Impero Britannico. Sempre nel 2005 corse il suo primo Giro d'Italia con la Cr\u00e9dit Agricole, passando poi alla Cofidis nel 2006 e partecipando al Tour de France di quell'anno.\n2007-2008: gli ori mondiali e olimpici su pista.\nTorn\u00f2 quindi alla pista all'inizio del 2007, partecipando prima alla tappa di Manchester della Coppa del mondo e poi ai mondiali di Palma di Maiorca, durante i quali vinse due medaglie d'oro, nell'inseguimento individuale e in quello a squadre. Prosegu\u00ec anche l'attivit\u00e0 su strada, vincendo il prologo del Crit\u00e9rium du Dauphin\u00e9 Lib\u00e9r\u00e9. Sempre con la Cofidis partecip\u00f2 al Tour de France 2007, terminando quinto nel prologo di Londra e vincendo il premio della combattivit\u00e0 al termine della sesta tappa per una lunga fuga solitaria. La squadra poi si ritir\u00f2 in blocco dalla corsa a seguito della positivit\u00e0 di Cristian Moreni a un controllo antidoping.\nNel 2008 Wiggins firm\u00f2 per il Team High Road ed inizi\u00f2 la stagione ai mondiali di Manchester, durante i quali ottenne tre maglie iridate, nell'inseguimento individuale e a squadre e nell'americana. Nello stesso anno, ai Giochi di Pechino, vinse la medaglia d'oro sia nell'inseguimento individuale, difendendo con successo il titolo conquistato ad Atene, che in quello a squadre. Proprio nella prova a squadre la selezione britannica miglior\u00f2 per due volte il record mondiale di specialit\u00e0: una prima volta durante la batteria del secondo turno contro la Russia, con 3'55\"202, poi nella finale contro la Danimarca, stabilendo il tempo di 3'53\"314. Lo stesso Wiggins partecip\u00f2 anche alla gara dell'americana, in coppia con Mark Cavendish, chiudendo nono.\nLa sua annata 2008 si chiuse con la nomina a \"Commander of the Order of the British Empire\" (CBE), titolo conferitogli il 31 dicembre per i \"servizi resi allo sport\".\n2009: il quarto posto al Tour de France.\nPer la stagione 2009 pass\u00f2 al Team Garmin-Slipstream. Dopo aver terminato il Giro d'Italia 2009 in settantunesima posizione, con un secondo posto nella tappa finale, Wiggins arriv\u00f2 in perfetta forma al Tour de France avendo perso sei chili. Qui, dopo il piazzamento nella cronometro di apertura a Monaco, fu abile a rimanere sempre con i migliori sulle salite e a mantenersi sempre nelle prime posizioni della classifica. Dopo la cronometro della diciottesima tappa e il piazzamento nella Top 10 sul Mont Ventoux, pot\u00e9 festeggiare, anche se staccato di sei minuti dallo spagnolo Contador, il quarto posto finale nella generale, uguagliando il risultato di Robert Millar al Tour 1984.\nIn settembre vinse il campionato britannico a cronometro, mentre nel mese successivo si aggiudic\u00f2 lo Herald Sun Tour in Australia. Firm\u00f2 per la Garmin anche per la stagione seguente ma successivamente fu annunciato il suo passaggio al Team Sky, con cui sottoscrisse un contratto di quattro anni.\n2010-2011: il terzo posto alla Vuelta e l'argento mondiale.\nNel 2010 partecip\u00f2 al Giro d'Italia, vincendo la prima tappa, una cronometro di 8\u00a0km nel centro di Amsterdam, ed indossando, seppur per un solo giorno, la maglia rosa. Corse quindi il Tour de France, ma si dimostr\u00f2 presto incapace di uguagliare la prestazione dell'anno precedente: concluse ventiquattresimo nella graduatoria generale finale. In settembre si aggiudic\u00f2 nuovamente il titolo nazionale a cronometro.\nInizi\u00f2 la stagione 2011 con il terzo posto, in marzo, alla Parigi-Nizza. Non prese il via al Giro d'Italia; prefer\u00ec invece dedicarsi prima al Giro di Baviera, ove vinse una tappa, e poi al Crit\u00e9rium du Dauphin\u00e9, competizione in cui riusc\u00ec ad imporsi anche grazie al margine accumulato nella terza tappa, una cronometro. In luglio, dopo il successo nella prova in linea dei campionati nazionali, cominci\u00f2 il Tour de France con ambizioni di classifica: tuttavia, a causa di una caduta e della conseguente frattura a una clavicola, fu costretto al ritiro durante la settima tappa.\nPartecip\u00f2 quindi alla Vuelta a Espa\u00f1a con ambizioni di classifica. Conquist\u00f2 la maglia rossa di \"leader\" al termine dell'undicesima tappa, con arrivo a Manzaneda, strappandola al compagno di squadra e connazionale Chris Froome. Riuscir\u00e0 a mantenere il simbolo del primato fino alla quindicesima tappa quando, sull'arrivo sull'Angliru, verr\u00e0 superato dal vincitore di tappa, Juan Jos\u00e9 Cobo, e dallo stesso Froome. Concluse la corsa al terzo posto (poi diventato secondo a seguito della squalifica di Cobo il 18 luglio 2019) \u2013 per la prima volta piazzato sul podio in un grande giro \u2013 proprio alle spalle del vincitore Cobo e di Froome. Sempre in settembre fece sua la medaglia di argento nella prova a cronometro ai mondiali su strada di Copenaghen, preceduto dal solo Tony Martin e davanti al campione in carica Fabian Cancellara.\n2012: la vittoria al Tour de France e l'oro olimpico.\nSempre con il Team Sky inizia la stagione agonistica 2012 aggiudicandosi prima la cronometro alla Volta ao Algarve, poi la cronoscalata del Col d'\u00c8ze e la classifica generale della Parigi-Nizza. In aprile vince due tappe, di cui una in linea, e la graduatoria finale del Tour de Romandie, poi in giugno conquista per la seconda volta consecutiva il Crit\u00e9rium du Dauphin\u00e9 (anch'essa corsa del calendario UCI World Tour) dopo il successo nella cronometro di Bourg-en-Bresse.\nIn luglio partecipa al Tour de France con i gradi di favorito, insieme al campione in carica Cadel Evans, al successo finale. Indossa la maglia gialla al termine della settima tappa, vinta dal compagno di squadra Chris Froome, e due giorni dopo si aggiudica la cronometro di Besan\u00e7on. Dopo aver tenuto bene sulle Alpi e sui Pirenei, consolida il primato nel penultimo giorno di gara vincendo anche la cronometro di Chartres. Il 22 luglio pu\u00f2 cos\u00ec festeggiare la vittoria del novantanovesimo Tour de France, primo britannico a trionfare nella \"Grande Boucle\".\nSolo dieci giorni dopo, il 1\u00ba agosto, si aggiudica la prova a cronometro ai Giochi olimpici di Londra, ottenendo cos\u00ec la quarta medaglia d'oro olimpica in carriera. Proprio in occasione della cerimonia di apertura di quei Giochi, Wiggins, vestito con una maglia gialla a ricordare il recente trionfo al Tour, aveva inaugurato simbolicamente lo spettacolo dando un rintocco di campana. In settembre sceglie quindi di non prendere parte alla cronometro dei campionati del mondo.\n2013-2014: il titolo mondiale a cronometro.\nNel 2013 prende parte al Giro d'Italia, uno degli obiettivi stagionali \u2013 \u00e8 al via come uno dei favoriti per la vittoria finale \u2013 ma \u00e8 costretto al ritiro per problemi fisici al termine della 12\u00aa tappa Longarone-Treviso dopo essere uscito di classifica. Non prende parte al Tour de France, partecipa quindi al Tour de Pologne, vincendo la cronometro finale, con l'intento di prepararsi al finale di stagione. Decide di non prendere parte alla Vuelta a Espa\u00f1a per correre il Tour of Britain: in tale corsa vince la cronometro iniziale e la classifica finale. Nello stesso periodo dichiara di voler tornare alle gare su pista alla fine del 2014 nel tentativo di chiudere la carriera con un successo ai Giochi olimpici di Rio de Janeiro del 2016. Nel finale di stagione prende parte alla cronometro dei campionati del mondo di Firenze, giungendo secondo alle spalle di Tony Martin e davanti a Fabian Cancellara.\nNel 2014 non prende parte ad alcun grande Giro, ma solo a corse minori quali il Tour of California, durante il quale conquista la tappa a cronometro e la classifica generale, e il Tour of Britain, nel quale giunge terzo in classifica riuscendo comunque ad imporsi nella cronometro di Londra. Si prepara poi la prova individuale a cronometro dei campionati del mondo su strada di Ponferrada, che porta a termine conquistando la medaglia d'oro davanti al rivale Tony Martin. Dichiara inoltre di voler tentare il record dell'ora nel 2015.\n2015-2016: l'addio all'attivit\u00e0 su strada, il record dell'ora e l'oro olimpico.\nNel 2015 partecipa al Tour of Qatar e successivamente si aggiudica una tappa a cronometro alla Driedaagse De Panne. Prende quindi parte alla Parigi-Roubaix con l'intento di migliorare il suo miglior risultato (nono posto) con ambizioni anche di vittoria, ma conclude la gara in diciottesima posizione. Termina cos\u00ec il suo contratto con la Sky (e con esso l'attivit\u00e0 su strada) come precedentemente pattuito, intenzionato a tornare alle gare su pista con una squadra di nuova fondazione, il Team Wiggins, con l'obiettivo di prepararsi per i Giochi olimpici di Rio de Janeiro del 2016 e al tentativo di record dell'ora.\nIl 7 giugno, in seguito a una specifica e accurata preparazione, al Lee Valley VeloPark di Londra fa segnare il nuovo record dell'ora, percorrendo 54,526\u00a0km e migliorando di 1589 metri il precedente primato di 52,937\u00a0km detenuto dal connazionale Alex Dowsett. Nel prosieguo di stagione ai campionati europei su pista di Grenchen vince il titolo continentale nell'inseguimento a squadre.\nNel corso della stagione 2016 partecipa ad alcune gare su strada senza particolari ambizioni ma che gli servono come preparazione per le prove su pista. Alle Olimpiadi di Rio de Janeiro conquista il quinto oro olimpico con il quartetto inglese (assieme a Edward Clancy, Steven Burke e Owain Doll) nella prova dell'inseguimento a squadre, battendo in finale l'Australia e facendo segnare il nuovo tempo record con 3'50\"265.\nDisputa la penultima gara in gruppo al Tour of Britain: si mette in evidenza nel corso della terza tappa quando, in un tratto in salita, scende di bicicletta e si mette a correre a piedi imitando quando successo a Chris Froome durante la scalata al Mont Ventoux durante l'ultimo Tour de France.\nAnnuncia di voler chiudere la carriera su strada all'Abu Dhabi Tour, ma poi non partecipa alla gara. Poco prima della gara asiatica il gruppo di hacker Fancy Bear ha violato i database dell'Agenzia mondiale antidoping e reso pubbliche alcune esenzioni terapeutiche di cui ha usufruito anche Wiggins per utilizzare medicinali altrimenti proibiti.\nDopo l'addio al ciclismo, Wiggins si dedica al canottaggio."}
{"id": "2409103", "revid": "287204", "url": "https://it.wikipedia.org/wiki?curid=2409103", "title": "Adoor", "text": " \nAdoor \u00e8 una suddivisione dell'India, classificata come \"municipality\", di 28.943 abitanti, situata nel distretto di Pathanamthitta, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 09' 38 N e 76\u00b0 44' 19 E.\nSociet\u00e0.\nEvoluzione demografica.\nAl censimento del 2001 la popolazione di Adoor assommava a 28.943 persone, delle quali 13.965 maschi e 14.978 femmine. I bambini di et\u00e0 inferiore o uguale ai sei anni assommavano a 2.876, dei quali 1.438 maschi e 1.438 femmine. Infine, coloro che erano in grado di saper almeno leggere e scrivere erano 24.635, dei quali 12.078 maschi e 12.557 femmine."}
{"id": "2409107", "revid": "1543377", "url": "https://it.wikipedia.org/wiki?curid=2409107", "title": "USS Portland (CA-33)", "text": "Lo USS \"Portland\" (codice e numero d'identificazione CA-33) \u00e8 stato un incrociatore pesante della United States Navy, appartenente alla classe Portland della quale era capoclasse e cos\u00ec nominato dall'omonima citt\u00e0 nello Stato del Maine. La sua costruzione fu ordinata nel febbraio 1929 ed entr\u00f2 in servizio quattro anni pi\u00f9 tardi.\nAssegnato dal 1934 alla Flotta del Pacifico di base a Pearl Harbor, trascorse gli anni trenta in frequenti esercitazioni, interrotte solo dalla scorta al presidente Franklin Delano Roosevelt che, a bordo dell'incrociatore pesante , visit\u00f2 nel 1935 il canale di Panama e alcuni paesi dell'America meridionale. Non presente durante l'attacco di Pearl Harbor che trascin\u00f2 gli Stati Uniti nella seconda guerra mondiale, fu destinato per vari mesi alla scorta di convogli tra la costa occidentale statunitense e il Pacifico meridionale. Ai primi di maggio fu assegnato alla Task force 11 del contrammiraglio Frank Fletcher che combatt\u00e9 la battaglia del Mar dei Coralli (4-8 maggio 1942) respingendo una flotta giapponese e poi la battaglia delle Midway (4-6 giugno): in entrambi gli scontri soccorse naufraghi, rispettivamente delle portaerei e . In seguito fu trasferito nel teatro del Pacifico sud-occidentale in appoggio alle unit\u00e0 terrestri impegnate nella campagna di Guadalcanal: combatt\u00e9 sempre di scorta a portaerei nella battaglia delle Salomone Orientali (24 agosto) e in quella delle isole Santa Cruz (26 ottobre). Partecip\u00f2 inoltre alla tragica battaglia notturna del 12-13 novembre nelle acque di Guadacanal incassando a poppa un siluro che caus\u00f2 gravi danni.\nLe riparazioni lo tennero lontano dal fronte fino al maggio 1943, quando da Pearl Harbor salp\u00f2 verso nord per partecipare alle ultime fasi della campagna delle isole Aleutine. Successivamente fu integrato in qualit\u00e0 di scorta nella Task force 58 di portaerei veloci, proteggendole nel corso di innumerevoli attacchi sulle isole Gilbert, isole Marshall, isole Caroline e isole Palau, avvenuti in vari cicli tra il novembre 1943 e il marzo 1944: culminarono con l'appoggio aeronavale all'offensiva australiano-statunitense in Nuova Guinea, avviata in aprile. Sottoposto a revisione per tutta l'estate 1944, rientr\u00f2 in azione nel corso della battaglia di Peleliu in supporto alle truppe. Ai primi di ottobre form\u00f2 con altri incrociatori una divisione al comando del contrammiraglio Jesse B. Oldendorf: egli respinse, nel corso della vasta offensiva per ricoquistare le Filippine e utilizzando anche altre formazioni, due squadre nipponiche che avevano tentato di forzare lo Stretto di Surigao.\nCon il gennaio 1945 il \"Portland\" venne distaccato per bombardare le spiagge e le fortificazioni del golfo di Lingayen e dell'isola di Corregidor; svolse quindi analogo ruolo di supporto per quasi tutta la durata della battaglia di Okinawa (aprile-giugno). Il 15 agosto 1945, quando l'Impero giapponese si arrese agli Alleati, il \"Portland\" si trovava nelle Filippine: sul suo ponte, il 2 settembre, venne siglata la resa delle forze nipponiche delle Caroline. L'incrociatore fu quindi impiegato per rimpatriare il personale smobilitato sia dal Pacifico, sia dell'Europa fino al termine del 1945. Nel luglio 1946 fu dismesso e inserito nella riserva, tuttavia non ebbe pi\u00f9 alcun incarico operativo. Nel 1959 fu disarmato e infine venduto a una societ\u00e0 metallurgica di New York che attese alla sua demolizione.\nCaratteristiche.\nIl \"Portland\" formava assieme all' la classe di incrociatori pesanti Portland. La nave presentava una lunghezza complessiva dello scafo di 186,80 metri, una larghezza massima di 20,66 metri e un pescaggio massimo di 6,07 metri (standard di 5,20 metri). A vuoto l'incrociatore dislocava 9.950 tonnellate mentre la stazza lorda arrivava a 13.767 tonnellate.\nL'incrociatore era armato con una batteria principale composta da nove cannoni Mark 14 (\"modello 14\") da 203\u00a0mm lunghi 55 calibri (L/55) e suddivisi in tre torri trinate, due a prua sovrapposte e una a poppa. Per la difesa contraeree erano disponibili quattro impianti binati con cannoni Mark 12 da 127\u00a0mm L/38 per un totale di otto pezzi (un'altra fonte afferma che fossero L/25 e singoli) e otto mitragliatrici pesanti Browning M2 da 12,7\u00a0mm su affusto individuale; queste ultime furono in seguito sbarcate e furono aggiunti sei impianti quadrinati di cannoni Bofors da 40\u00a0mm L/56 (modelli 1 e 2) e quattordici installazioni binate armate di cannoni Oerlikon da 20\u00a0mm L/70 (modelli 2, 3, 4). La corazzatura era cos\u00ec ripartita: le torri andavano da un massimo di 64\u00a0mm a un minimo di 38\u00a0mm, che era anche lo spessore delle barbette; il ponte presentava lastre da 64\u00a0mm e la cintura variava tra i 127\u00a0mm e 83\u00a0mm.\nIl sistema propulsivo era composto da otto caldaie Yarrow, accoppiate a quattro turbine a ingranaggi a vapore Parsons/Westinghouse; ogni turbina dava potenza a un albero motore dotato di elica: veniva erogato un totale di 107.000 shp che permettevano una velocit\u00e0 massima di 32,5 nodi (poco pi\u00f9 di 60\u00a0km/h). .\nIn tempo di pace l'equipaggio contava 952 uomini, 85 ufficiali e 867 marinai; in guerra poteva salire fino a 1.200 membri e se l'incrociatore fungeva da nave ammiraglia arrivava a 1.400 effettivi. A mezzanave erano state inchiavardate due catapulte per aerei che servivano a lanciare i due idrovolanti da ricognizione a bordo dell'incrociatore: i velivoli erano recuperabili mediante argani.\nServizio operativo.\nVaro.\nL'incrociatore pesante \"Portland\", prima unit\u00e0 della marina statunitense a portare questo nome, fu ordinato il 13 febbraio 1929 e la chiglia venne impostata il 17 febbraio 1930 al cantiere di Quincy, Massachusetts dalla Bethlehem Shipbuilding Corporation. Fu varato il 21 maggio 1932 da Mary Brooks, figlia dodicenne del presidente del consiglio cittadino Ralph D. Brooks, ed entr\u00f2 in servizio attivo il 23 febbraio 1933 nel cantiere della marina a Boston. Fu posto agli ordini del capitano Herbert Fairfax Leary ed ebbe l'indicativo di chiamata in alfabeto fonetico \"November-Alpha-Charlie-Bravo\", valido per le comunicazioni radio.\nAnni trenta.\nIl 1\u00ba aprile 1933 il \"Portland\" lasci\u00f2 Boston e giunse la sera del 3 alla baia Gravesend di New York, dove la notte successiva ricevette messaggio che il dirigibile \"Akron\" era caduto in mare: in trentasei minuti era gi\u00e0 in mare e giunse per primo sul luogo del disastro, accollandosi dunque il coordinamento delle operazioni di salvataggio. Si ebbero comunque settantr\u00e9 morti.\nPassato al comando del capitano David Mcdougal LeBreton il 1\u00ba giugno 1934 e trasferito alla Flotta del Pacifico, il 2 ottobre 1935 part\u00ec da San Diego, California seguendo di poppa l'incrociatore pesante che recava a bordo il presidente Franklin Delano Roosevelt: egli e i suoi collaboratori eseguirono un controllo delle difese predisposte al canale di Panama e fecero tappa in diversi altri porti sull'Oceano Pacifico; quindi le due navi attraversarono il canale e lasciarono il presidente a Charleston, nella Carolina del Sud. Il 30 dicembre 1935 il capitano LeBreton cedette il comando al capitano Willis Winter Bradley jr. L'anno successivo, nel corso di una vasta esercitazione della Flotta del Pacifico, il \"Portland\" pass\u00f2 l'equatore il 20 maggio 1936; fu poi integrato nella 5\u00aa Divisione incrociatori della \"Scouting force\" (\"forza di perlustrazione\"), con la quale attese a periodici addestramenti.\nNegli anni seguenti il \"Portland\" fu agli ordini dei capitani Benjamin Dutton jr. (10 giugno-30 novembre 1937), John William Lewis (4 dicembre 1937-2 giugno 1938), Howard Hall Crosby (2 giugno 1938-31 maggio 1940), Clifford Evans Van Hook (31 maggio 1940-gennaio 1941) e Robert Rowe Thompson.\nLa seconda guerra mondiale.\n1941-1942.\nGli Stati Uniti, rimasti formalmente neutrali quando il 1\u00ba settembre 1939 il Terzo Reich aveva invaso la Polonia, furono trascinati nella seconda guerra mondiale il 7 dicembre 1941: quel giorno una squadra di portaerei dell'Impero giapponese condusse un attacco a Pearl Harbor per neutralizzare la Flotta del Pacifico statunitense e facilitare cos\u00ec l'espansione nipponica nel Pacifico occidentale. Il \"Portland\" non si trovava per\u00f2 in porto, perch\u00e9 il 5 dicembre era partito di scorta a una Task force comprendente una portaerei, che stava facendo rotta sulle isole Midway. Nei mesi seguenti e fino al 1\u00ba maggio 1942 oper\u00f2 in funzione di scorta ai convogli tra la costa occidentale statunitense, le isole Hawaii e le Figi; il 25 aprile 1942 aveva intanto cambiato di nuovo comandante, passando agli ordini del capitano Benjamin Perelman.\nFu poi inserito nella forza d'attacco di incrociatori pesanti del contrammiraglio Thomas Kinkaid (comprendente l', l', l', l') distaccata presso la Task force 17 del contrammiraglio Frank Fletcher, incentrata sulle portaerei e e formatasi il 1\u00ba maggio, quando le due portaerei con le rispettive scorte di erano riunite 250 miglia a ovest di Espiritu Santo. La TF 17 fu incaricata di contrastare una nuova avanzata giapponese verso sud: la mattina del 4 maggio la forza di incrociatori meno il \"Minneapolis\" e alcuni cacciatorpediniere scortarono la \"Yorktown\" fino a 100 miglia a sud-est di Guadalcanal, dove la portaerei lanci\u00f2 alcuni attacchi aerei sull'isola di Tulagi con scarso effetto su navi, mezzi e installazioni nipponiche. La battaglia del Mar dei Coralli si trascin\u00f2 fino all'8 maggio con la vittoria strategica della formazione statunitense, che tuttavia aveva perduto la \"Lexington\"; dell'equipaggio il \"Portland\", accorso assieme al \"Minneapolis\", salv\u00f2 722 membri: una parte fu fatta salire a bordo del cacciatorpediniere USS \"Anderson\" e i rimanenti scesero il 14 maggio sull'isola di Tongatapu, nel protettorato britannico di Tonga.\nNei giorni seguenti la TF 17 fu trasferita in tutta fretta a nord, nelle acque delle Hawaii: il \"Portland\" (passato il 16 maggio agli ordini del capitano Laurence T. DuBose) e l'\"Astoria\" formarono un gruppo agli ordini del contrammiraglio Smith, poich\u00e9 il contrammiraglio Kinkaid era passato al comando della 6\u00aa Divisione incrociatori che comprendeva alcuni dei precedenti incrociatori pesanti. Tra il 4 e il 6 giugno le marine statunitense e giapponese si affrontarono a nord-est dell'arcipelago nella battaglia delle Midway, che termin\u00f2 con la distruzione di quattro portaerei nipponiche. Nel corso dello scontro la portaerei \"Yorktown\", nave ammiraglia, fu colpita la mattina del 4 da tre bombe che indussero il contrammiraglio Fletcher a trasbordare sull'\"Astoria\" e a ordinare al \"Portland\" di prendere a rimorchio la portaerei; centrata da due siluri nel primo pomeriggio, il dragamine \"Vireo\" si sostitu\u00ec all'incrociatore nel tentativo di salvare la portaerei, che per\u00f2 fu affondata il 7 giugno dal sommergibile giapponese \"I-168\". L'incrociatore si prodig\u00f2 nuovamente nel salvataggio dei naufraghi che trasbordarono poi sulla nave appoggio sommergibili USS \"Fulton\".\nTra il 7 e il 9 agosto 1942 il \"Portland\" fece parte della forza da bombardamento che appoggi\u00f2 gli sbarchi sull'isola di Guadalcanal e su Tulagi, venendo quindi assegnato in permanenza al nuovo teatro operativo. Tra il 24 e il 25 agosto fu sottoposto con l'incrociatore leggero al comando del contrammiraglio Mahlon Tisdale, parte della Task force 16 del contrammiraglio Kinkaid che combatt\u00e9 (coadiuvata dalle Task force 11 e 18) la battaglia delle Salomone Orientali per impedire al Giappone di portare rinforzi massicci alla guarnigione di Guadalcanal. Torn\u00f2 a Pearl Harbor il 30 agosto dove rimase fino al 9 ottobre, quando salp\u00f2 per una missione in solitaria con obiettivo alcune delle isole Gilbert occupate dal Giappone: denominato come Task unit 16.9.1, giunse nelle acque di Tarawa il 15 ottobre e attacc\u00f2 un cacciatorpediniere di scorta a due trasporti, prima di ritirarsi alle 14:51. Fece quindi rotta a nord per riunirsi alla Task force 16 del contrammiraglio Kinkaid, ritornando al comando del contrammiraglio Tisdale a fianco dell'incrociatore leggero per scortare la portaerei . Il 26 ottobre la TF 16 assieme alle Task Force 17 e 64 prese parte alla battaglia delle isole Santa Cruz contro una vasta formazione nipponica guidata dal viceammiraglio Nobutake Kond\u014d e forte di tre portaerei; nel corso di un attacco di aerosiluranti e bombardieri in picchiata contro la \"Enterprise\", il \"Portland\" fu colpito da tre siluri destinati alla portaerei, ma nessuno deton\u00f2.\nIl 12 novembre scort\u00f2 assieme ad altri quattro incrociatori tra pesanti e leggeri e otto cacciatorpediniere un importante convoglio di rinforzi e approvvigionamenti a Guadalcanal; tutte queste unit\u00e0 furono distaccate nel pomeriggio dal viceammiraglio Richmond Turner e poste al comando del contrammiraglio Daniel Callaghan per contrastare una forza navale giapponese nello \"Slot\" (il canale tra i due filoni delle isole Salomone) comprendente le due corazzate e , l'incrociatore leggero e undici cacciatorpediniere: Callaghan accompagn\u00f2 i trasporti fuori dalle acque dell'isola, quindi ricompose la propria squadra e si gett\u00f2 a tutta forza verso ovest in linea di fila. Il \"Portland\" fu messo al settimo posto, dietro la nave ammiraglia . La squadra statunitense pass\u00f2 il canale Lengo a mezzanotte e percorse quasi in parallelo la costa nord di Guadalcanal, ma confusi avvistamenti fecero s\u00ec che la colonna si dividesse; nel frattempo anche le navi giapponesi avevano perduto la coesione. Verso le 01:50 del 13 novembre tra i due gruppi, che si erano mischiati nell'oscurit\u00e0, scoppi\u00f2 una violenta battaglia; alle 01:58 il \"Portland\" incass\u00f2 sulla dritta a poppa un siluro, forse proveniente dal cacciatorpediniere \"Yudachi\" che pochi minuti prima aveva in effetti attaccato isolatamente la scompaginata colonna statunitense. L'esplosione strapp\u00f2 gli alberi motori interni, arrec\u00f2 gravissimi danni al ponte le cui lamiere arricciate verso l'alto impedirono alzo e brandeggio ai pezzi della torre numero 3, provoc\u00f2 un lieve sbandamento di 4\u00b0 (presto corretto mediante spostamento di zavorre) e infine blocc\u00f2 il timone, che rimase bloccato 5\u00b0 a destra costringendo l'incrociatore a compiere larghi cerchi in senso orario. Dopo il primo giro in tondo, il \"Portland\" ingaggi\u00f2 un combattimento con una delle corazzate nipponiche gi\u00e0 in fiamme (quasi sicuramente la \"Hiei\"), riuscendo a colpirla senza che le salve di controbatteria lo centrassero.\nAlle 06:30, terminata la caotica battaglia da quasi quattro ore e sempre nell'impossibilit\u00e0 di manovrare, prese di mira lo \"Y\u016bdachi\" che aveva subito serie avarie alle macchine ed era rimasto immobile; la sesta salva delle torri prodiere fece saltare il deposito di munizioni del cacciatorpediniere, che affond\u00f2 rapidamente: per tale azione l'equipaggio ricevette parole di elogio da parte dell'ammiraglio Chester Nimitz, comandante in capo della Flotta del Pacifico. Nella giornata del 13 il \"Portland\" ricevette aiuto da un rimorchiatore e da alcune chiatte Higgins, che il 14 novembre riuscirono a farlo ancorare nel porto di Tulagi, dove furono completate alcune riparazioni essenziali. Il 22 novembre il \"Portland\" part\u00ec per Sydney in Australia che raggiunse il 30 novembre.\n1943.\nNei cantieri di Sydney il \"Portland\" fu rimesso in condizioni di navigare senza problemi e il 13 febbraio 1943 salp\u00f2 per tornare negli Stati Uniti; dopo una breve tappa alle Samoa raggiunse il 1\u00ba marzo i cantieri della marina a Mare Island in California, vicino Vallejo. Il raddobbo e la revisione durarono fino al 21 maggio. Tra il 20 aprile e il 5 maggio il comando pass\u00f2 provvisoriamente al commodoro Theodor Rudolph Wirth: il capitano DuBose riprese il proprio incarico solo per cederlo il 7 maggio al capitano Arthur Daniel Burhans. In seguito ad alcuni giorni di esercitazioni, il \"Portland\" a fine maggio navig\u00f2 verso le isole Aleutine e si un\u00ec l'11 giugno alle forze navali nell'area per concludere la campagna in corso: giunta troppo tardi per sostenere gli sbarchi durante la battaglia di Attu, bombard\u00f2 invece l'isola di Kiska il 26 luglio, comunque sgomberata in segreto e con successo dalla 5\u00aa Flotta del contrammiraglio Boshir\u014d Hosogaya, e copr\u00ec il 17 agosto una ricognizione in forze su Little Kiska. Al 23 settembre si ormeggi\u00f2 a Pearl Harbor, poi all'inizio di ottobre si spost\u00f2 a San Francisco prima di tornare alla base nelle Hawaii per la met\u00e0 del mese.\nIl \"Portland\" fu aggregato alla forza di incrociatori pesanti di scorta alla flotta di portaerei veloci, che assieme ad altre navi e formazioni costituivano la potente Task force 58: questa grande squadra si dedic\u00f2 nel novembre 1943 a metodiche incursioni aeree sulle basi giapponesi nelle isole Gilbert. Il 20 novembre, giorno dello sbarco sull'isola di Betio, il \"Portland\" si trovava nel gruppo navale dell'ammiraglio Ragsdale di appoggio ravvicinato che comprendeva anche l'incrociatore gemello \"Indianapolis\", cinque portaerei di scorta, tre incrociatori leggeri, le corazzate , , e un cacciatorpediniere. Dopo il 23 novembre, terminata con la vittoria statunitense la lotta per l'atollo di Tarawa, il gruppo torn\u00f2 in seno alla TF 58 che da dicembre colp\u00ec anche gli atolli meglio attrezzati del protettorato delle isole Marshall, in preparazione alle operazioni anfibie gi\u00e0 decise per il settore.\n1944.\nIl 3 febbraio 1944, in una pausa delle incursioni, il capitano Burhans pass\u00f2 le insegne di comandante al capitano Thomas Greenhow William Settle. Il \"Portland\" riprese quindi posto nella Task force 58 che continu\u00f2 a bombardare le installazioni nipponiche nelle isole Palau e negli atolli di Yap, Ulithi e Woleai (quest'ultimo il 30 e il 1\u00ba aprile) delle isole Caroline occidentali, arrecando inoltre gravi perdite al naviglio e alle forze aeree giapponesi. Dopo questo ciclo di operazioni, il \"Portland\" fu assegnato a un distaccamento di portaerei che fu inviato nel Pacifico meridionale, in appoggio alla terza offensiva anfibia iniziata dal generale Douglas MacArthur in Nuova Guinea: le navi rimasero nel settore dal 21 aprile al 24 aprile, poi fecero rotta a nord e colpirono la base aeronavale giapponese di Truk. Infine il \"Portland\", cinque altri incrociatori e uno schermo di cacciatorpediniere eseguirono un pesante bombardamento dell'atollo Satawan, nelle Caroline.\nDopo l'intenso servizio, il \"Portland\" rimase per buona parte dell'estate nei cantieri di Mare Island per approfondite revisioni e sostituzioni degli armamenti usurati; salp\u00f2 con rotta ovest e fece in tempo a poter entrare nella forza da bombardamento che dal 12 al 14 settembre 1944 oper\u00f2 contro l'isola di Peleliu, a est delle Filippine, sulle cui spiagge sbarcarono truppe dei Marine e dell'esercito il 15 settembre: il \"Portland\" rimase nell'area fino al 29 settembre fornendo spesso il supporto dei propri cannoni su obiettivi che ostacolavano l'avanzata, segnalati via radio; come da ordini navig\u00f2 poi fino a Seeadler Harbor a Manus, nelle isole dell'Ammiragliato. Qui form\u00f2 con gli incrociatori pesanti e \"Minneapolis\" e quelli leggeri e un gruppo, al comando del contrammiraglio Jesse Oldendorf che inoltre era comandante in capo di tutte le forze di sostegno della Settima Flotta, vasta formazione che assieme alla Terza Flotta dell'ammiraglio William Halsey era stata incaricata delle operazioni anfibie e aeronavali per la riconquista delle Filippine.\nLa Settima Flotta si present\u00f2 dinanzi all'isola di Leyte (Filippine centrali) il 17 ottobre e, penetrata nell'omonimo golfo il giorno successivo, dette avvio a un bombardamento preparatorio della durata di due giorni: il 20 ottobre avvennero avvennero gli sbarchi sull'isola, che riuscirono con poche perdite. Alcuni giorni prima la marina imperiale giapponese aveva inviato quattro flotte sull'arcipelago: quella proveniente da nord avrebbe funzionato da esca per indurre la Terza Flotta di Halsey ad allontanarsi dal golfo di Leyte, nel quale sarebbero entrate le altre tre squadre per distruggere le flotte da sbarco statunitensi. Gli Stati Uniti individuarono prima queste formazioni e disposero numerose forze della Settima Flotta a coprire lo Stretto di Surigao a sud del golfo: la difesa fu coordinata dal contrammiraglio Oldendorf e contava diverse corazzate e incrociatori, tra i quali il \"Portland\". Nella notte tra il 24 e il 25 ottobre la squadra del viceammiraglio Sh\u014dji Nishimura composta dalle corazzate e , dall'incrociatore pesante e da quattro cacciatorpediniere tent\u00f2 di forzare il passaggio, ma disposta in linea di fila sub\u00ec un perfetto taglio del T; la squadra del viceammiraglio Nishimura perse le due corazzate e tre cacciatorpediniere, investita prima da tre attacchi condotti da divisioni di cacciatorpediniere e poi dall'intenso tiro delle artiglierie navali. Due ore dopo, circa alle 04:00, giunsero le navi del contrammiraglio Kiyohide Shima che per\u00f2, dopo il danneggiamento dell'incrociatore leggero \"Abukuma\" da parte di sezioni di motosiluranti, prefer\u00ec ritirarsi.\nDopo la vittoriosa conclusione della battaglia del Golfo di Leyte, il \"Portland\" rimase nelle acque dell'omonima isola in sostegno alle truppe a terra.\n1945.\nIl 3 gennaio 1945 il \"Portland\" segu\u00ec una parte della Settima Flotta nel golfo di Lingayen, sulla costa nord-occidentale dell'isola di Luzon; la formazione statunitense giunse il 5 gennaio e inizi\u00f2 un distruttivo tiro preparatorio allo sbarco del 9 gennaio. Il \"Portland\" in particolare cannoneggi\u00f2 Capo Bolinao e poi le spiagge orientali, ma dovette interrompere il fuoco quando si verific\u00f2 un massiccio attacco kamikaze; l'incrociatore non fu comunque colpito. Il 15 febbraio utilizz\u00f2 i propri cannoni per disarticolare le difese giapponesi sull'isola di Corregidor, che fu conquistata pochi giorni dopo. Il 1\u00ba marzo torn\u00f2 nel Golfo di Leyte dove pot\u00e9 riempire i serbatoi, i depositi di munizioni ed essere sottoposto a manutenzione.\nIl \"Portland\" lasci\u00f2 le acque filippine con rotta a nord, entrando nel Mar del Giappone il 26 marzo per contribuire ai bombardamenti e alle operazioni anfibie accessorie propedeutici alla battaglia di Okinawa, che ebbe inizio il 1\u00ba aprile. Dal suo arrivo fino al 20 aprile il \"Portland\" sopport\u00f2 ventiquattro attacchi aerei, abbatt\u00e9 quattro velivoli giapponesi e contribu\u00ec alla distruzione di altri due. A partire dall'8 maggio rimase a disposizione delle divisioni sbarcate e impegnate nel duro scontro, poi il 17 giugno, la battaglia essendo praticamente conclusa, fece ritorno a Leyte; qui il 26 luglio il capitano Settle pass\u00f2 il proprio incarico al capitano Lyman Augustus Thrackey, ultimo comandante dell'incrociatore. Dal 6 agosto, alla baia Buckner, fu sottoposto a riparazioni, manutenzione e addestramento: qui lo colse la fine della seconda guerra mondiale il 15 agosto 1945, data della resa senza condizioni dell'Impero giapponese agli Alleati. Il \"Portland\" fu presto selezionato come ammiraglia del viceammiraglio George Murray, comandante del settore delle isole Marianne (conquistate nell'estate 1944) e autorizzato, in vece dell'ammiraglio Nimitz, a ricevere la resa di tutte le forze giapponesi nelle isole Caroline. La mattina del 2 settembre, mentre a bordo della corazzata ancorata nella baia di Tokyo veniva firmato il documento ufficiale di resa, sul \"Portland\" ormeggiato nella laguna di Truk si svolse un'analoga cerimonia: il tenente generale Shinzabur\u014d Magikura (comandante in capo della 31\u00aa Armata), il viceammiraglio Ch\u016bichi Hara (comandante in capo della 4\u00aa Flotta) e il signor Alhara (rappresentante del Governatorato civile dei Territori dei mari del sud) firmarono la resa di tutti i territori e degli uomini sotto il loro comando.\nUltimi anni.\nFinito il conflitto, il \"Portland\" stazion\u00f2 dal 21 al 24 settembre a Pearl Harbor come una delle navi coinvolte nell'operazione Magic Carpet, la smobilitazione e il rimpatrio della gran parte del personale militare statunitense che aveva servito in guerra: presi a bordo 600 uomini, pass\u00f2 l'8 ottobre il canale di Panama e si ferm\u00f2 alla citt\u00e0 di Portland il 27 ottobre, in occasione del \"Giorno della Marina\". Prosegu\u00ec verso New York, da dove riprese le missioni di rimpatrio: nel corso del secondo viaggio di ritorno dall'Europa, il \"Portland\" fu sorpreso a due giorni di navigazione da Le Havre da un tifone di grande violenza. Il vento strapp\u00f2 l'anemometro di bordo e un'onda alta pi\u00f9 di 30 metri si abbatt\u00e9 sulla prua, la deform\u00f2 e penetr\u00f2 da varie falle nel magazzino di dritta, convertiti per accogliere i soldati smobilitati. Due morirono e si ebbero pi\u00f9 di cinquanta feriti, oltre a due dispersi in mare; la pronta azione delle squadre controllo danni e il saldo comando del capitano Thrackey fecero s\u00ec che la nave potesse raggiungere le Azzorre, dove i feriti pi\u00f9 gravi furono sbarcati. Torn\u00f2 quindi a New York dove l'equipaggio apprese che il New York Times del 18 dicembre 1945 aveva scritto che il \"Portland\" era affondato nella tempesta.\nNei giorni seguenti l'incrociatore fu ispezionato da un gruppo di esperti e dichiarato inidoneo alla navigazione: l'11 marzo 1946 il \"Portland\" si ancor\u00f2 al cantiere della marina a Philadelphia, dove il 12 luglio fu dismesso dal servizio attivo per entrare nella Flotta di riserva dell'Oceano Atlantico. Il 1\u00ba marzo 1959 fu rimosso dalla lista della marina e quindi disarmato; il 6 ottobre fu venduto alla Union Mineral &amp; Alloys Corporation di New York che si occup\u00f2 dello smantellamento finale.\nRiconoscimenti.\nL'incrociatore pesante \"Portland\" ricevette sedici Battle Star e anche la medaglia Navy Unit Commendation per il servizio reso nel corso della seconda guerra mondiale."}
{"id": "2409108", "revid": "287204", "url": "https://it.wikipedia.org/wiki?curid=2409108", "title": "Avinissery", "text": " \nAvinissery \u00e8 una suddivisione dell'India, classificata come \"census town\", di 11.462 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 28' 53 N e 76\u00b0 11' 51 E.\nSociet\u00e0.\nEvoluzione demografica.\nAl censimento del 2001 la popolazione di Avinissery assommava a 11.462 persone, delle quali 5.677 maschi e 5.785 femmine. I bambini di et\u00e0 inferiore o uguale ai sei anni assommavano a 1.327, dei quali 651 maschi e 676 femmine. Infine, coloro che erano in grado di saper almeno leggere e scrivere erano 9.565, dei quali 4.892 maschi e 4.673 femmine."}
{"id": "2409109", "revid": "256896", "url": "https://it.wikipedia.org/wiki?curid=2409109", "title": "Buoni Ordinari del Tesoro", "text": ""}
{"id": "2409111", "revid": "599013", "url": "https://it.wikipedia.org/wiki?curid=2409111", "title": "Joe Binion", "text": ""}
{"id": "2409115", "revid": "121948671", "url": "https://it.wikipedia.org/wiki?curid=2409115", "title": "Earth Moving", "text": "Earth Moving \u00e8 un album in studio del musicista britannico Mike Oldfield, pubblicato nel 1989.\nDescrizione.\nNel disco compaiono ben 11 cantanti diversi fra i quali Maggie Reilly, Adrian Belew e la stessa moglie di Oldfield, la cantante norvegese Anita Hegerland, che canta il brano \"Innocent\" ispirato dalla loro figlia Greta.\nLa musica del disco \u00e8 suonata principalmente da strumenti elettronici come per esempio il sintetizzatore che \u00e8 stato usato in modo molto massiccio nell'album.\n\u00c8 il primo album di Oldfield senza un brano strumentale, essendo ogni traccia cantata in stile pop e rock.\nLa traccia finale, nonostante sembri un pezzo molto lungo, dalla durata di circa 9 minuti, si compone invece di due brevi canzoni senza nessun collegamento fra di loro, unite in un'unica traccia, con una pausa evidente nel mezzo.\nSecondo Oldfield, l'album \u00e8 stato realizzato con la piena comprensione della sua casa discografica, la Virgin Records, che gli chiese di creare materiale musicale pi\u00f9 commerciale rispetto ai suoi album precedenti."}
{"id": "2409116", "revid": "287204", "url": "https://it.wikipedia.org/wiki?curid=2409116", "title": "Aroor", "text": "Aroor \u00e8 una suddivisione dell'India, classificata come \"census town\", di 35.281 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 50' 42 N e 76\u00b0 18' 14 E.\nSociet\u00e0.\nEvoluzione demografica.\nAl censimento del 2001 la popolazione di Aroor assommava a 35.281 persone, delle quali 17.447 maschi e 17.834 femmine. I bambini di et\u00e0 inferiore o uguale ai sei anni assommavano a 3.800, dei quali 1.901 maschi e 1.899 femmine. Infine, coloro che erano in grado di saper almeno leggere e scrivere erano 29.495, dei quali 15.158 maschi e 14.337 femmine."}
{"id": "2409118", "revid": "287204", "url": "https://it.wikipedia.org/wiki?curid=2409118", "title": "Akathiyoor", "text": " \nAkathiyoor \u00e8 una suddivisione dell'India, classificata come \"census town\", di 5.273 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 40' 43 N e 76\u00b0 05' 20 E.\nSociet\u00e0.\nEvoluzione demografica.\nAl censimento del 2001 la popolazione di Akathiyoor assommava a 5.273 persone, delle quali 2.503 maschi e 2.770 femmine. I bambini di et\u00e0 inferiore o uguale ai sei anni assommavano a 548, dei quali 280 maschi e 268 femmine. Infine, coloro che erano in grado di saper almeno leggere e scrivere erano 4.454, dei quali 2.126 maschi e 2.328 femmine."}
{"id": "2409121", "revid": "599013", "url": "https://it.wikipedia.org/wiki?curid=2409121", "title": "Jim Grandholm", "text": ""}
{"id": "2409123", "revid": "1543377", "url": "https://it.wikipedia.org/wiki?curid=2409123", "title": "Gran Premio d'Italia 1958", "text": "Il Gran Premio d'Italia 1958 fu la decima gara della stagione 1958 del Campionato mondiale di Formula 1, disputata il 7 settembre all'Autodromo Nazionale di Monza.\nLa corsa vide la vittoria di Tony Brooks su Vanwall, seguito dalle Ferrari di Mike Hawthorn e Phil Hill."}
{"id": "2409124", "revid": "729019", "url": "https://it.wikipedia.org/wiki?curid=2409124", "title": "Explorer 76", "text": "Explorer 76, a volte citato anche come TERRIERS (acronimo inglese per \"Tomographic Experiment using Radiative Recombinative Ionospheric EUV and Radio Sources\" ovvero \"Esperimento tomografico con uso di sorgenti radio ed EUV ionosferico radiativo ricombinativo\"), \u00e8 stato un satellite artificiale del Programma Explorer della NASA per studiare la ionosfera la cui missione si risolse in un fallimento a causa della perdita del contatto radio dopo poche ore dalla messa in orbita.\nL'acronimo venne scelto anche per richiamare la razza canina terrier cui appartiene \"Rhett\", mascotte dell'Universit\u00e0 di Boston, poich\u00e9 quest'ultima aveva proposto il progetto alla NASA e avrebbe dovuto coordinare la missione scientifica.\nImmesso su un'orbita polare alle 05:09:00 UTC del 18 maggio 1999 da un razzo Pegasus-XL con lancio aereo da un velivolo Lockheed L-1011 decollato dalla base aerea di Vandenberg in California, non ne venne pi\u00f9 captato il segnale radio alle 20:14 EDT durante il quarto sorvolo di Boston dopo che era stato rilevato un eccessivo consumo delle batterie durante i precedenti contatti. Non si fu in grado di determinare se la causa primaria fosse un errato orientamento, che lasciava in ombra le celle solari, o un altro guasto che impediva, o comunque limitava, la ricarica delle batterie. Il 17 settembre fu infine deciso di abbandonare ogni tentativo di rientrare in contatto con il satellite."}
{"id": "2409125", "revid": "767487", "url": "https://it.wikipedia.org/wiki?curid=2409125", "title": "To Russia with Elton", "text": "To Russia with Elton \u00e8 una VHS contenente varie performance eseguite dall'artista britannico Elton John nei territori dell'Unione Sovietica (1979).\nIl contenuto.\nNel 1979 Elton John vive un momento di stanca a livello internazionale; dopo la pubblicazione dell'album \"A Single Man\", quindi, il suo staff d\u00e0 inizio al tour omonimo volto a promuovere il disco e a riportare in auge il nome della rockstar. Tra le varie date, campeggiano quelle programmate in Unione Sovietica, Paese apertosi da pochissimo alla musica internazionale.\nIn queste esibizioni, le prime di un artista occidentale in Russia e quindi decisamente azzardate e improbabili, Elton \u00e8 solo al pianoforte, privo del \"look\" variopinto e sgargiante esibito anni prima, ed esegue pezzi lenti come \"Your Song\" e \"Daniel\"; all'inizio della seconda parte dello show lo raggiunge sul palco il funambolico percussionista Ray Cooper, che scatena il suo eclettismo e la sua maestria in maniera decisamente espressiva. Vengono esibiti brani come \"\"/\"Tonight\", \"Part-Time Love\", \"Bennie &amp; The Jets\", \"Better Off Dead\", \"I Think I'm Going to Kill Myself\" e \"Saturday Night's Alright for Fighting\"/\"Pinball Wizard\", che mandano in delirio il pubblico russo e guadagnano molto ai due musicisti in termini di popolarit\u00e0. In questo tour solo piano e percussioni si verificano quindi imponenti scene di isteria collettiva: lo stesso Elton John ammetter\u00e0 di non aver mai avuto un successo di tali proporzioni. La VHS, inoltre, mostra i commenti dei protagonisti di quell'evento e le loro reazioni una volta giunti nel Paese sovietico.\n\"To Russia with Elton\" \u00e8 stato pubblicato anche in uno strano formato (una sorta di enorme floppy disc, il CED) e in DVD (almeno 6 volte, con copertine sempre diverse)."}
{"id": "2409126", "revid": "436907", "url": "https://it.wikipedia.org/wiki?curid=2409126", "title": "Roberto Casalino", "text": "Si \u00e8 affermato nella seconda met\u00e0 degli anni duemila grazie alla composizione di brani portati al successo da vari artisti, tra cui \"Non ti scordar mai di me\" e \"Novembre\" di Giusy Ferreri, \"Cercavo amore\" di Emma Marrone, \"Distratto\" di Francesca Michielin, \"Magnifico\" di Fedez e \"L'essenziale\" di Marco Mengoni, quest'ultimo vincitore del Festival di Sanremo 2013.\nBiografia.\nPrimi anni.\nSi trasferisce con la famiglia a Roma all'et\u00e0 di un anno e mezzo e successivamente nel 1989 a Geilenkirchen in Germania, dove resta sino al 1993. Si avvicina alla chitarra all'et\u00e0 di sette anni, mentre nel 1989 \u00e8 al suo esordio come cantante. Rientra in Italia nel 1993, a Latina, dove comincia a frequentare gli ambienti musicali entrando a far parte nel 1996 del coro gospel Vibration Gospel Choir e facendo parte di una piccola band, comincia a esibirsi nei locali della zona.\nAnni duemila.\nNel 1999 fonda gli Equilibriolabile, gruppo musicale che lo accompagna nelle prime esibizioni dal vivo.\nDurante il 2002 accompagna Tiziano Ferro nel suo \"Rosso Relativo Tour\" nelle vesti di corista; la collaborazione artistica con Ferro si concretizza nell'estate dello stesso anno con la scrittura del brano \"Entro il 23\" per il gruppo Mp2. Nel 2003 autoproduce con gli Equilibriolabile l'album \"Variazioni sul tema\" e pochi mesi dopo comincia una collaborazione con il produttore e arrangiatore Mario Zannini Quirini.\nPartecipa alle selezioni del Festival di Sanremo 2004 nella sezione Giovani, arrivando tra i 51 finalisti con il brano \"Il Demiurgo\", successivamente inserito nel suo album di debutto \"L'atmosfera nascosta\" del 2009. Nello stesso anno esordisce nelle radio con il singolo \"Cos\u00ec non vale\" prodotto da Lead/Venus e classificatosi al primo posto nella classifica internet al \"Gran Premio della Musica Italiana d'Estate 2004\", concorso organizzato da Video Italia e Radio Italia. Nel luglio dello stesso anno compone \"Grazie\", sigla del Giffoni Film Festival, che verr\u00e0 poi inserito in \"L'atmosfera nascosta\". Tra settembre e ottobre 2004 partecipa al Tim Tour nelle citt\u00e0 di Torino e Milano.\nNel 2005 scrive con Tiziano Ferro il brano \"E va b\u00e8\" per la cantante Syria, contenuto nell'album \"Non \u00e8 peccato\". La collaborazione con Ferro continua nel 2008 con la scrittura di alcuni brani interpretati da Giusy Ferreri: \"Non ti scordar mai di me\", \"Passione positiva\" e \"Stai fermo l\u00ec\", tutte facenti parte dell'album \"Gaetana\", disco che include anche un altro brano interamente scritto da Casalino, \"Novembre\", estratto come singolo il 17 ottobre 2008. \"Non ti scordar mai di me\" e \"Novembre\" ottengono il secondo e il terzo posto tra i singoli pi\u00f9 scaricati nel 2008 in Italia, con oltre 280.000 copie il primo e oltre 120.000 il secondo. \"Novembre\", inoltre, ha vinto il Gran Festival Mediterr\u00e1neo avvenuto nel giugno 2009.\nNel 2007 Casalino si \u00e8 posizionato tra i 40 finalisti di SanremoLab, mentre giunge tra i 72 finalisti di Sanremo Nuova Generazione e si esibisce davanti alla Commissione Artistica. Nell'arco dello stesso anno esce il singolo \"L'esatto opposto\", eseguito a ottobre al Palacongressi di Tirana di fronte a circa 3.000 persone.\nNel 2009 si \u00e8 esibito con gli Equilibriolabile all'Hope&amp;Anchor di Londra. Il 22 maggio dello stesso anno pubblica l'album di debutto \"L'atmosfera nascosta\", anticipato il 17 aprile dal singolo \"L'atmosfera\"; composto da quattordici brani, il disco \u00e8 stato promosso anche dal singolo \"Mi vuoi bene o mi vuoi male\", reso disponibile a partire dal 9 ottobre. Il 13 agosto 2009 Casalino ha eseguito \"L'atmosfera\" in occasione della sua partecipazione all'annuale Venice Music Awards, nella categoria giovani.\nNello stesso periodo scrive per Iva Zanicchi \"Tu non sai\", brano contenuto in \"Colori d'amore\", e per Alessandra Amoroso la canzone \"X ora, x un po\"', inserito nell'EP \"Stupida\".\nAnni 2010.\nNel 2010 Casalino scrive per Emma Marrone \"Con le nuvole\", co-firmato nella musica con Dardust e pubblicato come primo singolo dall'album \"A me piace cos\u00ec\". Porta la sua firma anche \"Cullami\", secondo singolo estratto.\nNel 2011 il cantautore ha intrapreso un'intensa collaborazione con il talent show \"Amici di Maria De Filippi\", nelle cui raccolte compaiono diversi brani che portano la sua firma (\"Cos\u00ec cos\u00ec\", \"Cado gi\u00f9\", \"Giorni bui\"). Nello stesso anno viene pubblicato l'album \"Nali\" di Annalisa, in cui compaiono con la sua firma \"Cado gi\u00f9\", e i singoli \"Diamante lei e luce lui\" e \"Giorno per giorno\". Anche \"Finalmente\", EP di Virginio, vincitore della decima edizione di \"Amici di Maria De Filippi\", annovera nella lista tracce un brano firmato da Casalino, \"Sincero\". Nello stesso anno torna a collaborare con Giusy Ferreri alla realizzazione del brano \"Hai scelto me\", inserito nell'album \"Il mio universo\". \u00c8 pubblicato nel frattempo anche il secondo album di Emma Marrone, \"Sar\u00f2 libera\", che contiene quattro suoi brani: il quarto singolo \"Cercavo amore\", \"Da quando mi hai lasciato tu\", \"Ti capita mai\" e \"Un attimo\". Tra il 2011 e il 2012 scrive con Elisa il brano \"Distratto\" per Francesca Michielin, vincitrice della quinta edizione del talent show \"X Factor\".\nIn occasione del Festival di Sanremo 2012 scrive per Nina Zilli il brano \"Per sempre\" per il quale riceve il 18 febbraio 2012 il 60\u00ba Premio AFI. Continua la collaborazione con Annalisa, per la quale compone sei brani per il secondo album \"Mentre tutto cambia\", tra cui il singolo \"Senza riserva\", e due brani per il terzo album \"Non so ballare\": \"A modo mio amo\" e \"Torner\u00f2 ad amare\". Nel 2012 torna a collaborare anche con Virginio per il secondo album \"Ovunque\", nel quale sono presenti i brani \"Nella mia valigia\" e \"Ho battuto la testa\", composti da Casalino. Infine nella raccolta \"Amici 2012\" \u00e8 presente il brano inedito \"Non sar\u00e0 lo stesso\", cantato da Valeria Romitelli.\nIl 2013 si apre con il successo della vittoria del Festival di Sanremo 2013 con \"L'essenziale\", cantata da Marco Mengoni e scritta dallo stesso Casalino con Francesco de Benedettis, autori anche delle musiche con Mengoni. \"L'essenziale\" viene inoltre scelta come canzone rappresentativa dell'Italia all'Eurovision Song Contest 2013, dove si \u00e8 classificato al settimo posto.\nNel 2014 partecipa al Festival di Sanremo 2014 come autore delle canzoni di Giusy Ferreri dal titolo \"Ti porto a cena con me\" e \"L'amore possiede il bene\" e della canzone di Francesco Renga dal titolo \"A un isolato da te\". Per Renga scrive anche \"L'amore altrove\", in collaborazione con Nicco Verrienti e Giulia Capone, contenuta nell'album \"Tempo reale\" e interpretata in duetto con Alessandra Amoroso. Nel marzo 2014 esce l'album \"L'attesa\" di Giusy Ferreri, in cui, oltre ai due brani sanremesi, \u00e8 presente il brano \"Inciso sulla pelle\", scritto da Casalino insieme alla cantante. Il rapporto di lavoro con i talent show lo porta a firmare il brano \"La perfezione non c'\u00e8\" di Tommaso Pini, terzo classificato a \"The Voice\", e i brani \"Una lacrima\" e \"La pioggia \u00e8 uno stato d'animo\" dei Dear Jack, successivamente inseriti nel loro album di debutto \"Domani \u00e8 un altro film (prima parte)\". Nel corso dell'anno scrive anche \"Ferire per amare\" per il rapper Moreno e \"Magnifico\" per Fedez, rispettivamente presenti in \"Incredibile\" e \"Pop-Hoolista\".\nIl 4 novembre dello stesso anno Casalino ha pubblicato il secondo album in studio \"E questo \u00e8 quanto\", anticipato il 10 ottobre dal singolo \"Torno io se torni tu\". I brani sono stati interamente composti da Casalino stesso ad eccezione di \"Il passato mente\" e \"Quella parola\" (co-firmate nella musica con Niccol\u00f2 Verrienti), \"Ventidieci\" (co-firmata nella musica con Mario Zannini Quirini) e \"Torno io se torni tu\" (co-scritto con Dardust). Come secondo singolo \u00e8 stato estratto versione remixata di \"Ogni destino \u00e8 originale\", uscita il 15 maggio 2015; sei giorni pi\u00f9 tardi \u00e8 uscito il relativo video girato da Elio Bruno.\nIl 2015 vede ancora la presenza di Casalino al 65\u00ba Festival di Sanremo, come coautore del brano portato in gara da Moreno, \"Oggi ti parlo cos\u00ec\", che verr\u00e0 incluso nella riedizione di \"Incredibile\". Nel febbraio 2015 viene pubblicato il secondo album dei Dear Jack, \"Domani \u00e8 un altro film (seconda parte)\", che contiene \"Sempre al tuo fianco\", \"Quella di sempre\", \"Ti lascerei cos\u00ec\", che portano la sua firma. Il 21 aprile 2015 Antonello Venditti pubblica l'album \"Tortuga\", in cui \u00e8 contenuto il singolo \"L'ultimo giorno rubato\". Il 4 dicembre esce la raccolta \"Hits\" di Giusy Ferreri, che, oltre a contenere i principali successi della cantante a cui ha contribuito Casalino, presenta l'inedito \"Prometto di sbagliare\", di cui \u00e8 autore con Dardust e Federica Abbate. Il cantautore inoltre firma e canta la sigla 2015 del Padova Pride Village, \"Io non giudico l'amore\", pubblicata su etichetta Lead Records il 19 maggio, corredata dal video ufficiale realizzato da Iconize.\nIl 2016 ha inizio con il rinnovo della collaborazione con Alessandra Amoroso, per la quale scrive con Dardust i brani \"Sul ciglio senza far rumore\" e \"Se il mondo ha il nostro volto\", contenuti nell'album \"Vivere a colori\". A febbraio partecipa per la quinta volta consecutiva al 66\u00ba Festival di Sanremo come autore del testo del brano di Alessio Bernabei, \"Noi siamo infinito\". In seguito alla manifestazione, la cantante Francesca Michielin ha pubblicato l'album \"di20are\", che contiene il brano \"Tutto \u00e8 magnifico\", prima versione di \"Magnifico\" scritta da Casalino insieme a Dardust e rivisitata dalla stessa Michielin. Il 3 giugno 2016 esce l'album \"Sotto effetto di felicit\u00e0\" dei La Rua, che contiene il singolo \"I miei rimedi\", scritto da Casalino con Dardust e Daniele Incicco.\nIl 20 gennaio 2017 viene pubblicato l'album \"Comunisti col Rolex\" di J-Ax e Fedez, in cui appare il singolo da lui scritto \"Piccole cose\". A febbraio partecipa al Festival di Sanremo 2017 in qualit\u00e0 di autore dei brani \"Fa talmente male\" di Giusy Ferreri e \"Nel mezzo di un applauso\" di Alessio Bernabei. Il 22 aprile esce \"Come l'oro\" di Giulia Anania, in cui \u00e8 presente il brano omonimo, composto da Casalino. Ritroviamo la firma di Roberto Casalino ancora in collaborazione con Elisa nel brano \"Se ancora c'\u00e8\" contenuto nell'album di inediti \"Federica\" di Federica Carta, finalista di \"Amici di Maria De Filippi\" uscito il 19 maggio 2017.\nIl 13 ottobre 2017 Roberto Casalino ha pubblicato il singolo inedito \"Errori di felicit\u00e0\", accompagnato dal relativo videoclip prodotto dalla TOFUFILMS e di cui il cantante ne ha curato la sceneggiatura. Il 27 ottobre \u00e8 stato pubblicato il singolo \"Tanto per cominciare\" di Michele Bravi, firmato da Casalino con Federica Abbate e Fabio Gargiulo. Il 1\u00ba dicembre esce il singolo di Noemi \"I miei rimedi\", scritto da Casalino con Dardust e Daniele Incicco e contenuto nell'album \"La luna\".\nIl 12 gennaio 2018 il cantante ha pubblicato il terzo album in studio \"Errori di felicit\u00e0\", anticipato una settimana prima dal singolo \"Le mie giornate\", nel cui relativo videoclip \u00e8 apparsa l'attrice Eleonora Giovanardi. Intorno allo stesso periodo prende nuovamente parte ad \"Amici di Maria De Filippi\" in qualit\u00e0 di autore, firmando l'inedito \"L'idea\" per Nicole Vergani; il 26 gennaio 2018 \u00e8 uscito l'album di Emma Marrone \"Essere qui\", nel quale sono presenti due brani che portano la firma di Casalino: \"Mi parli piano\", scritto con Davide Simonetta, pubblicato il 4 maggio 2018 come terzo singolo dell'album, e \"Malelingue\" scritto con Niccol\u00f2 Verrienti.\nDa \"Errori di felicit\u00e0\" viene estratto nel mese di giugno 2018 il terzo singolo \"Sgualcito cuore\", il cui video girato interamente a Burano viene pubblicato il giorno del suo compleanno come regalo per i fan. Ritroviamo la firma di Roberto Casalino nel sesto album in studio di Alessandra Amoroso, \"10\", nei brani \"Trova un modo\", secondo singolo che accompagna l'uscita dell'album il 5 ottobre 2018, scritto con Dardust e Casagrande, \"Declinami l'amore\" e \"La gente non sei tu\".\nNei primi mesi del 2019, oltre ad esibirsi con il suo \"Errori di Felicit\u00e0 Tour\" in diverse citt\u00e0 italiane tra cui Torino, Roma e Milano, viene invitato da Alessandra Amoroso ad aprire le date di Genova, Roma e Firenze del \"10 Tour\". Il 10 maggio 2019 Alberto Urso, vincitore di Amici 18 pubblica il suo primo album che contiene anche il brano \"Vento d'amore\" scritto da Casalino.\nIl 28 giugno 2019 Casalino ha pubblicato il singolo \"Diamante lei e luce lui\", che ha anticipato l'uscita, il 13 settembre, dell'album \"Il fabbricante di ricordi\". Il disco contiene alcuni dei suoi pi\u00f9 grandi successi scritti per altri artisti in dieci anni di carriera per l'occasione rivisitati e riarrangiati; alcuni di questi hanno visto la partecipazione di Alessandra Amoroso, Emma Marrone, Giusy Ferreri e Fedez. \"Sul ciglio senza far rumore\" feat. Alessandra Amoroso \u00e8 il secondo singolo tratto da \"Il fabbricante di ricordi\" ed uscito in contemporanea all'album.\nIl 18 ottobre 2019 esce il singolo \"Momenti perfetti\" di Giusy Ferreri, scritto da Casalino con Nicco Verrienti.\nAnni 2020.\nIl 31 gennaio 2020 viene pubblicato l'album \"This Is Elodie\" di Elodie, che contiene il brano \"Lontano\" scritto da Andrea Bonomo, Enrico Zoni e Roberto Casalino. A febbraio partecipa al 70\u00ba Festival di Sanremo come autore del brano \"Dov'\u00e8\" presentato in gara da Le Vibrazioni e classificatosi quarto al termine della manifestazione.\nNel 2021 prosegue la sua carriera di autore firmando il brano portato al 71\u00b0 Festival di Sanremo da Francesco Renga, \"Quando trovo te\" (in collaborazione con lo stesso Renga e con Dardust), il singolo di [[Romina Falconi] \"Magari vivi\", in collaborazione con quest'ultima, oltre a due brani per l'album \"[[Tutto accade]]\" di [[Alessandra Amoroso]]: \"Un senso ed un compenso\" e \"Un'impressione\". e co-firmando due brani per l'album \"[[Disumano]] di [[Fedez]]: \"Vittoria\" e \"Notte brava\". \nNel 2022 partecipa al suo nono [[Festival di Sanremo]] come autore del testo e coautore della musica del brano presentato da [[Le Vibrazioni]], \"Tantissimo\". A febbraio esce l'album \"[[Cortometraggi (album)|Cortometraggi]]\" di [[Giusy Ferrei] contente il brano \"Qualsiasi amore\" scritto da Roberto Casalino con Antonacci e Simonetta.\nCollegamenti esterni.\n[[Categoria:Autori partecipanti al Festival di Sanremo]]\n[[Categoria:Gruppi e musicisti del Lazio]]"}
{"id": "2409128", "revid": "287204", "url": "https://it.wikipedia.org/wiki?curid=2409128", "title": "Ancharakandy", "text": "Ancharakandy \u00e8 una suddivisione dell'India, classificata come \"census town\", di 21.882 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 53' 52 N e 75\u00b0 29' 32 E.\nSociet\u00e0.\nEvoluzione demografica.\nAl censimento del 2001 la popolazione di Ancharakandy assommava a 21.882 persone, delle quali 10.380 maschi e 11.502 femmine. I bambini di et\u00e0 inferiore o uguale ai sei anni assommavano a 2.156, dei quali 1.109 maschi e 1.047 femmine. Infine, coloro che erano in grado di saper almeno leggere e scrivere erano 18.724, dei quali 9.130 maschi e 9.594 femmine."}
{"id": "2409131", "revid": "599013", "url": "https://it.wikipedia.org/wiki?curid=2409131", "title": "Carl Henry", "text": ""}
{"id": "2409132", "revid": "287204", "url": "https://it.wikipedia.org/wiki?curid=2409132", "title": "Azhikode North", "text": " \nAzhikode North \u00e8 una suddivisione dell'India, classificata come \"census town\", di 22.001 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 55' 50 N e 75\u00b0 19' 25 E.\nSociet\u00e0.\nEvoluzione demografica.\nAl censimento del 2001 la popolazione di Azhikode North assommava a 22.001 persone, delle quali 10.928 maschi e 11.073 femmine. I bambini di et\u00e0 inferiore o uguale ai sei anni assommavano a 2.256, dei quali 1.128 maschi e 1.128 femmine. Infine, coloro che erano in grado di saper almeno leggere e scrivere erano 18.442, dei quali 9.290 maschi e 9.152 femmine."}
{"id": "2409133", "revid": "287204", "url": "https://it.wikipedia.org/wiki?curid=2409133", "title": "Aluva", "text": " \nAluva \u00e8 una suddivisione dell'India, classificata come \"municipality\", di 24.108 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 07' 16 N e 76\u00b0 21' 21 E.\nSociet\u00e0.\nEvoluzione demografica.\nAl censimento del 2001 la popolazione di Aluva assommava a 24.108 persone, delle quali 11.756 maschi e 12.352 femmine. I bambini di et\u00e0 inferiore o uguale ai sei anni assommavano a 2.303, dei quali 1.203 maschi e 1.100 femmine. Infine, coloro che erano in grado di saper almeno leggere e scrivere erano 20.977, dei quali 10.276 maschi e 10.701 femmine."}
{"id": "2409134", "revid": "435288", "url": "https://it.wikipedia.org/wiki?curid=2409134", "title": "TERRIERS", "text": ""}
{"id": "2409136", "revid": "104485", "url": "https://it.wikipedia.org/wiki?curid=2409136", "title": "Aula", "text": "Un'aula \u00e8 una stanza in cui si svolgono attivit\u00e0 didattiche o di apprendimento. Generalmente si trovano in edifici adibiti a tale funzione, come le scuole (sia pubbliche sia private), le universit\u00e0, ma anche in societ\u00e0 ed in organizzazioni religiose ed umanitarie. Le aule sono create appositamente per fornire un luogo sicuro per l'apprendimento, evitando interruzioni o distrazioni di vario genere.\nTipi di aula.\nA seconda delle dimensioni e delle classi da accogliere, le aule possono contenere da poche unit\u00e0 fino ad alcune centinaia di studenti. Solitamente un'aula di grosse dimensioni viene chiamata \"aula magna\". Altri esempi di aule sono i laboratori scientifici per gli studi di biologia, chimica e fisica, quelli di informatica e le palestre per le attivit\u00e0 sportive.\nPer lezioni che richiedono competenze specifiche o formazioni professionali vengono impiegati diversi tipi di aule, adeguatamente attrezzate con medesimi strumenti utilizzati in ambito professionale. Un contesto didattico il pi\u00f9 possibile aderente ad una situazione autentica permette di realizzare processi formativi con approccio di apprendimento situato.\nAttrezzatura.\nLa maggior parte delle aule hanno un'ampia superficie scrivibile dove l'insegnante o gli studenti possono condividere appunti con altri membri della classe. Tradizionalmente tale superficie \u00e8 una lavagna, sulla quale si tracciano scritte con l'ausilio di pezzi di gesso, ma in scuole meglio organizzate possono essere impiegate anche lavagne bianche (sulle quali si scrive con un pennarello) oppure lavagne interattive multimediali. All'interno delle aule si possono trovare anche televisori, mappe, tabelle, libri, monografie e proiettori per presentare informazioni ed immagini tramite un computer.\nSoluzioni alternative.\nSebbene l'aula sia l'ambiente usato maggiormente per l'apprendimento scolastico, in tempi recenti si stanno facendo strada nuove forme di insegnamento a distanza, come l'e-learning, che consentono lo studio senza doversi allontanare dalle proprie abitazioni. In questo modo non \u00e8 pi\u00f9 strettamente necessario recarsi fisicamente in un'aula, in quanto le stesse modalit\u00e0 di apprendimento possono essere svolte in qualunque posto, comunicando attraverso un computer o un dispositivo mobile.\ninoltre di recente \u00e8 stato avviato un progetto che prevede l'utilizzo di \"aule itineranti\", ovvero container facilmente trasportabili attrezzati per erogare lezioni frontali. "}
{"id": "2409139", "revid": "2149620", "url": "https://it.wikipedia.org/wiki?curid=2409139", "title": "Sole nero", "text": "Il sole nero, o Schwarze Sonne (in tedesco), nella runologia esoterica \u00e8 un simbolo solare, talvolta citato anche come \"Sonnenrad\" (\"la ruota del sole\" o \"ruota solare\"). Il simbolo \u00e8 noto principalmente per essere presente in forma di mosaico sul pavimento di una stanza del Castello di Wewelsburg, la cui ristrutturazione fu fortemente voluta da Himmler durante il periodo nazista.\nPrime rappresentazioni.\nIl disegno del simbolo ha dei riconoscibili precedenti in alcuni zierscheiben, ossia fibule, fibbie, ganci o elementi decorativi femminili risalenti al primo periodo dell'et\u00e0 del ferro europea. Successivamente, lo si ritrova nel periodo delle grandi migrazioni. Consistono generalmente di una serie di svastiche inscritte in un cerchio, dal cui centro si irradiano verso l'esterno. Il numero di raggi di queste fibule varia fra i cinque e dodici.\nGoodrick-Clarke (2002) collega il disegno di Wewelsburg con l'antico medioevo germanico e suppone che i manufatti originalmente fossero collegati a significati solari: \u201cla ruota solare a dodici raggi deriva dai dischi decorativi dei Merovingi dell'antico periodo medievale e suppone che esso rappresenti il sole in relazione con il passare dei mesi dell'anno\". Ci sono poi delle supposizioni da parte dello studioso sulle spille della Germania nazista, tenendo conto la possibilit\u00e0 che i progettisti del mosaico di Wewelsburg siano stati effettivamente ispirati da questi precedenti storici, il cui rinvenimento in quel periodo dest\u00f2 un notevole interesse, in particolare gli esemplari che includevano una svastica al loro centro.\nRiscoperta nella prima met\u00e0 del XX secolo.\nCon l'approfondirsi dell'interesse sentimentale patriottico per il folklore tedesco tra la fine del XIX secolo e l'inizio del XX secolo, inizi\u00f2 col Movimento v\u00f6lkisch uno studio e recupero delle antiche tradizioni che, con esponenti come Guido von List, si orient\u00f2 verso diversi aspetti esoterici.\nLa genesi, o riscoperta, del \"Sole nero\" non \u00e8 chiara: non \u00e8 compreso nella \"Das Geheimnis der Runen\" (\"il segreto delle rune\") del 1906 di Guido von List, ma fa la sua apparizione tra i simboli della Germanenorden societ\u00e0 occulta alla cui fondazione nel 1912 parteciparono esponenti come Eberhard von Brockhusen, il quale era anche un generoso finanziatore di Guido von List, ai cui scritti si ispirava anche la Societ\u00e0 Thule, nella quale il simbolo del \"Sole nero\" appare nel 1918.\nDurante gli anni '20 del ventesimo secolo, Karl Maria Wiligut riprese gli studi sulle rune e sulla simbologia esoterica germanica di Guido von List per elaborare un sistema iconografico neopagano (l'Irminismo) che ebbe una notevole influenza su Heinrich Himmler e sul misticismo nazista.\nUna variante della ruota solare era utilizzata anche dall'organizzazione Kraft durch Freude.\nIl simbolo fu adottato anche dal Vril Gesellschaft, organizzazione misterica pseudostorica, nota dagli anni sessanta del novecento, che sosteneva di essere stata fondata nel 1921 e di aver operato all'interno della Ahnenerbe, a sua volta componente culturale pseudo-scientifica (con spiccati interessi esoterici) delle SS. Il diplomatico ed esoterista cileno Miguel Serrano invece intendeva il sole nero come un vero e proprio corpo celeste che sarebbe stato il luogo di origine degli ariani.\nIl simbolo nel castello di Wewelsburg.\nIl \"sole nero\" \u00e8 presente in un mosaico marmoreo nella torre nord del castello di Wewelsburg, vicino alla citt\u00e0 di Paderborn, nel vano della ex \"Oberguppenf\u00fchrersaal\" (letteralmente: la sala di Obergruppenf\u00fchrer - la sala di SS-generali), completata tra il 1939 e il 1943. Di fatto, per\u00f2, non esistono fonti certe che chiariscano se il mosaico fosse presente gi\u00e0 prima della ricostruzione della torre stessa; i piani per la costruzione della torre-nord del castello di Wewelsburg non menzionano il mosaico col \"sole nero\".\nSecondo alcune fonti in origine al centro di detto ornamento era collocato un disco d'oro, tale iconografia \u00e8 stata interpretata come rappresentazione del sole visibile o il suo passaggio attraverso i mesi dell'anno. Il termine \"sole nero\", riferito alla ruota solare del castello di Wewelsburg, divenne popolare dopo la Seconda Guerra Mondiale. Normalmente, la stanza, dove \u00e8 situato l'ornamento, pu\u00f2 essere vista solo dall'esterno attraverso una porta munita di una griglia. A causa delle scarse condizioni d'illuminazione, il mosaico sul pavimento appare nero.\nGrande sarebbe stata l'importanza data al castello stesso e in particolare alla torre nord: a partire dal 1941, infatti, gli architetti iniziarono a riferirsi al complesso come al \"Centro del Mondo\", seguendo l'idea di Himmler che avrebbe voluto questo luogo come centro ideologico per il Reich. In quest'ottica la torre avrebbe dovuto essere al centro di una tenuta circolare di 1.27 chilometri di diametro. \n\u00c8 necessario specificare che non ci sono testimonianze che la \"Obergruppenf\u00fchrersaal\" sia stata effettivamente utilizzata nel corso della permanenza di Himmler al castello.\nUso contemporaneo.\nIl \"Sole nero\" viene principalmente utilizzato da organizzazioni e gruppi di estrema destra, neonazisti e suprematisti bianchi, spesso inisieme ad altri simboli legati all'ideologia nazista, come ad esempio la svastica. \nIl simbolo \u00e8 attualmente utilizzato dai nazisti della Comunit\u00e0 Militante Varesina dei \"Dodici Raggi\" (Do.Ra.), promotrice del circuito Skinheads 4 Skinheads. Era anche il simbolo associazione nazista Unit 88, operante in Nuova Zelanda alla fine degli anni novanta ed \u00e8 tra i simboli in uso dalla Antipodean Resistance, in Australia. Il battaglione Azov, uno dei cinque operanti nella guerra del Donbass, ha nel proprio stemma questo simbolo. \nIl simbolo del \"sole nero\" viene oggi anche utilizzato dalle organizzazioni dell'Etenismo, tedesco e internazionale, che riprendono le teorie \"irministe\" (\"Irminenschaft\") o del misticismo nazista: l'esposizione del \"sole nero\" presso queste organizzazioni non ha necessariamente finalit\u00e0 politiche: pu\u00f2 assolvere alla sua funzione rituale legata alla dottrina e al simbolismo cosmologico dell'Odinismo. Il simbolo viene utilizzato anche per la sua funzione di calendario, secondo il principio della \"ruota dell'anno\" ordinata e sviluppata sulle 4 principali festivit\u00e0 del calendario protogermanico, esso \u00e8 anche collegato allo studio ed all'uso delle rune."}
{"id": "2409142", "revid": "1543377", "url": "https://it.wikipedia.org/wiki?curid=2409142", "title": "USS Raleigh (CL-7)", "text": "L'incrociatore leggero USS \"Raleigh\" \u00e8 stato una unit\u00e0 della United States Navy della classe Omaha costruita nei primi anni venti, e fu radiato nel 1945. Fu la terza nave a portare il nome della citt\u00e0 di Raleigh nel Nord Carolina.\nIl \"Raleigh\" fu impostato dalla Bethlehem Steel Corporation, a Quincy nel Massachusetts il 16 agosto 1920; varato il 25 ottobre 1922; incorporato nel Boston Navy Yard il 6 February 1924, col capitano William C. Watts in comando.\nServizio.\nIl \"Raleigh\" era presente a Pearl Harbor il 7 dicembre 1941 al momento dell'attacco. Mancato dalla prima ondata, venne colpito da un siluro alla seconda ondata, circa alle 09:20; la ex corazzata USS \"Utah\", riclassificata prima come bersaglio e poi come nave addestramento cannonieri (AG-16), venne quasi subito sventrata da due siluri, e inizi\u00f2 a sbandare; dietro di essa il \"Raleigh\" venne centrato da un siluro. La sua galleggiabilit\u00e0 era a rischio per il forte sbandamento, per cui venne gettato a mare tutto ci\u00f2 che faceva peso in alto, e il giorno dopo la nave venne affiancata dalla USS \"Whitney\" e da rimorchiatori portuali, assicurata a dei grossi cassoni e poi portata in bacino per le riparazioni di emergenza che durarono fino al 22 dicembre. Subito dopo, venne inviata a San Francisco come scorta ad un convoglio e l\u00ec rimase in cantiere fino a marzo 1942.\nIl 23 luglio venne aggregata alla Task Force 15 (TF 15) con compiti di scorta ai convogli tra San Francisco, Hawaii, isole Samoa e Figi. Nel 1943 fu aggregato al Task Group 8.6 (TG 8.6), che operava nei pressi delle isole Aleutine, e dopo un raddobbo ad aprile, al TG 16.6 sempre nell'area delle Aleutine. Il 22 giugno 1944 venne tolta dai compiti operativi ed inviata ad Annapolis (sede dell'accademia navale statunitense) dove fu utilizzata in due corsi di guardiamarina, e il 2 novembre 1945 venne radiata a Filadelfia e rottamata nel 1946.\nRiconoscimenti.\nIl \"Raleigh\" ha ricevuto tre Service star per il servizio svolto."}
{"id": "2409152", "revid": "287204", "url": "https://it.wikipedia.org/wiki?curid=2409152", "title": "Santo Sorge", "text": "Il suo esatto ruolo non \u00e8 mai stato compreso, e viene ritenuto uno dei grandi \"sconosciuti\" della mafia siciliana e americana. La sua attivit\u00e0 criminale \u00e8 associata ai crimini commessi dalla famiglia Bonanno. \u00c8 stato buon amico di Lucky Luciano e nel dopoguerra ha rappresentato un sicuro collegamento tra la mafia siciliana e quella nord-americana. Comp\u00ec molti viaggi tra gli Stati Uniti e la Sicilia dove incontr\u00f2 pi\u00f9 volte Calogero Vizzini e Genco Russo (suo cugino), in collegamento con Lucky Luciano.\nI suoi primi problemi con le autorit\u00e0 giudiziarie risalgono al 1928, nella sua citt\u00e0 natale Mussomeli, per rissa e lesioni personali gravi. Le accuse sono state respinte quando il contadino che lo accus\u00f2, ritratt\u00f2 offrendo le sue scuse per aver causato problemi. Nel 1932 \u00e8 stato condannato a Parigi a sei mesi di carcere e ad una multa di 1.200 franchi francesi per uso di un passaporto falso. Un anno dopo fu condannato a Gand (Belgio) a cinque mesi e 20.000 franchi belgi per frode. Altre condanne per frode seguirono a Palermo nel 1937 e a Torino nel 1939.\nNel 1941 arriv\u00f2 negli Stati Uniti dalla Francia come clandestino, disse di chiamarsi Mario Lopez, e si protest\u00f2 vittima del fascismo, ottenendo nel 1948 la cittadinanza statunitense.\nNel 1948 \u00e8 stato condannato a tre anni e quattro mesi per cospirazione politica a Firenze (probabilmente legata ad attivit\u00e0 di spionaggio) e mantiene un ruolo rispettabile negli USA, attraverso incarichi di amministratore in societ\u00e0 di facciata come Rimrock International Oil Company di New York e il Foreign Economic Research Association (FERA). Dirige inoltre la Santo Sorge Trading Company, un'impresa di import-export, con sede nella 196 First Avenue - New York City, che tra il 1946 e il 1948, esportava generi alimentari ed indumenti in Italia. Nel maggio 1948, Sorge \u00e8 implicato, insieme a Carlo Gambino, nel caso della S.S. Panormus al porto di Filadelfia, un piroscafo che trasportava clandestinamente negli Stati Uniti un gran numero di immigrati siciliani e grossi quantitativi di eroina.\nNel 1957, all'interno di Cosa Nostra, raggiunse la posizione di rappresentante del sindacato dei \"bosses\", di assoluta fiducia quindi, con l'incarico di imbastire relazioni commerciali e di procurare investimenti col denaro proveniente dalle attivit\u00e0 illecite dell'organizzazione. Dati questi compiti, Santo Sorge, non pu\u00f2 essere inserito esattamente in una determinata famiglia mafiosa, in quanto la sua opera interess\u00f2 l'intera organizzazione."}
{"id": "2409158", "revid": "30580", "url": "https://it.wikipedia.org/wiki?curid=2409158", "title": "Gran Premio del Portogallo 1958", "text": "Il Gran Premio del Portogallo 1958 fu la nona gara della stagione 1958 del Campionato mondiale di Formula 1, disputata il 24 agosto sul Circuito Boavista.\nLa corsa vide la vittoria di Stirling Moss su Vanwall, seguito da Mike Hawthorn su Ferrari e Stuart Lewis-Evans su Vanwall."}
{"id": "2409159", "revid": "1994706", "url": "https://it.wikipedia.org/wiki?curid=2409159", "title": "Marketing di prossimit\u00e0", "text": "Il marketing di prossimit\u00e0 (\"proximity marketing\") \u00e8 una tecnica di marketing che opera su un'area geografica delimitata e precisa attraverso tecnologie di comunicazione di tipo visuale e mobile con lo scopo di promuovere la vendita di prodotti e servizi.\nQuesta tecnica di marketing non agisce su un target di utenti ben definito, bens\u00ec sugli individui che si trovano in una determinata area e siano in prossimit\u00e0 di un dispositivo attraverso il quale sia possibile instaurare una comunicazione; si tratta quindi di una modalit\u00e0 moderna della distribuzione di volantini pubblicitari cartacei che, trasformati in materiale digitale, possono diventare interattivi tramite gli apparati di \"proximity marketing\" pi\u00f9 evoluti come il (RFID, NFC, audio di prossimit\u00e0, \"motion capture\", \"eye tracking, iBeacon\").\nUtilizzi.\nIl proximity marketing pu\u00f2 trovare applicazione in molti contesti, come ad esempio nei cinema (programmazione, trailer, messaggi pubblicitari), centri commerciali (buoni sconto, descrizione dei prodotti), negozi di giochi (giochi Java/Flash per cellulare), fiere (mappe degli stand, agenda degli eventi, business card dei relatori), concerti (suonerie, video musicali), \"tourist information access point\" (informazioni varie).\nTecnologie.\nIl proximity marketing coinvolge tecnologie quali i sistemi Digital signage e Mobile Signage. I sistemi di proximity marketing spaziano dagli evoluti che sfruttano l'interazione con il movimento delle persone in una determinata area ai pi\u00f9 semplici che attivano un messaggio audio al passaggio di una persona, fino ai pi\u00f9 complessi che tramite telecamere, proiettori e/o moderni video interagiscono con l'utente con immagini e suoni divertendo e allo stesso tempo informando sulle offerte commerciali disponibili (moto usati in discoteche e pub). Anche la tecnologia touch screen entra in gioco nel marketing di prossimit\u00e0 per interagire a pi\u00f9 livelli con l'utente permettendo d'espandere le informazioni sui prodotti e servizi direttamente sugli scaffali e/o tramite totem informativi.\nDigital e Mobile Signage.\nIl digital signage \u00e8 una forma di pubblicit\u00e0, anche nota in Italia come segnaletica digitale, avvisi pubblicitari digitali, videoposter o cartellonistica digitale, i cui contenuti vengono mostrati ai destinatari attraverso schermi elettronici o videoproiettori appositamente sistemati in luoghi pubblici. In tutto il mondo, alla comunicazione tradizionale si stanno affiancando nuovi strumenti basati su tecnologie digitali in grado di migliorare il dialogo, interagire con i clienti e contribuire alle vendite. Per primo il Digital Signage ha saputo cogliere questa necessit\u00e0 sviluppando contenuti e tecnologie. I sistemi Digital e Mobile Signage sono media informativi basati su tecnologie hardware e software ad esempio pannelli LCD, LED o PLASMA e trasmettitori bluetooth, SMS che abbinano le pi\u00f9 moderne tecnologie visuali ai servizi informativi interattivi per rispondere all'esigenza sempre maggiore di fornire con maggiore efficacia, semplicit\u00e0 e chiarezza notizie e informazioni audio/video dinamiche e pubblicitarie.\nI sistemi Digital e Mobile Signage sono tra loro modulari e complementari. Possono interagire visualmente, uditivamente attraverso l'audio direzionale oppure interattivamente con i cellulari ed i pi\u00f9 moderni smartphone (bluetooth, nfc, rfid, ...).\nBluetooth Proximity.\nPer quanto dal punto di vista teorico usare il canale bluetooth per inviare messaggi multimediali ai cellulari e dispositivi portatili dotati della tecnologia sembra semplice e funzionale, in realt\u00e0 si dimostra nella pratica abbastanza complesso e poco remunerativo per quanto concerne il ROI ovvero il ritorno sull'investimento.\nLa problematica principale risiede nelle specifiche del protocollo di comunicazione stesso, vediamo come funziona un invio da un server di proximity marketing e un client:\nSolo l'accettazione permette di ricevere il contenuto. Il problema principale dell'uso del protocollo bluetooth \u00e8 legato al fatto che la maggioranza dei telefonini non suona e non vibra al ricevimento della richiesta d'autorizzazione e che quindi la maggioranza degli invii termina con lo stato: \u201cscaduto\u201d.\nQuindi sono molti i messaggi andati a vuoto e molto scarse le vere interazioni sia negative (chi rifiuta il contenuto) che positive (chi accetta il messaggio in entrata) ottenute tramite un sistema di marketing di prossimit\u00e0 basato sul protocollo bluetooth. Non tutti i cellulari una volta confermato (se notata in appena 30 secondi la richiesta, tempo standard di attesa, impostato sugli apparati server prima di liberare la risorsa) trattano il messaggio nello stesso modo: alcuni salvano il messaggio in una particolare cartella e lasciano all'utente il compito di cercarlo.\nPer alcuni dispositivi non \u00e8 sufficiente attivare il bluetooth e rende visibile l'apparato, nel caso dei cellulari Motorola la visibilit\u00e0 \u00e8 limitata a trenta secondi tramite la funzione trovami, per i possessori di questi cellulari quindi ricevere un messaggio pubblicitario o un contenuto informativo tramite un apparato di Proximity Marketing equivale ad andare di persona a chiedere un volantino a chi lo sta distribuendo. I primi iPhone e Blackberry non integravano il protocollo OBEX necessario per effettuare lo scambio di file. La nuova versione del iPhone \u00e8 invece bloccata e consente il trasferimento di file solo tra specifiche applicazioni, per evitare di bypassare l'Apple Store. Il supporto per la trasmissione Bluetooth \u00e8 invece disponibile su tutti i nuovi telefoni Blackberry di nuova generazione ma deve essere appositamente attivato entrando nella Galleria e scegliendo l'opzione \"Ricevi utilizzando Bluetooth\".\nI sistemi possono essere fastidiosi e molesti, in vicinanza ad un apparato di Proximity Marketing risulta difficile usare il bluetooth per scambiarsi un contenuto multimediale tra utenti. Spesso questi apparati mandano in blocco i cellulari contattati costringendo l'utente a spegnere e riaccendere il telefonino. In Francia ne \u00e8 stato regolamentato l'utilizzo limitandone l'utilizzo in zone Indoor (ad.es. centri commerciali, store, fiere, sale congressi) perch\u00e9 in contrasto con alcune forme di comunicazione militare.\niBeacon.\nSi tratta di un sensore di Prossimit\u00e0 basato sulla nuova tecnologie Bluetooth LE a basso consumo.\nLa tecnologia di iBeacon si basa su uno o una serie di access point senza cavi come quelli che potete avere in casa per il WiFi. La differenza fondamentale \u00e8 che un iBeacon genera una rete wireless Bluetooth. Tramite l'utilizzo dell'ultima generazione del protocollo di trasferimento dati, chiamato Bluetooth Low Energy (BLE), un access-point iBeacon si collega automaticamente ad un iPhone nelle vicinanze, a patto che quest'ultimo abbia attivato il Bluetooth e installata la specifica applicazione per il fornitore del servizio (come l'app Apple Store per i negozi di Apple). La funzione principale di iBeacon \u00e8 quella di tracciare la precisa posizione di un utente all'interno di un locale chiuso.\nApple ha cominciato a nascondere ricevitori iBeacon nei suoi Apple Retail Store negli Stati Uniti. In questo modo un acquirente pu\u00f2 entrare in un negozio tenendo il proprio iPhone, e venire riconosciuto quando si trova in prossimit\u00e0 di un iBeacon. Se, ad esempio, il dispositivo dell'utente viene riconosciuto dall'iBeacon posizionato in prossimit\u00e0 degli iMac, potr\u00e0 fornire informazioni sui computer tramite una notifica push sull'iDevice riconosciuto. Spostandosi invece verso l'iBeacon nascosto sotto lo scaffale degli accessori, \u00e8 possibile ottenere informazioni riguardo agli ultimi arrivi in termini di custodie e altoparlanti.\nProblematiche relative alla privacy per i sistemi basati sui protocolli di rete.\nIn alcune Nazioni, la privacy risulta essere di ostacolo nello sviluppo di simili tecniche commerciali. Ad esempio, la normativa Italiana in materia (art. 4 del d.lgs. 196/03) specifica che qualsiasi informazione che consente una identificazione \u00abanche indiretta\u00bb, mediante riferimento ad altre informazioni, di una persona fisica o giuridica rientra nella tutela prevista della normativa stessa.\nNel caso dei sistemi di Proximity Marketing basati sul protocollo Bluetooth e/o altri protocolli di rete viene registrato il MAC address che \u00e8 un identificativo univoco posto dal produttore del dispositivo hardware che permette di risalire alla persona fisica o giuridica che \u00e8 proprietaria del dispositivo che interagisce con i sistemi di marketing di prossimit\u00e0, \u00e8 anche possibile tracciare in un'area attraverso l'impiego di pi\u00f9 apparati i movimenti delle persone e anche di un singolo dispositivo. Il MAC address rappresenta la targa dei nostri dispositivi la sua identificazione \u00e8 in contrasto con la legge sulla privacy in quanto si pu\u00f2 risalire in modo indiretto al proprietario di un cellulare o altro dispositivo, basta tracciarne gli spostamenti e rilevare il suo dispositivo quando \u00e8 l'unico presente nel raggio d'azione di un apparato apparato BT di Proximity Marketing, senza nessuna interazione anche in modalit\u00e0 passiva.\nCon il MAC address \u00e8 possibile risalite al produttore e modello di un dispositivo BT, molti dei programmi di Proximity Marketing, lo fanno gi\u00e0, per esempio BlueMagnet! Non \u00e8 difficile in quanto i primi 3 ottetti del MAC, identificano il produttore tramite le assegnazioni OUI dell'IEEE, mentre i successivi tre (MAC-48 e EUI-48) o cinque (EUI-64) ottetti identificano il numero seriale assegnato al componente dal produttore che deve rispettare il criterio di unicit\u00e0."}
{"id": "2409160", "revid": "1305772", "url": "https://it.wikipedia.org/wiki?curid=2409160", "title": "Clan Mariano", "text": "Il Clan Mariano \u00e8 un'organizzazione criminale camorristica italiana, originaria dei Quartieri Spagnoli a Napoli, detta anche \"dei Picuozzi\", dal nome del caratteristico cordone che ciondola dal saio dei monaci.\nStoria.\nDurante la prima met\u00e0 degli anni ottanta, dopo il declino dei cutoliani, che controllavano i quartieri spagnoli con il capozona Mario Savio (detto \"o'bellillo\"), alleati con i Di Biasi e i Russo, incomincia ad affermarsi la famiglia dei fratelli Salvatore, Ciro e Marco Mariano, gi\u00e0 gregari dei fratelli Giuliano quando vennero arrestati nell'ambito dell'inchiesta sulla Nuova Famiglia del 1984. Il clan dei Mariano fu in guerra prima con i Faiano (i Di Biasi), e poi con l'Alleanza di Secondigliano agli inizi degli anni novanta per il controllo dei Quartieri Spagnoli. \nDopo la scissione di Salvatore Cardillo (soprannominato \"Beckenbauer\" per la sua somiglianza con il calciatore tedesco) e Antonio Ranieri (soprannominato \"Polifemo\", assassinato nel 1999), che non condividevano i metodi di spartizione dei fratelli Ciro e Marco Mariano, scoppi\u00f2 una faida interna al clan che culmin\u00f2 con gli eventi noti come Malapasqua, tra il venerd\u00ec e il sabato di pasqua del 1991, durante i quali furono uccise 4 persone e 3 rimasero ferite, tutte innocenti, nel giro di 24 ore. L'origine della faida, secondo la ricostruzione dei magistrati, risalirebbe al 24 marzo del 1991, domenica delle palme, in un agguato operato da Paolo Russo e da suo cugino Paolo Pesce, entrambi affiliati agli scissionisti Cardillo-Ranieri, nel tentativo di uccidere Vincenzo Romano (allora considerato il braccio destro di Ciro Mariano), riuscirono a colpire a morte solo il suo autista, Ciro Napoletano, mentre Vincenzo Romano, ferito, sopravvisse all'agguato. L'episodio scaten\u00f2 la reazione violenta dei Mariano nei giorni immediatamente successivi. Il 29 marzo, i killer agli ordini dei Picuozzi, il clan di Ciro Mariano, entrarono in azione decisi fino in fondo a punire i ribelli capeggiati dagli ex affiliati di spicco Beckembauer e Polifemo.\nI sicari tesero un agguato a Sant'Anna di Palazzo, nei pressi di via Chiaia, ma invece degli scissionisti i killer dei Mariano spararono e uccisero tre persone che con la malavita organizzata e con la guerra allora in atto ai Quartieri non avevano nulla a che fare.\nSotto i colpi di mitragliatori di fabbricazione israeliana furono assassinati Umberto Esposito, 30 anni, Carmine Pipolo, 34 e Luigi Terracciano 37, amici di vecchia data che stavano andando a giocare a calcetto.\nIl primo a cadere fu Esposito, residente in via Nardones, incensurato, impiegato in un negozio di ricambi per auto. Gli altri due, Terracciano, residente in via Gradoni a Chiaia, di professione tassista e Pipolo, l'unico dei tre con precedenti penali, impiegato in un laboratorio di pellicceria, tentarono la fuga, ma vennero ugualmente raggiunti da una sventagliata di mitra.\nUna quarta persona, Antonio Valente, 43 anni, macellaio, si precipit\u00f2 fuori dal negozio e col suo corpo fece scudo al figlio che si trovava proprio sulla traiettoria dei proiettili. L'uomo fu ferito allo stomaco ma se la cav\u00f2. \nDopo la strage, la risposta degli scissionisti capeggiati da Beckenbauer e da Polifemo non si fece attendere.\nIl giorno dopo, il 30 marzo, in via San Cosma fuori Porta Nolana, i killer agli ordini dei capi della scissione, ingaggiarono una sparatoria con 4 affiliati ai Mariano.\nAnche questa sparatoria, come quella del giorno precedente, si concluse con la morte di un innocente, l'agente di polizia libero dal servizio 'Salvatore D'Addario. \nIl poliziotto gettatosi nella mischia di revolverate, nel tentativo di fermare i killer dell'una e dell'altra fazione, venne ferito gravemente. Mor\u00ec dopo una settimana trascorsa tra la vita e la morte in un letto d'ospedale.\nIl clan in seguito si \u00e8 indebol\u00ec molto fino a diventare pressoch\u00e9 ininfluente.\nPer l'omicidio di Ciro Napoletano, autista di Vincenzo Romano, eseguito dai Cardillo-Ranieri, sono stati arrestati Paolo Pesce a Malaga, fermato dopo pochi mesi di latitanza e, il 31 luglio 2009, Paolo Russo, ricercato dal luglio 2007, catturato dai Militari del Nucleo Investigativo di Napoli in un appartamento in via vicinale Palazziello nel quartiere napoletano di Soccavo, dove si nascondeva.\nEsponenti.\nCiro Mariano: Boss del clan dei picuozzi, controllava la zona dei Quartieri spagnoli con la droga, le estorsioni e il \"lotto nero\". Amante della bella vita, degli alberghi a cinque stelle e dei locali alla moda, Ciro \u00e8 stato un capoclan diverso dai camorristi della provincia napoletana. Mentre era in guerra a Napoli, gi\u00e0 latitante, dava ordini da lontano ai suoi fedelissimi frequentando ristoranti del centro di Roma.\nGi\u00e0 sposato con Concetta Tecchio, si invagh\u00ec di una donna del Vomero, quartiere bene della citt\u00e0 di Napoli, Francesca Bourelly, figlia di un ingegnere, per la quale lasci\u00f2 la moglie. \nLa contiguit\u00e0 dei mondi sociali ed economici che caratterizzano la Napoli degli anni ottanta trov\u00f2 in questa vicenda un episodio paradigmatico del livello di infiltrazione camorristica nella vita cittadina. Quando il picuozzo venne arrestato anche la sua nuova compagna fin\u00ec sotto inchiesta, difesa dallo stesso avvocato.\nCiro Mariano si illuse di diventare imprenditore ma non ne aveva n\u00e9 la stoffa n\u00e9 la capacit\u00e0 manageriale. Incroci\u00f2 sulla sua strada Eduardo Sorrentino, amministratore di una societ\u00e0 finanziaria sull'orlo del fallimento, la Synthesis, che gestiva due famosi teatri cittadini, il teatro Cilea ed il Politeama, entrambi di propriet\u00e0 di Raffaele Scarano cognato dell'allora ministro Paolo Cirino Pomicino. Sorrentino, stretto dai debiti, si rivolse agli usurai, un giro che lo port\u00f2 in poco tempo a Emilio Tancredi (gi\u00e0 imputato nei processi sulla Nuova Famiglia) considerato affiliato al clan di Michele Zaza e a Ciro Mariano. Nell'inchiesta dei giudici Luigi Gay e Giuseppe Canonico il piano di risanamento della Synthesis, grazie al denaro dei Mariano, doveva essere coperto da un mutuo del Banco di Napoli da 8 miliardi e mezzo di lire, garantito dall'immobile del Politeama. Scarano avrebbe dovuto acquistare la propriet\u00e0 del Politeama esercitando il diritto di prelazione, una volta ottenuto il mutuo la somma sarebbe stata poi divisa: mezzo miliardo al Banco di Napoli, tre miliardi e mezzo a Scarano per la vendita del teatro, quattro miliardi e mezzo alla Synthesis per sanare i propri debiti. \nIn questo giro di denaro si deve inserire la costituzione della Politeama SpA, il cui socio al 50% sarebbe stato uno dei due mediatori dell'affare, tale Michelangelo La Porta emissario di Ciro Mariano e amico anche dell'altro mediatore Giuseppe Criscuolo. \nUn piano cos\u00ec perfetto avrebbe portato Ciro Mariano a diventare proprietario di uno dei teatri pi\u00f9 importanti della citt\u00e0 di Napoli. Sorrentino avrebbe ottenuto il mutuo grazie ad amicizie politiche ed a ciro Mariano l'operazione sarebbe costata solo 250 milioni di lire, si sarebbero, inoltre, utilizzati dei prestanome per gli assegni.\nIl sogno imprenditoriale dei picuozzi, il salto di qualit\u00e0 che li avrebbe portati al centro della societ\u00e0 napoletana, sfum\u00f2 in un ristorante romano con l'arresto di Ciro Mariano mentre si trovava in compagnia di La Porta e Criscuolo. Nel giro di poche settimane, grazie alle rivelazioni del pentito Pasquale Frajese la polizia annient\u00f2 il clan dei Mariano che in seguito perse potere nei Quartieri Spagnoli.\nCiro Mariano \u00e8 stato scarcerato il 18 aprile 2018, dopo 27 anni di reclusione.\nMarco Mariano: Fratello minore di Ciro e Salvatore, \u00e8 stato scarcerato alla fine di marzo 2009, dopo vent'anni di reclusione, per \"fine pena\", giunta 15 mesi prima per i meccanismi di sconto dovuti al tempo trascorso in carcere e alla buona condotta. \nPur avendo dichiarato, in una lettera pubblicata il 3 maggio sul Giornale di Napoli, la propria intenzione di voler rimanere lontano dagli ambienti di camorra, la sua scarcerazione, secondo gli investigatori, \u00e8 alla base di profondi mutamenti negli equilibri criminali nei quartieri spagnoli. \nI superstiti del clan starebbero tentando di riorganizzarsi intorno al fratello dello storico capo dei picuozzi, unendosi in alleanza con i clan degli Esposito, dei Lepre della zona del Cavone e degli Elia del Pallonetto di santa Lucia, a questo sodalizio si sarebbe unito anche il clan di Salvatore Terracciano (detto o'nirone) dei quartieri spagnoli, storico affiliato dei picuozzi. \nSalvatore Terracciano \u00e8 famoso anche per essere il padre di Emanuela Terracciano, condannata a dieci anni di reclusione per l'assassinio del giovane Nicola Sarpa nella notte di capodanno del 2009, nei quartieri spagnoli, sparando dei colpi di pistola in aria durante i festeggiamenti.\nNei quartieri spagnoli, in seguito alla caduta dei clan Di Biase e Russo, \u00e8 emerso il gruppo dei Ricci, facente capo al pregiudicato Enrico Ricci, ex commerciante, ed ai suoi due figli, alleati dei Sarno di Ponticelli.\nI Ricci sono alleati nei quartieri anche con Antonio D'Amico, detto \"fravulella\", uomo di fiducia del clan dei Sarno.\nIn questa ottica andrebbero inquadrati gli ultimi episodi accaduti nei quartieri spagnoli degli ultimi mesi, culminati nel raid di Montesanto del 26 maggio 2009, nel corso del quale ha perso la vita un fisarmonicista rumeno ed \u00e8 stato ferito un ragazzo di 14 anni.\nGli episodi di violenza sarebbero messaggi nei confronti di Marco Mariano e dei suoi fedeli allo scopo di scoraggiare qualsiasi velleit\u00e0 di riconquista dei quartieri spagnoli, dove i Ricci-Sarno gestiscono numerose piazze di spaccio, gestite sempre dagli stessi spacciatori i quali pagano una percentuale al boss di turno. Ulteriori interessi poi sono il racket, l'usura, il contrabbando ed il mercato del falso. \nMarco Mariano, gi\u00e0 colpito da un nuovo provvedimento restrittivo per un anno di casa di lavoro, il 7 luglio 2009 \u00e8 stato arrestato nuovamente.\nMarco Mariano ha iniziato a collaborare con la giustizia nel 2016"}
{"id": "2409162", "revid": "300067", "url": "https://it.wikipedia.org/wiki?curid=2409162", "title": "Bob Thornton (cestista)", "text": ""}
{"id": "2409168", "revid": "1086846", "url": "https://it.wikipedia.org/wiki?curid=2409168", "title": "Calcio Catania 1998-1999", "text": "Questa pagina raccoglie i dati riguardanti il Calcio Catania nelle competizioni ufficiali della stagione 1998-1999."}
{"id": "2409170", "revid": "116820083", "url": "https://it.wikipedia.org/wiki?curid=2409170", "title": "Ballad opera", "text": "Il termine ballad opera viene usato per riferirsi ad un genere di spettacolo teatrale britannico originario del XVIII secolo, e che continu\u00f2 a svilupparsi nei secoli seguenti. Vi sono molti tipi di \"ballad opera\". In seguito vengono descritti i principali sottogeneri.\nLe prime ballad opera.\nLa \"ballad opera\" venne definita \"una protesta settecentesca contro la conquista italiana della scena operistica londinese.\" Consiste in una genuina e spesso satirica parlata in lingua inglese, inframmezzata da canzoni che sono intenzionalmente molto brevi (per lo pi\u00f9 una sola stanza breve e ritornello) per minimizzare le disgregazioni al flusso della storia che tratta di personaggi delle classi inferiori, spesso criminali e caratteristi, mostrando una inversione dei valori morali rispetto ai valori positivi dell'opera italiana del periodo.\nLa prima e pi\u00f9 popolare \"ballad opera\" \u00e8 considerata \"L'opera del mendicante\" (\"The Beggar's Opera\") del 1728, su libretto di John Gay e musiche arrangiate da Johann Christoph Pepusch, entrambi probabilmente derivanti da teatri vaudeville di Parigi e riprodotti in lingua inglese. Essa era anche probabilmente influenzata dai lavori burleschi e musicali di Thomas D'Urfey (1653\u20131723) che aveva la reputazione di inserire nuovi testi in canzoni gi\u00e0 esistenti; una popolare antologia di questi pezzi venne pubblicata nel 1700 e frequentemente riedita. Un certo numero di pezzi presenti in questa antologia vennero riciclati in \"L'opera del mendicante\".\nGay produsse altri lavori in questo stile, compreso un sequel de \"L'opera del mendicante\", dal titolo \"Polly\". Henry Fielding, Colley Cibber, Arne, Dibdin, Arnold, Shield, Jackson of Exeter, Hook e molti altri produssero \"ballad opera\" che ottennero grande popolarit\u00e0. Dalla met\u00e0 del secolo, comunque, il genere and\u00f2 progressivamente in declino.\nAnche se trattavano degli strati pi\u00f9 bassi della societ\u00e0, i fruitori di questi spettacoli erano rappresentati dalla borghesia londinese. Come reazione all'opera seria (a quel tempo quasi sempre cantata in lingua italiana), la musica, per questi spettatori, era altrettanto satirica rispetto alle parole del testo. La trama in se stessa aveva dei riferimenti alla politica del tempo \u2014 in \"L'opera del mendicante\" il personaggio \"Peachum\" era una satira di sir Robert Walpole. Questi elementi satirici rischiavano spesso di essere censurati come fu nel caso della seconda opera di Gay, \"Polly\", seguito della \"L'opera del mendicante\".\nLe melodie originali delle \"ballad opera\" erano quasi sempre preesistenti (quasi alla maniera di un moderno \"jukebox\"): comunque erano tratte da un'ampia variet\u00e0 di fonti contemporanee, compresa la musica folk, arie popolari di compositori classici (come Purcell) e talvolta canzoncine per bambini o filastrocche. Una fonte significativa dalla quale provenivano queste musiche erano le arie popolari londinesi del XVIII secolo, ed il termine \"ballad opera\" proviene proprio da questo accostamento.\n\"The Disappointment\" (1762) rappresenta un primo tentativo statunitense di approccio alla \"ballad opera\".\nLa connessione con il Singspiel.\nNel 1736 l'ambasciatore Prussiano in Inghilterra commission\u00f2 un arrangiamento in lingua tedesca della popolare \"ballad opera\", \"The Devil to Pay\", di Charles Coffey. Questa venne rappresentata con successo ad Amburgo, Lipsia ed altre citt\u00e0 della Germania negli anni 1740. Una nuova versione venne prodotta da C. F. Weisse e Johann Adam Hiller nel 1766. Il successo di questa versione fu il primo di molti altri per questi autori, che vennero chiamati (secondo quanto riporta il Grove Dictionary of Music and Musicians) \"i padri del Singspiel\". (La trama di \"The Devil to Pay\" venne anche adattata nel 1759 per l'opera francese di Gluck, \"Le diable \u00e0 quatre\").\nPastoral Ballad Opera.\nUn successivo sviluppo, anche spesso riferito alla \"ballad opera\", fu una forma pi\u00f9 \"pastorale\". Dal punto di vista del soggetto, queste \"ballad operas\" erano antitetiche a quelle pi\u00f9 satiriche. Al posto del saccheggio di musica preesistente, come in \"L'opera del mendicante\", le melodie di queste opere erano originali anche se qualche volta ricordavano melodie folk o le imitavano. \"Love in a Village\" (1763) di Isaac Bickerstaffe e \"Rosina\" (1781) di Shield sono esempi tipici. Stranamente, molte di queste opere venivano eseguite dopo la rappresentazione di opere italiane.\nPi\u00f9 avanti nel secolo, commedie pi\u00f9 ampie come \"Il Duenna\" di Richard Brinsley Sheridan e gli innumerevoli lavori di Charles Dibdin si spostarono verso lo stile originale, ma rimaneva poco dell'impeto satirico della \"ballad opera\".\nIl XIX secolo.\nL'opera inglese de XIX secolo \u00e8 pesantemente derivata dalla forma \"pastorale\" della \"ballad opera\" e anche in opere di professionisti \"seri\" come John Barnett possono essere trovate tracce di elementi satirici. Molto dello spirito satirico (bench\u00e9 in una forma molto raffinata) dell'originale \"ballad opera\" pu\u00f2 essere trovato nel contributo che William Schwenck Gilbert d\u00e0 alle Savoy Opera di Gilbert e Sullivan, e la forma pi\u00f9 pastorale di \"ballad opera\" \u00e8 imitata, o almeno emulata, in una delle prime opere di Gilbert e Sullivan, \"The Sorcerer\".\nIl XX secolo.\n\"L'Opera da tre soldi\" di Kurt Weill e Bertolt Brecht (1928) \u00e8 un rifacimento de \"L'opera del mendicante\", trattando una storia simile con personaggi molto affini, e contiene molti degli stessi frizzi satirici. Di converso, viene usata una sola melodia tratta dall'opera originaria, mentre tutte le altre sono composizioni originali, e questa \u00e8 una fondamentale differenza con i dettami distintivi della \"ballad opera\".\nIn maniera completamente differente, \"Hugh the Drover\", un'opera in due atti di Ralph Vaughan Williams andata in scena nel 1924, ha dei riferimenti ai temi della \"ballad opera\" ma \u00e8 chiaramente molto pi\u00f9 vicina a \"Rosina\" di Shield che alla \"L'opera del mendicante\".\nNel XX secolo i cantanti folk hanno realizzato opere musicali con canzoni folk o simil-folk chiamate \"ballad operas\". Alan Lomax, Pete Seeger, Burl Ives, ed altri registrarono \"The Martins and the Coys\" nel 1944, e Peter Bellamy ed altri incisero \"The Transports\" nel 1977. La prima opera \u00e8, per certi versi, legata alla forma \"pastorale\" della \"ballad opera\", e la seconda al satirico canovaccio della \"Beggar's Opera\", ma entrambe sono espressione di una reinterpretazione del termine.\nIronicamente, \u00e8 nel teatro musicale di Kander &amp; Ebb \u2014 specialmente in \"Chicago\" e \"Cabaret\" \u2014 che il tipo di satira contenuta in \"L'opera del mendicante\" e nelle opere immediatamente seguenti, viene meglio conservata, anche se, specialmente in Weill, la musica \u00e8 composta espressamente, contrariamente a quanto accadeva nel XVIII secolo."}
{"id": "2409171", "revid": "767487", "url": "https://it.wikipedia.org/wiki?curid=2409171", "title": "A Man About Town", "text": "A Man About Town (tradotto in italiano Sulla buona pista) \u00e8 un cortometraggio muto del 1923 diretto da George Jeske. Prodotto da Hal Roach, \u00e8 interpretato da Stan Laurel.\nIl cortometraggio fu distribuito dalla Path\u00e9 Exchange, uscendo in sala il 16 settembre 1923.\nTrama.\nA bordo di un tram, il giovane Sonny adocchia una bella ragazza e subito se ne invaghisce. Quando ella scende dal tram Sonny fa altrettanto, iniziando a pedinarla maldestramente e finendo poi per perderne le tracce all'interno di una sartoria. Qui, mentre la ragazza si aggira tra i capi d'abbigliamento senza dar segno di aver notato le goffe attenzioni di Sonny, questi attira involontariamente l'interesse del detective Hunko che, sospettoso, inizia a seguirlo nei suoi spostamenti all'interno dell'edificio. I guai cominciano quando una mamma chiede a Sonny di badare per qualche istante al suo piccolo: nel momento in cui gli passa davanti la \"sua ragazza\", Sonny, indeciso sul da farsi, si sbarazza del bambino abbandonandolo nelle braccia del detective e riprende l'inseguimento. Dopo essere uscita in strada, la ragazza si reca da un'estetista per una \"manicure\": Sonny decide cos\u00ec di entrare nel vicino negozio di un barbiere per una rasatura, sempre inseguito dall'inseparabile detective. Quando si accorge che la ragazza \u00e8 di nuovo uscita in strada, Sonny, parzialmente rasato, si precipita fuori dal negozio e riprende a inseguirla, fino a quando ella, infastidita e spaventata dalla presenza del ragazzo, si avvicina a un poliziotto chiedendogli di allontanare definitivamente Sonny. Questi, tuttavia, riesce a sfuggire a Hunko e al poliziotto e, nel tentativo di continuare a seguire la ragazza, si aggrappa al sostegno di un furgone della polizia, da lui scambiato per un tram: i poliziotti agguantano prontamente Sonny, che viene infine condotto in carcere.\nProduzione.\nIl film fu prodotto dalla Hal Roach Studios.\nDistribuzione.\nDistribuito dalla Path\u00e9 Exchange, usc\u00ec nelle sale cinematografiche USA il 16 settembre 1923. Il film \u00e8 incluso in un'antologia della Kino International, \"The Stan Laurel Collection\", Volume 2 (1918-1926). Il DVD in NTSC (un B/N della durata totale di 355 minuti) fu distribuito il 3 giugno 2008."}
{"id": "2409173", "revid": "300067", "url": "https://it.wikipedia.org/wiki?curid=2409173", "title": "Ozell Jones", "text": "La tragica morte.\nIl 7 settembre 2006, Ozell Jones fu trovato dai parenti ucciso con arma da fuoco nel suo appartamento. Secondo il rapporto della polizia, Jones fu colpito a morte con un solo proiettile nella parte superiore della schiena. Le indagini sul caso rimangono aperte."}
{"id": "2409174", "revid": "63756", "url": "https://it.wikipedia.org/wiki?curid=2409174", "title": "Materiali rinforzati con fibre a matrice polimerica", "text": "I Fiber Reinforced Polymers (o FRP o materiali fibrorinforzati a matrice polimerica o semplicemente materiali fibrorinforzati) costituiscono una vasta gamma di materiali compositi, costituiti da una matrice polimerica di natura organica con la quale viene impregnato un rinforzo in fibra continua con elevate propriet\u00e0 meccaniche. Si distinguono dai compositi fibrorinforzati a matrice inorganica (FRCM), in cui la matrice inorganica, a base di cemento o di calce viene rinforzata con reti realizzate con fibre continue.\nSono il materiale ad oggi pi\u00f9 utilizzato per gli interventi di miglioramento strutturale degli edifici esistenti: nell'area del cratere de L'Aquila, per esempio, i FRP sono stati utilizzati come tecnologia prevalente nel 58% degli interventi\nL'uso degli FRP in Italia \u00e8 regolamentato dal Consiglio Superiore dei LL.PP. (vedi di seguito il paragrafo relativo).\nStoria.\nGi\u00e0 nell'antichit\u00e0 si era capito che accoppiando diversi materiali fra di loro si ottenevano prodotti finiti con caratteristiche migliori: un esempio sono i mattoni realizzati con argilla e paglia essiccati al sole, utilizzati dalle civilt\u00e0 della Mesopotamia.\nPer avere i primi materiali compositi in FRP bisogna aspettare il XX secolo: infatti solo nei primi anni quaranta viene prodotto il primo manufatto (una barca) in vetroresina.\nNegli anni sessanta compaiono le fibre di carbonio ad alta resistenza e di boro; mentre nei primi anni settanta vede la luce la fibra aramidica, con il nome commerciale di kevlar.\nPropriet\u00e0 e vantaggi.\nCome tutti i materiali compositi, gli FRP hanno un comportamento anisotropo ed eterogeneo, ma mostrano un comportamento prevalentemente elastico lineare fino al collasso.\nQuesti materiali presentano diverse peculiarit\u00e0, che variano in funzione della tipologia del singolo FRP e che ne determinano il campo di applicazione. Comunque tutti i prodotti fibrorinforzati presentano caratteristiche comuni quali:\nComportamento statico.\nLe fibre hanno una elevata resistenza a trazione e rappresentano pertanto gli elementi resistenti del materiale fibrorinforzato.\nInfatti, quando un materiale fibrorinforzato subisce uno sforzo assiale di trazione, gli sforzi veri e propri vengono assorbiti dalle fibre, mentre alla matrice polimerica si demanda il solo compito di distribuzione degli stessi fra le fibre, determinando cos\u00ec un'uniformit\u00e0 di sollecitazione tra queste.\nLa resina ha inoltre la funzione di protezione delle fibre dall'usura, nonch\u00e9 quella di assicurare un loro buon allineamento.\nI materiali FRP sono caratterizzati da un comportamento perfettamente elastico lineare fino alla rottura.\nTipologia della matrice polimerica.\nNegli FRP la matrice polimerica \u00e8 normalmente costituita da resine di tipo termoindurente, generalmente resine epossidiche e pi\u00f9 raramente in poliestere e in poliuretano.\nTipologia delle fibre.\nLe fibre utilizzate per la produzione di FRP devono avere o alta resistenza meccanica o elevato modulo elastico, a seconda della problematica da affrontare.\nLe pi\u00f9 comuni sono di:\nMeno usate sono le fibre di boro e quelle ceramiche.\nLe fibre sono costituite da filamenti continui molto sottili (diametro circa 10\u00a0\u00b5m) che commercialmente sono disponibili sotto varie forme, tra le quali le pi\u00f9 comuni sono:\nle fibre prima del loro utilizzo vengono trasformate in tessuti o pultrusi.\nTessuti.\nLe fibre impiegate per il rinforzo della matrice polimerica possono venire trasformate in tessuti realizzati per mezzo di telai analoghi a quelli utilizzati nella realizzazione dei prodotti tessili tradizionali.Dal punto di vista della configurazione geometrica si possono distinguere in:\nOltre alla configurazione geometrica, un tessuto \u00e8 caratterizzato dai seguenti parametri:\ni tessuti cos\u00ec ottenuti vengono impregnati in opera con le resine polimeriche.\nElementi Pultrusi.\nLa pultrusione (dall'inglese pultrusion: \"pull\" + \"extrusion\") \u00e8 il processo produttivo mediante il quale vengono realizzati alcuni manufatti in composito.\nTale tecnologia consiste in un processo di estrusione simile a quello utilizzato per la produzione dei laterizi durante il quale le fibre vengono tirate per garantir il loro perfetto allineamento prima di essere impregnate con la matrice polimerica.\nUn impianto di pultrusione comprende di regola:\nCon pultrusione si realizzano esclusivamente manufatti a sezione costante e con fibre tutte orientate in un'unica direzione.\nPertanto con questa tecnologia si producono esclusivamente lamine, profilati e barre di varia forma e sezione.\nProfilati pultrusi vengono, ad esempio, utilizzati in edilizia per la realizzazione di infissi.\nApplicazioni.\nIn commercio \u00e8 presente una vasta gamma di prodotti FRP in forma di lamine, nastri, tessuti, barre, profilati, utilizzati in vari settori quali:\nCalcestruzzo rinforzato con FRP.\nI calcestruzzi rinforzati con FRP si ottengono associando alle strutture in calcestruzzo armato normale o precompresso tessuti, barre, lamine e nastri in materiale composito fibrorinforzato.\nL'associazione dei due materiali in edilizia \u00e8 utilizzata sempre pi\u00f9 di frequente per il recupero di strutture esistenti, evitando cos\u00ec la demolizione delle stesse. Comunque i materiali FRP trovano impiego anche nella realizzazione di nuove costruzioni. \nRecupero strutturale.\nI casi pi\u00f9 frequenti sono: \nIn campo sismico, gli FRP permettono di aumentare la capacit\u00e0 portante e/o la duttilit\u00e0 di una struttura senza l'introduzione di nuove masse sismiche.\nTecnologie adottate.\nLe tecnologie pi\u00f9 utilizzate per il recupero strutturale sono:\nLe resine epossidiche utilizzate come adesivo garantiscono sia una ottima adesione fra il calcestruzzo e il materiale FRP che una adeguata trasmissione degli sforzi di taglio tra i due materiali senza che si manifestino pericolosi fenomeni viscosi che determinano scorrimenti relativi fra i due materiali.\nApplicazioni principali.\nPer i consolidamenti e/o rinforzi strutturali la fibra pi\u00f9 utilizzata \u00e8 quella di carbonio (poliacrilonitrile) che garantisce elevate propriet\u00e0 meccaniche.\nI materiali fibro rinforzati devono essere utilizzati per lavorare esclusivamente a trazione, infatti:\nRottura per delaminazione.\nNella progettazione di una struttura inflessa in calcestruzzo armato rinforzato con FRP \u00e8 necessario evitare il meccanismo di rottura per delaminazione.\nGli sforzi di trazione portati dal rinforzo vengono trasferiti alla struttura rinforzata attraverso sforzi di taglio trasmessi dalla resina utilizzata per l'incollaggio alla superficie in calcestruzzo. \nLa rottura per delaminazione si innesca quando la struttura raggiunge la sua crisi prima del raggiungimento del suo stato limite ultimo a flessione e/o taglio, a seguito della perdita di aderenza fra il materiale composito e la superficie della membratura in calcestruzzo armato. \nQuesto meccanismo di rottura \u00e8 di tipo fragile e pertanto si manifesta in maniera improvvisa.\nLa rottura per delaminazione a seconda dei casi si pu\u00f2 innescare:\nNuove costruzioni.\nNel campo nelle nuove costruzioni i materiali FRP, non hanno avuto lo sviluppo sperato.\nQuesti materiali pur avendo una elevata leggerezza e resistenza meccanica in confronto ai classici materiali da costruzione presentano diversi limiti di applicazione:\nSi \u00e8 provato ad utilizzare dei profilati in FRP in sostituzione di quelli in acciaio per la realizzazione di carpenterie metalliche e delle barre in FRP in sostituzione della tradizionale armatura in acciaio (solo sotto forma di barre dritte o di reti di ripartizione dei carichi) per la realizzazione di struttura in calcestruzzo armato.\nCertificazione e Marcatura CE.\nI materiali FRP rientrano tra quelli previsti alla lettera c) del punto 11.1 delle vigenti Norme Tecniche per le Costruzioni, approvate con D.M. 17 gennaio 2018.\nPossono essere utilizzati per il rinforzo di strutture i sistemi FRP che hanno ottenuto il Certificato di Verifica Tecnica (CVT) secondo le \"Linea Guida per la identificazione, la qualificazione ed il controllo di accettazione di compositi fibrorinforzati a matrice polimerica (FRP) da utilizzarsi per il consolidamento strutturale di costruzioni esistenti\", pubblicate con Decreto del Presidente del Consiglio Superiore dei Lavori Pubblici n. 220 del 9 luglio 2015.\nLa suddetta linea guida comprende i sistemi di rinforzo FRP, realizzati mediante l'impiego di fibre lunghe e continue di vetro, carbonio o arammide, ed immerse in una matrice polimerica termoindurente mentre esclude le matrici polimeriche termoplastiche."}
{"id": "2409176", "revid": "767487", "url": "https://it.wikipedia.org/wiki?curid=2409176", "title": "Roughest Africa", "text": "Roughest Africa \u00e8 un cortometraggio muto del 1923 diretto da Ralph Ceder e prodotto da Hal Roach con Stan Laurel.\nIl cortometraggio fu diffuso il 30 settembre 1923.\nTrama.\nL'Africa \u00e8 una terra magnifica che attira molti turisti, scienziati ed esploratori.\nTra questi ultimi c'\u00e8 il professor Stanislaus Laurello, giunto con la moglie e un collega (Finalyson) da Hollywood per catturare e fotografare alcuni animali rari, servendosi delle popolazioni locali che chiamano \"Mezzo-scemi\": infatti questi trasportano di viaggio in viaggio la mobilia, mentre i tre avventurieri girano in macchina.\nLa tappa \u00e8 un'isola africana dove iniziano i guai: il primo sfortunato sar\u00e0 Stanislaus. Poi i due colleghi cercano di fotografare qualche animale, non senza goffaggini e situazioni rocambolesche: una scimmia distrugge la macchina fotografica, Downe viene inseguito ovunque da un orso senza accorgersene e...perfino da uno struzzo!\nTutto sommato Stanislaus riesce a catturare almeno l'orso facendolo cadere in una botola, ma una scimmia l'aprir\u00e0 mentre questi ci \u00e8 sopra facendolo precipitare.\nTuttavia Stanislaus non si perde d'animo e continua la ricerca.\nInfatti trova insieme al compagno un grosso elefante e cercano di farlo avvicinare alla macchina per fargli una foto, ma durante il tentativo l'enorme pachiderma crolla sopra Hans.\nStanislaus tenta di sollevare la bestia con la macchina, ma rimane a terra sul sedile, mentre il resto dell'auto parte via...\nAlla fine l'elefante si alza da s\u00e9, lasciando libero Hans, che era rimasto fino in quel momento schiacciato sopra un cactus.\nDopo aver ucciso la bestia Hans e Stanislaus si trovano la strada bloccata da un feroce leone, che chiama il resto del suo branco dopo un tentativo di cattura fallito da parte dei due.\nTre giorni dopo Stanislaus \u00e8 ancora braccato dai felini, ma riesce a trovare l'auto e a fuggire, in compagnia di una puzzola che gli terr\u00e0 compagnia per tutto il viaggio di ritorno."}
{"id": "2409188", "revid": "599013", "url": "https://it.wikipedia.org/wiki?curid=2409188", "title": "Alessandro Zorzolo", "text": "Carriera.\nHa alternato 11 stagioni non consecutive in Serie A per la Pallacanestro Cant\u00f9 a stagioni nelle serie minori.\nHa chiuso la carriera nel 2008-09 giocando nel campionato di Serie C Dilettanti."}
{"id": "2409191", "revid": "125718001", "url": "https://it.wikipedia.org/wiki?curid=2409191", "title": "I Cugini di Campagna", "text": "I Cugini di Campagna sono un gruppo musicale pop italiano fondato nel 1970 a Roma.\nStoria.\nIl complesso musicale viene fondato nel 1970 su iniziativa di Silvano Michetti e successivamente scritturato dalla casa discografica Pull di Bruno Zambrini e Gianni Meccia; i due discografici scelgono per esso la denominazione \"agreste\", perch\u00e9 nelle loro intenzioni iniziali vorrebbero fosse un sodalizio musicale dal repertorio tradizionale italiano. La prima canzone del quartetto \u00e8 infatti \"Il ballo di Peppe\", lanciata dalla trasmissione \"Alto gradimento\", condotta da Gianni Boncompagni e Renzo Arbore. Lo scarso successo ottenuto dalla band in questa prima fase, unito al desiderio di proporre musica prodotta dai medesimi componenti, spinge il quartetto a cambiare genere.\nDal 1973 fino al 1977 i CdC ottengono il successo con canzoni come \"Anima mia\", a cui seguono \"Un'altra donna\" (che resta nella Hit Parade italiana nei primi dieci posti per pi\u00f9 di 44 settimane), \"Innamorata, 64 anni,\" \"Preghiera\", \"\u00c8 lei,\" \"Conchiglia bianca\", \"Tu sei tu.\" I brani sono composti da Ivano \"Poppi\" Michetti e Flavio Paulin e sono eseguiti in falsetto, effetto supportato dal registro di voce di Paulin che render\u00e0 caratteristiche le loro canzoni.\nDal 1978 in poi, dopo l'assestamento della formazione con l'ingresso del chitarrista/cantante Paul G. Manners al posto di Paulin, il complesso bissa il successo discografico con altri singoli: \"Dentro l'anima\", \"Solo con te\", \"Meravigliosamente\", \"No tu no\", \"Metallo\", \"Valeria\", \"Uomo mio\" e \"Cucciolo.\" Nel 1985 il brano \"Che cavolo d'amore\", segna la fine di un percorso che si chiude con le dimissioni di Paul G. Manners.\nDal 1986 (con l'ingresso del cantante Marco Occhetti al posto di Manners) fino al 1994 la band porta i suoi successi in giro per il mondo; sono, infatti, numerose le tourn\u00e9e che il quartetto compie. Dopo di che il tastierista Giorgio Brandi, nella formazione dal 1973, rassegna le dimissioni.\nDopo una breve pausa e l'ennesimo assestamento della formazione, nel 1997 il quartetto dei CdC ritorna alla ribalta discografica grazie alla trasmissione televisiva \"Anima mia\", condotta da Fabio Fazio e Claudio Baglioni. Il grande successo \u00e8 riscontrato dal rientro nella Hit Parade di due album e, nel 1998, la pubblicazione di un nuovo disco di canzoni inedite dal titolo \"Amor mio\".\nNel 2001 il complesso partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il successo del 1980 \"Meravigliosamente\".\nNick Luciani, voce dal 1994 al 2014, quarto cantante del complesso in ordine temporale, il 12 dicembre 2014 annuncia le sue dimissioni, accompagnate da una nota polemica nei confronti di Ivano Michetti, uno dei due fratelli gemelli, per discordanze sulla gestione del quartetto e denunciando \u00abmancanza di collaborazione, prove, allestimento degli spettacoli\u00bb, problemi che avrebbero portato a \u00abconcerti sempre pi\u00f9 scadenti\u00bb.\nNel 2015, la line-up del complesso dei CdC si \u00e8 assestata con Silvano Michetti (batteria), Ivano Michetti (chitarra e voce), Tiziano Leonardi (sintetizzatori e programmazione moduli ausiliari) e Daniel Colangeli (in sostituzione di Nick Luciani), nuova voce solista.\nDal 2015 al 2017 il gruppo prende parte al format televisivo \"MilleVoci\" di Gianni Turco.\nNel mese di ottobre 2020, Daniel Colangeli lascia il gruppo.\nNel marzo 2021, dopo quasi 7 anni di assenza, Nick Luciani torna ad essere nuovamente la voce dei Cugini di Campagna, in seguito a una rappacificazione tra Ivano Michetti e lo stesso Luciani.\nAspetti discografici.\nLa nascita, crescita e sviluppo del quartetto all'interno della piccola etichetta discografica Pull dal 1970 al 1981 ha fatto s\u00ec che sovente i componenti del complesso collaborassero, anche se non espressamente menzionati, alla realizzazione di brani di altri artisti della stessa casa discografica. Se, da un lato, la loro produzione non \u00e8 mai stata riproposta per intero anche dopo il buon successo della trasmissione televisiva di Fabio Fazio del 1997, sarebbe opportuno aggiungere alla discografia del quartetto quei brani originali inediti che, per caso o per intenzione, sono comparsi spesso all'interno di antologie (compilation):\nQuesti tre brani inediti appaiono per la prima volta in una antologia di successi del quartetto editi dalla D.V.More Record nei primi anni novanta e sono del periodo della prima formazione (1970-1972). Sia \"Aspetta amore\" che \"Bella gente\" compariranno su altre antologie di loro successi (Columbia - COL 489465 2 del 1997 e Sony-BMG 82876824552 del 2006).\nIn una antologia monografica abbinata al settimanale \"Panorama\" del luglio 2008, parte della collana intitolata \"Italian Beat\", compaiono per la prima volta alcuni brani delle origini, quali \"Il ballo di Peppe\", \"Tolon tolon\", \"Di di yammi\", \"Un letto e una coperta\", \"Viva d'Artagnan\" (Arnoldo Mondadori Editore - SIAE IB 08 09).\nNel 2014 esce un brano singolo, compreso in un'antologia con tutti i brani storici del quartetto, distribuito dalla Sony Music, che ha per titolo \"Ti ho sognata mentre stavi ritornando\". La musica del brano, che d\u00e0 il titolo alla stessa antologia composta da tre CD, \u00e8 stata composta da Ivano Michetti e Alessandro Hueber; su di essa Marco Elfo Buongiovanni ha steso il testo. Il brano \u00e8 stato licenziato dalle edizioni musicali Centotre, che in quota parte con la Klasse Uno e la Regno Unito ne detengono i diritti editoriali.\nI due dischi 45 rpm pubblicati in Argentina cantati in spagnolo vennero proposti con la copertina forata standard. Esiste anche una prima edizione di \"Amada m\u00eda/Yo te digo\" (Music-hall - MH 32210) del 1974, con copertina fotografica identica all'edizione italiana di \"Anima mia/Te la dico\". Salvo che per i titoli scritti in spagnolo, sia all'esterno che sulle facciate del disco, di fatto, i brani sono cantati in italiano.\nFormazione.\nIl complesso viene fondato a Roma nel 1970 scoperto dai talent-scout Gianni Meccia e Bruno Zambrini che ne saranno i produttori presso la propria casa discografica Pull, fino al 1981. I componenti della prima formazione, ideatrice del nome, presenti gi\u00e0 nel primo album omonimo del 1972, sono i fratelli Silvano e Ivano Michetti, Flavio Paulin, Gianni Fiori."}
{"id": "2409192", "revid": "300067", "url": "https://it.wikipedia.org/wiki?curid=2409192", "title": "Pete Williams", "text": ""}
{"id": "2409195", "revid": "300067", "url": "https://it.wikipedia.org/wiki?curid=2409195", "title": "Derrick Gervin", "text": ""}
{"id": "2409197", "revid": "15756", "url": "https://it.wikipedia.org/wiki?curid=2409197", "title": "Prini\u00e0s", "text": "Prini\u00e0s (\"\u03a0\u03c1\u03b9\u03bd\u03b9\u03ac\u03c2\" in greco) \u00e8 un villaggio appartenente alla prefettura di Candia situato nella zona centrale dell'isola di Creta. La cittadina \u00e8 un sobborgo della vicina Agia Varvara.\nIl piccolo borgo, che si presenta nel suo aspetto attuale del primo Novecento, si sviluppa intorno alla chiesa madre dedicata ad \"Agios Ge\u00f2rgios\" (San Giorgio) e si estende per circa 500 metri di lunghezza, mentre raggiunge poco pi\u00f9 di 200 metri in larghezza. Le case sono piuttosto varie e appartengono a diverse fasi, ma perlopi\u00f9 si tratta di costruzioni moderne. Oltre alla chiesa madre, a pianta centrale inaugurata nel 1961 da padre Isychios, \u00e8 presente un altro edificio religioso di culto ortodosso, alle porte della citt\u00e0 che si estende longitudinalmente nel senso sud-nord.\nEconomia.\nIn quanto paese rurale la sua economia non \u00e8 molto sviluppata basandosi principalmente sulle produzione agricola e di energia elettrica, infine sulla distillazione del Rak\u0131. Tuttavia \u00e8 celebre nel campo archeologico per i numerosi ritrovamenti che la circondano: l'antica cittadella di \"Rizinia\" sulla \"Pat\u00e9la\" (\"\u03a0\u03b1\u03c4\u03ad\u03bb\u03bb\u03b1\" in greco, cio\u00e8 altopiano); le \"Necropoli\"; \"Mandra di Gipari\" dov'era il quartiere dei ceramisti.\nSulla \"Pat\u00e9la\" \u00e8 pure presente il tempio di \"Agios Panteleimon\", una chiesetta greco-ortodossa m\u00e9ta di numerosi pellegrinaggi.\nPat\u00e9la di Prinias.\nRhizenia.\nSulla Pat\u00e9la \u00e8 stato identificato l'antico abitato di \"Rhizenia\". Qui Federico Halbherr nel 1894 localizz\u00f2 per primo dei resti dell'insediamento, ma furono le tre campagne di scavi condotte da Luigi Pernier (fra il 1906 e il 1908) a fare le scoperte pi\u00f9 importanti, restituendo due templi protoarcaici (denominati A e B) e i resti di una fortezza di et\u00e0 tardo classica - ellenistica. Dal 1969 gli scavi sono condotti dall'Universit\u00e0 degli Studi di Catania, diretti prima da Giovanni Rizza (fino al 2005) e poi fino ad oggi da Dario Palermo, mentre dal 1984 anche l'Istituto per i beni archeologici e monumentali (IBAM) partecipa alla ricerca scientifica del sito.\n\"Rhizenia\" \u00e8 fino ad oggi l'unica citt\u00e0 nota la cui continuit\u00e0 di vita \u00e8 attestata lungo il cosiddetto Medioevo ellenico e presenta tracce di frequentazione fino all'et\u00e0 ellenistica (quando viene edificato nella parte orientale della collina un impianto fortificato chiamato appunto \"La Fortezza\").\nNel suo ultimo impianto, databile al periodo compreso fra i secoli VIII e VII, la citt\u00e0 \u00e8 caratterizzata da una maglia di strade regolari che delimitano isolati composti da ambienti di grandi dimensioni. Dal sito sono emersi inoltre i resti di un santuario protoarcaico. Di recente (2007) si sono scoperti nuovi dati sui culti ivi praticati. \u00c8 infatti venuto alla luce un insieme di tre pilastrini identificato con una possibile triade divina (si tratterebbe di divinit\u00e0 \"aniconiche\" - cio\u00e8 prive di immagine - rappresentate dagli stessi pilastrini) che rievocano il \"Tripillar Shrine\" scoperto da archeologi canadesi a Komm\u00f2s (sulla costa meridionale dell'Isola), dove si era presupposto un legame con la frequentazione del sito da parte di mercanti e navigatori fenici.\nAgios Panteleimon.\nSulla \"Pat\u00e9la\", oltre agli scavi, \u00e8 presente il piccolo tempietto di \"Agios Panteleimon\" (\"\u0386\u03b3\u03b9\u03bf\u03c2 \u03a0\u03b1\u03bd\u03c4\u03b5\u03bb\u03b5\u03ae\u03bc\u03bf\u03bd\" in greco), eretto sulla punta pi\u00f9 alta e settentrionale dell'altopiano.\nQui ogni anno una gremita folla di fedeli si riunisce il pomeriggio del 26 e la mattina del 27 luglio, in occasione della festa del Santo. Si inizia con i Vespri del pomeriggio del 26 e si continua con la benedizione del pandolce tipico, condito con cannella e chiodi di garofano, e la sua distribuzione.\nAltri siti.\nNecropoli.\nNelle immediate vicinanze invece sono venute alla luce le antiche Necropoli, attestate durante lo stesso periodo di vita della citt\u00e0, ed esplorate tra il 1969 e il 1978.\nFurono identificate tre fasi:\nMandra di Gipari.\nProprio di fronte alla collina di \"Rhizenia\" si trova la localit\u00e0 \"Mandra di Gipari\", da dove sono emerse le antiche officine dei vasai. Tale opportunit\u00e0 ha svelato importanti dettagli tecnici circa il funzionamento dei forni, nonch\u00e9 - grazie al rinvenimento degli \"scarti di fornace\" si \u00e8 potuto stabilire quali forme si producevano nelle varie officine e l'ambito di destinazione nella citt\u00e0. Tra l'altro l'identificazione del Pittore di Prini\u00e0s, autore di alcuni vasi rinvenuti nella necropoli, ha aggiunto un tassello al \"periodo buio\" che separa il Neopalaziale dalle prime attivit\u00e0 dell'Arte Greca.\nFruizione del sito.\nUna caratteristica dei beni monumentali presenti sulla Pat\u00e9la di Prinias \u00e8, a causa della sua particolare posizione geografica, la sua difficile fruizione, nonch\u00e9 la conservazione e la manutenzione delle strutture ritrovate e mancando un programma di conservazione dei resti antichi, le potenzialit\u00e0 turistiche di tale importante ritrovamento fondamentale per la comprensione del processo evolutivo della citt\u00e0 greca si sono evidentemente paralizzate.\nGli scavi hanno evidenziato come servisse un progetto di musealizzazione dell'area, prendendo accordi con la Soprintendenza Archeologica di Candia e con l'amministrazione provinciale. Per questo \u00e8 stato presentato in tempi recenti un progetto che preveda da un lato l'indagine e la conoscenza dei monumenti sulla Pat\u00e9la, dall'altro la conservazione, il restauro e la fruizione degli stessi. Esso prevede un graduale abbandono della prassi che prevede solitamente l'interro delle strutture, salvo la \"testa\" dei muri.\nSi prevede pertanto la creazione di un modello di valorizzazione sia culturale che turistica applicabile anche ad altri siti dalle medesime difficolt\u00e0 riscontrate sulla Pat\u00e9la di Prini\u00e0s, che faccia uso di nuove metodologie digitali per il rilevamento, della progettazione e della gestione del sito. Lo studio delle strutture, dei materiali e delle tecniche edilizie, permetter\u00e0 il progetto di strutture modulari per la copertura dei beni e, contestualmente al restauro delle strutture, si studieranno anche i fregi decorativi ospiti nel Museo archeologico di Iraklio, con la collaborazione della Soprintendenza di Firenze. I calchi gi\u00e0 ottenuti tra il 2006 e il 2007, in accordo con il governo greco e lo stesso Museo di Iraklion, serviranno per la riproduzione fedele del complesso plastico di Prini\u00e0s, per il corretto restauro degli originali, nonch\u00e9 per una elaborazione di una nuova ipotesi ricostruttiva del \"Tempio A\", in occasione della riapertura del Museo di Iraklion.\nMuseo-antiquarium.\nUnitamente agli apporti anche economici delle amministrazioni locali cretesi sono previste una serie di divulgazioni sul piano scientifico, le edizioni di guide tri-lingue (greco, italiano e inglese), l'allestimento di un'esposizione didattica relativa anche alla storia e alle attivit\u00e0 della Missione archeologica italiana a Creta. Tale esposizione ospiter\u00e0 i calchi delle tombe dei cavalli (a cui si aggiungeranno i calchi del fregio dei cavalieri) e vari pannelli esplicativi bilingui, attualmente ospitata in alcuni locali messi a disposizione dall'amministrazione comunale di Prini\u00e0s. L\"'antiquarium\" nella cittadina di \"Prini\u00e0s\" potr\u00e0 ospitare le nuove scoperte che continuano a fare luce su un periodo sconosciuto della storia Greca. La sede prevista \u00e8 la vecchia scuola, ormai dismessa, lungo il corso principale del villaggetto. Il progetto per la riqualifica dell'edificio \u00e8 stato affidato nel 1989 all'architetto Giuseppe Pagnano\nBibliografia.\nD. Palermo, A. Pautasso, R. Gigli Patan\u00e9, \"Lo scavo del 2007 sulla Patela di Prini\u00e0s. Relazione preliminare\", in \u00abCreta Antica\u00bb, IX, 2008."}
{"id": "2409198", "revid": "36426", "url": "https://it.wikipedia.org/wiki?curid=2409198", "title": "Sacra Famiglia Canigiani (Raffaello)", "text": ""}
{"id": "2409200", "revid": "124808", "url": "https://it.wikipedia.org/wiki?curid=2409200", "title": "Mr Pitiful Soul Band", "text": ""}
{"id": "2409202", "revid": "767487", "url": "https://it.wikipedia.org/wiki?curid=2409202", "title": "Scanner 3D a luce strutturata", "text": "Un sistema a luce strutturata utilizza per il suo funzionamento la proiezione di un pattern direttamente sulla superficie dell'oggetto.\nProiezione di luce strutturata: basati sulla proiezione di una sequenza di pattern codificati.\nIn questo caso la deformazione indotta dalla superficie dell'oggetto viene acquisita tramite una telecamera e sfruttata per il calcolo delle coordinate tridimensionali. Questi sistemi sono detti anche a \u201ccampo intero\u201d perch\u00e9 per ogni punto sensibile\ndel CCD del sistema di acquisizione si ricava una tripletta(x,y,z). Dipendentemente dalla risoluzione della telecamera un sistema di questo tipo consente la digitalizzazione non di un solo punto alla volta, bens\u00ec di parecchie centinaia di migliaia di punti.\nProiettando una stretta banda di luce su un oggetto tridimensionale si produce una linea di illuminazione che appare distorta da punti di osservazione diversi dal proiettore e pu\u00f2 essere usata per una ricostruzione geometrica esatta della forma della superficie illuminata (sezione luminosa).\nIl procedimento con cui \u00e8 possibile ricostruire la forma dell'oggetto colpito \u00e8 detto triangolazione.\nUn metodo pi\u00f9 veloce e versatile \u00e8 la proiezione di schemi luminosi che consistono di molte linee in una volta sola o di frange luminose arbitrarie, questo permette l'acquisizione di molti campioni simultaneamente. Gli schemi pi\u00f9 usati consistono in linee parallele."}
{"id": "2409206", "revid": "599013", "url": "https://it.wikipedia.org/wiki?curid=2409206", "title": "Heckler &amp; Koch HK33", "text": "L\u2019HK33 \u00e8 un fucile d'assalto calibro 5,56\u00a0mm progettato dalla Heckler &amp; Koch nel 1968 e prodotto dalla stessa fino al 2001.\nStoria.\nVisto il grande successo del G3, il fucile G33 \u00e8 in diverse varianti; la serie fu adottata come arma d'ordinanza dalla \"For\u00e7a A\u00e9rea Brasileira\" e dalle forze armate di Tailandia e Malesia, stati in cui il fucile viene prodotto su licenza della HK. Il fucile non viene pi\u00f9 prodotto dalla Heckler &amp; Koch dal 2001 ma da altre aziende su licenza, come la Manufacture d'armes de Saint-\u00c9tienne e la Makina ve Kimya End\u00fcstrisi Kurumu.\nCaratteristiche.\nL'HK33 \u00e8 un'arma a fuoco selettivo con funzionamento a massa battente con ritardo a rullini.\nNella versione standard il fucile \u00e8 equipaggiato con un grilletto per uso ambidestro e un selettore a tre posizioni:\nQuando il selettore \u00e8 impostato sulla sicura, il grilletto dell'arma viene disabilitato.\nLa casa inoltre produce selettori in cui \u00e8 possibile sostituire la raffica libera con raffica controllata da 2 o 3 colpi, oppure una particolare configurazione con selettore a quattro posizioni:\nIl fucile pu\u00f2 essere alimentato da tre diversi tipi di caricatore:\nIl fucile \u00e8 dotato di uno spegnifiamma che abilita il fucile all'uso di granate da fucile e supporta le baionette per la serie G3.\nDurante il periodo di produzione il fucile ha subito piccole modifiche e il modello comprendente tutte queste modifiche viene generalmente identificato come HK33-E. Il calcio fisso \u00e8 stato rinforzato e l'impugnatura anteriore sintetica rimpiazzata con una nuova che permettesse il montaggio di un bipiede ripiegabile.\nL'appoggio per la spalla nei fucili con calcio telescopico \u00e8 stato modificato cos\u00ec da assomigliare il pi\u00f9 possibile a quello dell'MP5.\nIl fucile pu\u00f2 facilmente essere disassemblato in tre parti: il castello, il calcio (con la relativa molla di ritorno) e il gruppo del grilletto (con l'impugnatura a pistola)\nOrgani di mira.\nL'arma utilizza un mirino metallico regolabile con una diottra, regolabile in elevazione e deriva, avente quattro fori, contrassegnati con 100, 200, 300 e 400, per il tiro alle relative distanze.\nLa parte superiore del castello presenta delle scanalatura per l'aggancio delle scine (universali per le serie G3 e MP5) per l'utilizzo di ottiche telescopiche e visori notturni.\nAccessori.\nIncluso con il fucile \u00e8 presente un bipiede sganciabile, una baionetta (modello G3), cinghia per il trasporto, kit di pulizia del fucile e un dispositivo per riempire i caricatori pi\u00f9 rapidamente. In aggiunta, un HK33 pu\u00f2 montare sotto la canna un lanciagranate HK79.\nVersioni e varianti.\nNe furon prodotte quattro diverse versioni:\nE diverse varianti:"}
{"id": "2409207", "revid": "121086730", "url": "https://it.wikipedia.org/wiki?curid=2409207", "title": "Sir Barton", "text": "Sir Barton (Kentucky, 1916 - Wyoming, 30 ottobre 1937) \u00e8 stato un cavallo di razza purosangue inglese, campione in USA\nNel 1919 all'et\u00e0 di 3 anni fu il primo vincitore della Triple Crown of Thoroughbred Racing statunitense. Suo nonno Isinglass vinse la Triple Crown of Thoroughbred Racing inglese nel 1893. Nella sua carriera di corridore vinse un montepremi totale di 116.857 dollari e nella classifica dei 100 migliori cavalli da corsa statunitensi del XX secolo \u00e8 posizionato al n. 49.\nLa storia.\nSir Barton venne acquistato per la somma di 10.000 dollari nel 1918 alla fiera dei cavalli di Saratoga dal comandante J.K.L. Ross. Il suo allevatore era H. Guy Bedwell e il suo fantino fu Johnny Loftus, che rimase il suo unico fantino ufficiale fino al ritiro dalle corse.\nIn quell'anno Ross partecip\u00f2 con Sir Barton al \"Kentucky Derby\" al quale aveva anche iscritto anche un altro cavallo di sua propriet\u00e0 di nome Billy Kelly. Lo scopo era quello di far gareggiare Sir Barton come gregario per spronare Billy Kelly alla vittoria ma il cavallo appena acquistato dimostr\u00f2 immediatamente le sue doti di grande corridore e in quell'occasione vinse il derby al posto del favorito distanziandolo di ben cinque lunghezze. Dato il suo innato talento nei circuiti ippici, Sir Barton fu spedito dopo soli quattro giorni dalla vittoria al \"Kentucky Derby\", al \"Pimlico Race Course\" di Baltimora (Maryland) per correre la prestigiosa \"Preakness Stakes\". Durante questa gara il cavallo distanzi\u00f2 gli altri concorrenti di 6 lunghezze e alla fine del circuito attravers\u00f2 il traguardo in canter, lasciando gli avversari alle sue spalle per la distanza di 4 lunghezze.\nLa gara successiva alla quale partecip\u00f2 fu la Withers Stakes nello stato di New York che vinse senza problemi. Dopo soli dieci giorni da quest'ultima competizione, Sir Barton partecip\u00f2 alla \"Belmont Stakes\" che si corre al Belmont Park di New York e che rappresenta la terza gara per la vittoria della Triple Crown of Thoroughbred Racing, gara che vinse con facilit\u00e0 stabilendo anche un record di pista. Sir Barton divenne cos\u00ec il primo vincitore della Triple Crown of Thoroughbred Racing americana in soli 32 giorni dal suo debutto e nel 1919 fu nominato \"Cavallo dell'anno\".\nIl ritiro.\nAll'et\u00e0 di quattro anni, Sir Barton vinse cinque delle dodici gare alle quali venne iscritto nella stagione del 1920. In una di queste gare, la \"Saratoga Handicap\" che si svolge a Saratoga Springs in New York, batt\u00e9 il favorito purosangue Exterminator e il 28 agosto del 1920 vinse e stabil\u00ec un record di pista al \"Merchants and Citizens Handicap\", sempre a New York. Il cavallo balz\u00f2 alle cronache per aver gareggiato il 12 ottobre del 1920 contro il grande campione Man o' War al \"Kenilworth Park\" di Windsor in Ontario (Canada), gara che perse di sette lunghezze per un problema ad uno zoccolo che gli caus\u00f2 un rallentamento in pista. Dopo questa sconfitta, venne ritirato dai circuiti ippici e ben presto venne dimenticato dal pubblico.\nNel 1922 J.K.L. Ross decise di venderlo e il cavallo venne acquistato da BB Jones, un allevatore che lo port\u00f2 alla Audley Farm a Berryville in Virginia, dove rimase fino al 1933.\nSir Barton venne utilizzato come stallone per incrementare il numero di cavalli purosangue nella United States Army Quartermaster Corps, una branca di supporto della US Army americana sita in Fort Robinson, Nebraska. Dopo aver reso questo servizio, venne nuovamente venduto ed acquistato da J.R. Hylton, un altro allevatore che lo port\u00f2 nel suo ranch in Wyoming.\nSir Barton mor\u00ec il 30 ottobre del 1937 all'et\u00e0 di 21 anni a causa di una colica e venne seppellito sulle pendici delle montagne a Laramie nella Contea di Albany in Wyoming. Successivamente le sue spoglie vennero spostate al Washington Park in Douglas, Wyoming dove venne eretta in suo onore una statua per ricordare il primo vincitore della Triple Crown americana.\nNel dicembre del 2008 venne deposta un'altra statua raffigurante il campione davanti al fienile dell'Audley Farm.\nPedigree.\nPedigree di Sir Barton:"}
{"id": "2409209", "revid": "1086846", "url": "https://it.wikipedia.org/wiki?curid=2409209", "title": "Unione Sportiva Palermo 1956-1957", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1956-1957.\nStagione.\nAppena promosso in Serie A dopo essere arrivato al secondo posto nel campionato cadetto dell'anno precedente, sotto i migliori auspici come al solito disattesi, il Palermo torna immediatamente in Serie B terminando il campionato al 18\u00ba e ultimo piazzamento con 22 punti, con il minor numero di vittorie (7), il minor numero di pareggi (8), il maggior numero di sconfitte (19), il peggior attacco (32 gol segnati) e la peggior difesa (63 gol subiti). \n\u00c8 la prima volta assoluta che il club conclude la propria stagione in massima divisione all'ultima posizione retrocedendo.\nDalla 25\u00aa alla 30\u00aa giornata la squadra inanella la pi\u00f9 lunga serie di sconfitte consecutive della sua storia in massima serie, sei partite, anche se poi tale record negativo sar\u00e0 superato 61 stagioni e 60 anni dopo, nel 2016-2017. Tra queste, nell'ultima, figura un roboante 6-4 in casa della , all'epoca immischiata nella lotta salvezza (infine ottenuta col 9\u00ba posto) l\u2019anno precedente della vincita della propria prima stella, ad oggi una delle 24 partite con 10 gol ed una delle 4 partite con lo stesso punteggio nella storia della Serie A a \"girone unico\", nonch\u00e9 quella con pi\u00f9 reti della stessa annata. Questa, seppur persa sul campo, rappresenta ai rosanero anche la gara in trasferta con il massimo numero di goal in tutti livelli calcistici che abbia giocato e, al contempo, quella con pi\u00f9 marcature in massima categoria.\nDa segnalare, nella sessione invernale di mercato, l'arrivo di Santiago Vernazza dal , futuro idolo dei tifosi, che, nonostante la retrocessione, riesce a totalizzare ben 11 reti nel girone di ritorno.\nOrganigramma societario.\nArea direttiva\nArea tecnica"}
{"id": "2409215", "revid": "466539", "url": "https://it.wikipedia.org/wiki?curid=2409215", "title": "Vittoria Alliata di Villafranca", "text": "Biografia.\nDiscendente della famiglia Alliata, \u00e8 figlia del principe Francesco Alliata di Villafranca ed \u00e8 cugina di Dacia Maraini. Ha frequentato il Lyc\u00e9e Chateaubriand di Roma. \u00c8 laureata in diritto islamico, ed \u00e8 una studiosa del mondo arabo.\nConosciuta come prima traduttrice italiana de \"Il Signore degli Anelli\" di J. R. R. Tolkien, a partire dagli anni settanta ha iniziato la pubblicazione di alcuni libri, ispirati a viaggi in Africa e in Asia, con particolare interesse per la condizione femminile nel mondo islamico. Ha anche firmato, nel 1980, la traduzione per Einaudi dei poemi \"Mausoleum\" e \"La fine del Titanic\", di Hans Magnus Enzensberger.\nI suoi libri, spesso pubblicati come memorie di viaggio e di costume, contengono delle analisi sul mondo islamico: il \u00e8 \"Harem, memorie d'Arabia di una nobildonna siciliana\", pubblicato da Garzanti nel 1980. \u00c8 impegnata nella manutenzione della casa di famiglia, Villa Valguarnera a Bagheria."}
{"id": "2409218", "revid": "729019", "url": "https://it.wikipedia.org/wiki?curid=2409218", "title": "Muscolo elevatore del labbro superiore e dell'ala del naso", "text": "Nell'anatomia umana il Muscolo elevatore del labbro superiore e dell'ala del naso \u00e8 un muscolo del naso descritto per la prima volta da Eustachio, \u00e8 il nome pi\u00f9 lungo dato ad un muscolo.\nAnatomia.\nSi tratta di uno dei 3 muscoli che parte dal labbro superiore finendo nell'ala del naso, viene chiamata anche porzione angolare, gli altri due si chiamano muscolo elevatore del labbro e muscolo piccolo zigomatico.\nFunzioni.\nSvolge due funzioni: dilata le narici e solleva la pelle del labbro superiore."}
{"id": "2409220", "revid": "767487", "url": "https://it.wikipedia.org/wiki?curid=2409220", "title": "Selettore di fuoco", "text": "Il selettore di fuoco \u00e8 un dispositivo di un'arma da fuoco (un'arma automatica o arma semi-automatica) che ne modifica la modalit\u00e0 di fuoco.\nModalit\u00e0 selezionabili.\nIl selettore di fuoco pu\u00f2 arrivare ad avere quattro posizioni:"}
{"id": "2409225", "revid": "125814889", "url": "https://it.wikipedia.org/wiki?curid=2409225", "title": "Marius", "text": "Persone.\n- Marius il supremo (10000 a.C.-2022) Ultimo profeta di Allah"}
{"id": "2409227", "revid": "729019", "url": "https://it.wikipedia.org/wiki?curid=2409227", "title": "Muscolo depressore del labbro inferiore", "text": "Nell'anatomia umana il muscolo depressore del labbro inferiore o muscolo quadrato del labbro inferiore \u00e8 un muscolo facciale, descritto dall'anatomista Eustachio.\nAnatomia.\nSi ritrova sotto il labbro fra il muscolo mentale e muscolo depressore dell'angolo della bocca, \u00e8 innervato dal nervo faciale."}
{"id": "2409229", "revid": "339392", "url": "https://it.wikipedia.org/wiki?curid=2409229", "title": "Genizah", "text": ""}
{"id": "2409230", "revid": "287204", "url": "https://it.wikipedia.org/wiki?curid=2409230", "title": "New York Shipbuilding Corporation", "text": "La New York Shipbuilding Corporation (o New York Ship in breve ) fu fondata nel 1899 ed apr\u00ec il suo primo cantiere navale nel 1900 a Camden (New Jersey), sulla sponda est del fiume Delaware. Essa costru\u00ec pi\u00f9 di 500 navi per la US Navy, la marina mercantile statunitense, la USCG ed altri contesti marittimi.\nLa sua attivit\u00e0 spazi\u00f2 dalle portaerei alle chiatte, dalle corazzate alle navi passeggeri di lusso. Al suo apice nella seconda guerra mondiale, fu il pi\u00f9 grande e produttivo cantiere al mondo. Tra le sue produzioni pi\u00f9 note ci sono il cacciatorpediniere USS Reuben James (DD-245), l'incrociatore USS Indianapolis (CA-35), la portaerei USS Kitty Hawk (CV-63), la nave a propulsione nucleare NS Savannah, ed una quartetto di navi di linea per merci e passeggeri denominato Four Aces (Quattro Assi). L'attivit\u00e0 del cantiere cess\u00f2 nel 1967 e attualmente le installazioni che appartenevano al cantiere sono adesso integrate nel porto di Camden."}
{"id": "2409233", "revid": "729019", "url": "https://it.wikipedia.org/wiki?curid=2409233", "title": "Ships with Sails", "text": "Ships with Sails \u00e8 una canzone del gruppo rock statunitense The Doors, scritta da Robby Krieger, John Densmore e Ray Manzarek. \u00c8 il secondo singolo estratto dall'album Other Voices e pubblicato nel gennaio 1972. Il singolo in questione \u00e8 il quindicesimo nella discografia dei singoli dei The Doors."}
{"id": "2409236", "revid": "729019", "url": "https://it.wikipedia.org/wiki?curid=2409236", "title": "Campobello Island", "text": "Campobello Island \u00e8 un'isola canadese posta all'ingresso della baia di Passamaquoddy, vicino all'entrata alla baia di Cobscook e all'interno della baia di Fundy. L'isola fa parte della Charlotte County, Nuovo Brunswick, ma \u00e8 collegata dal Franklin Delano Roosevelt Bridge con Lubec, Maine, la punta pi\u00f9 orientale degli Stati Uniti."}
{"id": "2409239", "revid": "729019", "url": "https://it.wikipedia.org/wiki?curid=2409239", "title": "Muscolo mentale", "text": "Nell'anatomia umana il muscolo mentale, chiamato anche fiocco di mento, \u00e8 il muscolo profondo della regione del mento. Il muscolo mentale fa parte della famiglia dei muscoli mimici, ossia quelli con cui il volto mima le espressioni.\nAnatomia.\nSi ritrova sotto il muscolo orbitale della bocca, circondato dal muscolo depressore del labbro inferiore."}
{"id": "2409240", "revid": "767487", "url": "https://it.wikipedia.org/wiki?curid=2409240", "title": "Get Up and Dance/Tree Trunk", "text": "Get Up and Dance/Tree Trunk \u00e8 un 45 giri del gruppo rock psichedelico americano The Doors pubblicato dalla Elektra Records nel giugno 1972.\nIl disco comprende il primo singolo estratto dall'album Full Circle, scritto da Robby Krieger, Ray Manzarek e John Densmore, e la B-Side \"Tree Trunk\", canzone che non appare in nessun altro album. In \"Get Up and Dance\" la voce del tastierista del gruppo Ray Manzarek viene accompagnata da un gruppo di coriste femminili, mentre al basso c'\u00e8 Chris Ethridge.\nTree Trunk.\nIl brano \u00e8 uno dei tre singoli del Lato B realizzati dai The Doors che non fanno parte di alcun album. Gli altri due sono \"Who Scared You\" (il Lato B di \"Wishful Sinful\", pubblicato dalla Elektra Records nel 1969) e \"(You Need Meat) Don't Go No Further\" (il Lato B di \"Love Her Madly\", pubblicato sempre dalla Elektra Records nel 1971), ed entrambi appaiono sull'album compilation \"Weird Scenes Inside the Gold Mine\".\nTree Trunk \u00e8 la canzone pi\u00f9 rara e meno conosciuta dei Doors, infatti l'unica versione in commercio \u00e8 rimasta quella del 1972 fino alla pubblicazione non ufficiale nel 2010 da parte della Howlin Wolf Records come traccia bonus nella raccolta su CD singolo dei due album Other Voices e Full Circle."}
{"id": "2409241", "revid": "1543377", "url": "https://it.wikipedia.org/wiki?curid=2409241", "title": "Muscolo buccinatore", "text": "Nell'anatomia umana il muscolo buccinatore \u00e8 un muscolo che occupa la parte che va dall'osso mascellare alla mandibola.\n\u00c8 considerato, assieme a quello orbicolare del labbro, un muscolo mimico appartenente alla faccia. Forma la parte anteriore della guancia o la parete laterale della cavit\u00e0 orale.\nAnatomia.\nAvvolge parte della bolla adiposa del Bichat ed \u00e8 ricoperto in parte dal muscolo massetere.\nNasce dalle superfici esterne dei processi alveolari della mascella e della mandibola, corrispondenti alle tre coppie di denti molari- \u00c8 in rapporto posteriormente con il rafe pterigo-mandibolare che lo separa dal costrittore faringeo superiore\nOrigine: rafe pterigo-mandibolare e strutture ossee circostanti.\nInserzione: modiolo.\nLe fibre convergono verso l'angolo della bocca, dove le fibre centrali si intersecano tra loro, quelle che dal basso sono continue con il segmento superiore del m.orbicolare della bocca e quelle dall'alto sono contigue con il segmento inferiore.\nLe fibre superiori e inferiori sono portate in avanti nel labbro corrispondente senza decussare.\nInnervazione.\nL'innervazione della funzione motrice \u00e8 dal ramo buccale del nervo facciale (nervo cranico VII).\nL'innervazione sensoriale viene fornita dal ramo buccale (uno dei rami muscolari) della parte mandibolare del trigemino (nervo cranico V).\nFunzione.\nDurante la masticazione sposta il cibo dallo spazio compreso tra i denti e le guance verso i denti per essere masticato. Contraendosi bilateralmente consente inoltre di soffiare.\nEtimologia.\nIn passato il muscolo del buccinatore \u00e8 stato scritto anche come muscolo bucinatore. Un bucinatore nel latino classico \u00e8 un trombettista o, pi\u00f9 precisamente, colui che soffia la bucina. Il nome bucina potrebbe riferirsi nell'antichit\u00e0 romana a un corno o alla tromba, un corno da pastore o una tromba di guerra ."}
{"id": "2409243", "revid": "729019", "url": "https://it.wikipedia.org/wiki?curid=2409243", "title": "The Mosquito", "text": "The Mosquito \u00e8 una canzone del gruppo rock statunitense dei Doors. \u00c8 il secondo singolo estratto dall'album Full Circle e pubblicato nell'agosto 1972. Il 45 giri scal\u00f2 le classifiche fino ad arrivare alla posizione massima n\u00b085. Nella canzone \"The Mosquito\" i The Doors vengono accompagnati al basso da Leland Sklar.\nGli Squallor hanno inciso nel 1973 una cover di questo brano con il testo in italiano (scritto da Daniele Pace e Giancarlo Bigazzi), \"Non mi mordere il dito\"."}
{"id": "2409244", "revid": "1005847", "url": "https://it.wikipedia.org/wiki?curid=2409244", "title": "Elezioni amministrative a San Marino", "text": ""}
{"id": "2409245", "revid": "256896", "url": "https://it.wikipedia.org/wiki?curid=2409245", "title": "Giunte di Castello", "text": ""}
{"id": "2409246", "revid": "256896", "url": "https://it.wikipedia.org/wiki?curid=2409246", "title": "Capitani di Castello", "text": ""}
{"id": "2409247", "revid": "1543377", "url": "https://it.wikipedia.org/wiki?curid=2409247", "title": "Cosmologia non standard", "text": "Una cosmologia non standard \u00e8 un qualsiasi modello cosmologico dell'universo che \u00e8 stato, o \u00e8 tuttora, proposto in alternativa al Modello standard della cosmologia, o al suo riferimento al Big Bang.\nNella storia della cosmologia, diversi scienziati e ricercatori hanno criticato la teoria del Big Bang, rifiutandone le assunzioni fondamentali o aggiungendone delle nuove necessarie a sviluppare nuovi modelli teorici dell'universo. Dagli anni quaranta fino agli anni sessanta la comunit\u00e0 degli astrofisici era divisa tra sostenitori del Big Bang e sostenitori di teorie concorrenti basate sul modello dello stato stazionario. Solo in seguito a successivi avanzamenti in campo osservativo il Big Bang divenne la teoria dominante e oggi solo pochi ricercatori attivi ne discutono la validit\u00e0.\nLa locuzione \"non standard\" \u00e8 applicata ad ogni teoria che non si conforma al consenso scientifico. Oggi il termine \u00e8 usato anche per descrivere teorie che accettano un Big Bang, ma che differiscono dal modello standard per particolari leggi fisiche che avrebbero regolato l'origine e l'evoluzione dell'universo.\nTra gli esponenti della cosmologia non standard classica figurano diversi nomi del mondo scientifico principalmente del XX secolo: tra essi Fred Hoyle, Paul Dirac, Kurt G\u00f6del, Geoffrey Burbidge, Margaret Burbidge, Halton Arp, Jayant V. Narlikar, Hannes Alfv\u00e9n, Eric Lerner, Dennis Sciama, Ernst Mach, Thomas Gold, Hermann Bondi, Fritz Zwicky, Christof Wetterich, Mordehai Milgrom, Johan Masreliez.\nIpotesi fondamentali.\nPrima che fossero disponibili delle osservazioni, i fisici teorici svilupparono un quadro di lavoro basato su propriet\u00e0 generali accettate della fisica e su assunzioni filosofiche sull'universo. Quando Albert Einstein svilupp\u00f2 la teoria della relativit\u00e0 generale, questa fu usata come punto di partenza per la maggior parte delle teorie cosmologiche (inclusi il modello standard della cosmologia e le teorie di universo stazionario).\nPer ottenere un modello cosmologico, tuttavia, era necessario fare ipotesi sulle caratteristiche dell'universo a grandi scale. Le ipotesi sulle quali si basa il Big Bang sono:\nQuando questi assunti sono applicati alle equazioni di campo di Einstein portano a prevedere:\nQueste caratteristiche furono derivate da numerosi scienziati su un lungo periodo di anni. L'ultima caratteristica fu osservata e confermata solo intorno alla met\u00e0 del ventesimo secolo.\nLe cosmologie non standard si svilupparono partendo da diverse assunzioni iniziali o contraddicendo le previsioni del Big Bang.\nStoria.\nLa moderna cosmologia, cos\u00ec com'\u00e8 attualmente studiata, nacque come disciplina scientifica nel periodo successivo al dibattito Shapley-Curtis e alle scoperte di Edwin Hubble della scala delle distanze cosmiche, nel quale gli astronomi e i fisici si resero conto che l'universo aveva una struttura pi\u00f9 grande di quella precedentemente ipotizzata (cio\u00e8 che l'intero universo fosse costituito esclusivamente dalla Via Lattea). Gli scienziati che riuscirono a sviluppare una cosmologia che si adattasse a queste nuove strutture sono ricordati oggi come i fondatori della cosmologia e sono, tra gli altri, Edward Arthur Milne, Willem de Sitter, Alexander Friedman, Georges Lema\u00eetre e Albert Einstein.\nDopo la conferma, tramite le osservazioni, della legge di Hubble, i due modelli cosmologici dominanti nella comunit\u00e0 scientifica furono la teoria dello stato stazionario di Fred Hoyle, Thomas Gold e Hermann Bondi e la teoria del Big Bang di Ralph Alpher, George Gamow e Robert Dicke mentre altre teorie alternative avevano un minor numero di sostenitori. Dalla scoperta della radiazione cosmica di fondo da parte di Arno Penzias e Robert Woodrow Wilson nel 1965, la maggior parte dei cosmologi giunse alla conclusione che la teoria del Big Bang verificava meglio queste osservazioni. I sostenitori degli altri modelli cosmologici cercarono quindi di spiegare questo nuovo fenomeno, in modo che le loro teorie rimanessero verosimili. Questo port\u00f2 a nuovi approcci, come l'estinzione astronomica, che cercavano di spiegare la presenza di una radiazione di fondo a microonde che permeasse il cielo senza che questa fosse causata da una transizione di fase nei primi istanti della storia dell'universo.\nNonostante il declino nell'interesse delle cosmologie alternative a causa dell'incapacit\u00e0 di spiegare la radiazione cosmica di fondo, vi furono due periodi in cui esse tornarono in auge a causa di alcune osservazioni che misero in difficolt\u00e0 la teoria del Big Bang: il primo accadde alla fine degli anni settanta, quando un buon numero di questioni, come il problema dell'orizzonte, il problema dell'universo piatto e quello del monopolo magnetico, non erano ancora stati risolti dalla teoria del Big Bang; queste problematiche furono risolte con l'introduzione dell'inflazione cosmica negli anni ottanta, che divenne parte della comprensione del Big Bang. Il secondo periodo avvenne nella met\u00e0 degli anni novanta quando le osservazioni dell'et\u00e0 degli ammassi globulari e dell'abbondanza dell'elio primordiale sembravano in disaccordo con le previsioni del Big Bang. Alla fine degli anni novanta e all'inizio degli anni duemila ulteriori dati ricevuti da COBE e da WMAP erano invece consistenti con le previsioni della cosmologia standard.\nAl giorno d'oggi le cosmologie alternative non sono considerate veritiere dai cosmologi, poich\u00e9 le caratteristiche principali del Big Bang sono state confermate da un numero sufficientemente elevato di osservazioni. Una ben nota lettera di numerosi sostenitori della cosmologia non-standard afferma che \"oggi, virtualmente tutte le risorse finanziarie e sperimentali sono spese negli studi sul Big Bang...[il che] impedisce il prosieguo di un dibattito e l'impossibilit\u00e0 di una ricerca alternativa.\" Nondimeno, la comunit\u00e0 dei fisici e astronomi sostiene che la cosmologia non-standard non riesce a spiegare la maggior parte delle prove sperimentali come la teoria del Big Bang.\nNegli anni novanta il dibattito e lo studio della cosmologia torn\u00f2 in auge dopo la scoperta che l'espansione dell'universo \u00e8 in accelerazione. Prima di questo si presumeva che la materia, sia nella forma barionica sia sotto forma di materia oscura, fosse l'energia dominante dell'universo. Questa struttura dovette essere cambiata dopo che si scopr\u00ec che il 70% dell'energia presente nell'universo era dovuta a una sorta di energia oscura. Questo ha portato allo sviluppo del cosiddetto modello \u039bCDM, il quale \u00e8 in accordo con un universo in espansione nel quale la densit\u00e0 varia con il tempo. Al giorno d'oggi \u00e8 pi\u00f9 facile trovare nella letteratura scientifica proposte per cosmologie non standard che accettino i principi base della cosmologia del Big Bang, anche se alcune parti possono venire modificate. Queste teorie includono modelli alternativi di energia oscura come la quintessenza, l'energia fantasma e qualche idea dei concetti del mondo-brana, modelli alternativi di materia oscura, come le teorie di MOND (acronimo di MOdified Newtonian Dynamics), alternative a o espansione del concetto di inflazione, come l'inflazione caotica e il modello ekpirotico e proposte per l'introduzione di condizioni primarie dell'universo come la condizione al contorno di Hartle-Hawking, il modello ciclico e il \"string landscape\". Al momento non c'\u00e8 consenso tra i cosmologi riguardo a queste ipotesi, che rimangono tuttora dei campi attivi per la ricerca.\nCosmologie non standard.\nLe cosmologie non standard possono essere raggruppate a seconda delle ipotesi o degli aspetti dell'universo del Big Bang con cui sono in contraddizione.\nCosmologie metriche alternative.\nLa Metrica di Friedmann - Lema\u00eetre - Robertson - Walker, necessaria per le teorie del Big Bang e per la teoria dello stato stazionario, \u00e8 emersa nel decennio successivo allo sviluppo della relativit\u00e0 generale di Einstein ed \u00e8 stato accettata come modello per l'universo dopo la scoperta di Hubble dell'omonima legge. All'inizio non era chiaro come trovare una \"soluzione dell'universo\" alle equazioni di Einstein che permettesse un universo infinito, senza fine e immutabile (per ragioni filosofiche gli scienziati del tempo ipotizzavano che l'universo dovesse avere tali caratteristiche). Anche dopo lo sviluppo delle teorie dell'universo in espansione, quando si cercava un'alternativa alla relativit\u00e0 generale, ci si impegnava in questo esercizio. Qualsiasi teoria alternativa alla gravit\u00e0 implica una teoria cosmologica alternativa, in quanto il modello accettato dipende dalla relativit\u00e0 generale come quadro di riferimento. Ne fanno parte alcuni modelli basati su scenari gravitazionali alternativi, come i primi tentativi di ricavare soluzioni cosmologiche dalla relativit\u00e0.\nCosmologia newtoniana.\nAnche se non seriamente sostenuta da nessuno dopo lo sviluppo della relativit\u00e0 di Einstein, la Legge di gravitazione universale di Isaac Newton pu\u00f2 essere utilizzata per modellare l'universo e per ricavare non rigorosamente le equazioni di Friedmann utilizzate nell'universo del Big Bang. Questa cosmologia non standard \u00e8 per lo pi\u00f9 utilizzata come un esercizio elementare per studenti di astronomia e fisica, e non rappresenta una seria proposta alternativa, anche se la gravit\u00e0 newtoniana \u00e8 considerata parte importante della teoria dell'universo oscillante, che tuttavia \u00e8 basata sul modello di Einstein.\nUniversi di Lorentz.\nPrima dello sviluppo completo della relativit\u00e0 generale, Arthur Milne aveva offerto una cosmologia basata sulle trasformazioni di Lorentz, avendo queste la peculiarit\u00e0 di essere applicabili a un universo di qualsiasi dimensione. Si basava sul rifiuto della curvatura dello spazio, contraddicendo cos\u00ec le ipotesi della relativit\u00e0 generale sulla forma dell'universo a causa della massa in esso contenuta. L'universo di Milne \u00e8 ancora oggi utilizzato come modello di un ipotetico \"universo vuoto\".\nCosmologie basate sulla prima relativit\u00e0 generale.\nPrima che l'attuale modello cosmologico di relativit\u00e0 generale fosse sviluppato, Albert Einstein aveva proposto un modo per rendere stabile dinamicamente uno scenario cosmologico che sarebbe inevitabilmente collassato a causa dell'attrazione gravitazionale della materia costituente l'universo. Quest'ultimo avrebbe cos\u00ec bisogno di una fonte di \"anti-gravit\u00e0\" per bilanciare l'attrazione reciproca, una quantit\u00e0 scalare nelle equazioni di Einstein che sarebbe divenuta nota come la costante cosmologica. Il primo tentativo di Einstein di creare un modello si basava su una costante cosmologica finemente regolata per bilanciare esattamente la curvatura della materia e fornire un quadro di riferimento per una metrica di spazio-tempo infinito e immutabile nel quale gli oggetti dell'universo sono incorporati. Tale modello sembra essere lo stesso di un caso speciale del modello cosmologico attuale, dove il fattore scala cosmica \u00e8 immutabile e la densit\u00e0 vista nelle equazioni di Friedman \u00e8 equamente divisa tra la costante cosmologica e la materia.\nWillem de Sitter avrebbe poi generalizzato il potenziale modello scalare di Einstein in un modello di universo che si espande esponenzialmente. Perci\u00f2, mentre la teoria del Big Bang prendeva il via, de Sitter fu a torto accreditato di aver inventato l'espansione metrica dello spazio: fu in realt\u00e0 il lavoro di Alexander Friedman e di Georges Lema\u00eetre a fissare la metrica diventata poi la cosmologia pi\u00f9 accettata. Tuttavia, il modello de Sitter appare oggi in due posti: nella discussione sull'inflazione cosmica e in quella sugli universi dominati dall'energia oscura.\nUniverso di Mach.\nErnst Mach svilupp\u00f2 una specie di estensione della relativit\u00e0 generale, in cui l'inerzia \u00e8 dovuta agli effetti gravitazionali della distribuzione della massa dell'universo. Questa proposta ha portato in modo naturale a speculazioni di carattere cosmologico. Carl Brans e Robert Dicke riuscirono ad integrare con successo il principio di Mach in relativit\u00e0 generale, principio che ammetteva soluzioni cosmologiche implicanti una massa variabile. La massa dell'universo, omogeneamente distribuita, si tradurrebbe grossomodo in un campo scalare che permea l'universo e alimenta la costante gravitazionale di Newton, con la creazione di una teoria della gravit\u00e0 quantistica.\nUniverso di G\u00f6del.\nIn parte come contro-esempio al principio di Mach, Kurt G\u00f6del trov\u00f2 una soluzione alle equazioni di campo di Einstein descrivendo un universo con momento angolare diverso da zero, alternativo alla metrica di Friedmann - Lema\u00eetre - Robertson - Walker, pi\u00f9 in accordo con le osservazioni e utilizzata nel modello standard della cosmologia. Questa cosmologia conteneva curve spaziotemporali chiuse di tipo tempo: in un universo di questo tipo, un segnale o un oggetto innescato da un evento potrebbe tornare allo stesso evento. Einstein non era soddisfatto per le implicazioni che ci\u00f2 comportava e abbandon\u00f2 la speranza di integrare il Principio di Mach nella relativit\u00e0 generale. A causa di questo effetto, gli astronomi possono, in linea di principio, mettere dei limiti alla velocit\u00e0 di rotazione dell'universo, oggi ritenuta cos\u00ec vicina a zero da non presumere implicazioni cosmologiche. Nell'universo di Einstein lo spaziotempo \u00e8 un continuum quadridimensionale incurvato dalla materia; in quello di G\u00f6del esso ruota su s\u00e9 stesso e il tempo diviene ciclico, la tendenza al collasso gravitazionale non \u00e8 compensata da una costante cosmologica ma dalla forza centrifuga dovuta alla rotazione. Si tratta di universo chiuso, finito e rotante che compie una rivoluzione tornando su se stesso ogni settanta miliardi di anni, in cui un ipotetico viaggiatore spaziale che si muova alla velocit\u00e0 della luce potrebbe compiere viaggi nel tempo in accordo con la relativit\u00e0 generale. Questo \"eterno ritorno\" ha ispirato diverse teorie come quelle di Frank Tipler. Il modello di G\u00f6del \u00e8 considerato non standard perch\u00e9 non accetta e non descrive la recessione delle galassie della legge di Hubble.\nMOND.\nLa dinamica newtoniana modificata (MOND) \u00e8 una proposta relativamente moderna per spiegare la problematica della rotazione delle galassie basata su una variazione della seconda legge di Newton della dinamica a basse accelerazioni: questa modifica produrrebbe una variazione su larga scala della legge di gravitazione universale di Newton, implicando di conseguenza anche una modifica della cosmologia relativistica generale - in quanto la cosmologia newtoniana \u00e8 il limite della cosmologia di Friedman. Mentre quasi tutti gli astrofisici oggi rifiutano MOND a favore della materia oscura, un piccolo numero di ricercatori continuano a darle valore, incorporando di recente le teorie Brans-Dicke nel tentativo di tener conto di alcune osservazioni cosmologiche.\nTeves.\nLa gravit\u00e0 tensoriale-vettoriale-scalare (Teves) \u00e8 una teoria relativistica proposta, equivalente alla dinamica newtoniana modificata (MOND) nel limite non-relativistico, che pretende di spiegare il problema della rotazione delle galassie senza invocare la materia oscura. Originato da Jacob Bekenstein, nel 2004, esso incorpora vari campi tensoriali, campi vettoriali e campi scalari, sia dinamici che non dinamici.\nL'importante passo avanti di Teves oltre MOND \u00e8 che pu\u00f2 spiegare il fenomeno delle lenti gravitazionali, un'illusione ottica cosmica pi\u00f9 volte confermata nella quale la materia piega la luce. Una recente scoperta preliminare \u00e8 che pu\u00f2 spiegare la formazione delle strutture senza CDM, ma con la presenza di un massiccio neutrino di ~2eV. Tuttavia, altri autori (vedi Slosar, Melchiorri e Silk ) sostengono che Teves non pu\u00f2 spiegare, allo stesso tempo, le anisotropie della radiazione cosmica di fondo e la formazione delle strutture, escludendo cos\u00ec i modelli pi\u00f9 importanti.\nTeorie dell'universo statico.\nL'universo statico originale teorizza che lo spazio non \u00e8 n\u00e9 in espansione n\u00e9 in contrazione, ma \u00e8 dinamicamente stabile. Albert Einstein propose un modello simile nella sua cosmologia aggiungendo una costante cosmologica alle sue equazioni della relativit\u00e0 generale per ribattere i dinamici effetti della gravit\u00e0 che nell'universo di De Sitter causerebbero il collasso. Dopo la scoperta di Edwin Hubble che vi \u00e8 una relazione tra lo spostamento verso il rosso e la distanza, Einstein dichiar\u00f2 che la sua teoria fu il suo \"pi\u00f9 grande errore\".\nDopo le osservazioni di Hubble, Fritz Zwicky ipotizz\u00f2 che un universo statico dovrebbe essere possibile se esistesse una spiegazione alternativa al redshift regolata da un meccanismo che causerebbe alla luce una perdita di energia durante il viaggio nello spazio, un concetto che sarebbe poi conosciuto con il nome di \"luce stanca\". Successivamente le osservazioni cosmologiche hanno dimostrato che un modello simile non \u00e8 possibile, dunque la maggior parte degli astrofisici affermano che l'ipotesi dell'universo statico non \u00e8 da prendere in considerazione.\nEsso tuttavia non esclude il modello standard della cosmologia e il Big Bang ma postula che espansione e gravit\u00e0 siano in equilibrio, cosa che le ultime scoperte sembrano non confermare, anche se non c'\u00e8 certezza assoluta mancando sufficienti dati sulla natura dell'energia oscura.\nTeoria dello stato stazionario e dello stato quasi stazionario.\nLa teoria dello stato stazionario fu proposta nel 1948 da Fred Hoyle, Thomas Gold, Hermann Bondi e altri, come alternativa alla teoria del Big Bang. Essa modificava l'ipotesi di omogeneit\u00e0 del principio cosmologico per introdurla nel tempo e nello spazio. Questo \"principio cosmologico perfetto\", come sarebbe stato chiamato, prevedeva un universo in espansione, senza per\u00f2 modificare la sua densit\u00e0. Per ottenere questo risultato, la cosmologia dello stato stazionario ha dovuto postulare un \"campo creazione-materia \" (il cosiddetto campo-C) che immette materia nell'universo allo scopo di mantenere una densit\u00e0 costante.\nL'idea fu quasi subito attaccata dai sostenitori del Big Bang che descrissero il campo-C come contraddittorio con una coerente comprensione della fisica. Hoyle, uno dei sostenitori pi\u00f9 accesi del modello di stato stazionario, e un materialista impegnato, riteneva che il vecchio modello rivale fosse una forzatura in quanto violava i principi filosofici fondamentali sulla natura infinita dell'esistenza. Hoyle ammoniva esplicitamente che il Big Bang veniva sostenuto come un dogma \u201ccausa prima\u201d in linea con la teologia occidentale piuttosto che con la scienza. Per attaccare questa relazione, Hoyle diede il via a una campagna pubblica per screditare e liquidare la teoria del Big Bang, coniando appunto il termine \"Big Bang\", che rimane ancora oggi legato alla teoria cosmologica standard, anche se la qualit\u00e0 descrittiva del nome \u00e8 stata duramente criticata come fuorviante.\nIl dibattito tra il Big Bang e i modelli dello stato stazionario sarebbe durato per 15 anni, con campi quasi equamente divisi, fino alla scoperta della radiazione cosmica di fondo a microonde (CMB). Questa radiazione \u00e8 una caratteristica naturale del modello del Big Bang che richiede un \"tempo di ultima dispersione\", nel quale i fotoni si disaccoppiano dalla materia barionica. Il modello dello stato stazionario propose che questa radiazione potesse essere considerata la cosiddetta estinzione interstellare, che era uno sottofondo causato in parte dal paradosso di Olbers in un universo infinito. Al fine di spiegare l'uniformit\u00e0 dello sfondo, i fautori dello stato stazionario postularono un effetto nebbia associata a microscopiche particelle di ferro che disperderebbero le onde radio in modo tale da produrre un CMB isotropo. I fenomeni proposti furono battezzati in modo bizzarro \"baffi di ferro cosmico\" e servivano da meccanismo di termalizzazione. La teoria dello stato stazionario non ha avuto il problema dell'orizzonte del Big Bang, perch\u00e9 ha assunto una quantit\u00e0 infinita di tempo a disposizione per termalizzare lo sfondo.\nMan mano che i dati cosmologici venivano raccolti, i cosmologi cominciarono a rendersi conto che il Big Bang aveva correttamente previsto l'abbondanza di elementi leggeri osservata nel cosmo. Ci\u00f2 che nel modello di stato stazionario era una proporzione casuale tra idrogeno da una parte e deuterio e elio dall'altra, in quello del Big Bang rappresentava una caratteristica. Inoltre, all'inizio degli anni 1990 misurazioni precise del CMB indicarono che in natura lo spettro elettromagnetico del fondo era pi\u00f9 vicino a un corpo nero che qualsiasi altra fonte in natura. I migliori modelli di estinzione interstellare potevano prevedere che fosse una termalizzazione a livello del 10% mentre il satellite COBE misur\u00f2 la deviazione a livello di una parte su 105 . Dopo questa scoperta sensazionale, la maggior parte dei cosmologi si convinse che la teoria dello stato stazionario non poteva spiegare le osservazioni cosmologiche cos\u00ec come faceva il Big Bang. Da quel momento, osservazioni dettagliate della sonda spaziale per l'anisotropia delle microonde (WMAP) hanno isolato un modello Lambda-CDM che mette in relazione le anisotropie della radiazione cosmica di fondo con le caratteristiche dell'universo come la struttura cosmica su larga scala, la natura dettagliata della legge di Hubble, e anche bizzarre caratteristiche come l'inflazione, l'energia oscura e la materia oscura fredda.\nSebbene il modello originale dello stato stazionario sia ormai considerato in contrasto con le osservazioni anche da parte dei suoi sostenitori di un tempo, \u00e8 stato proposta una modifica che prevede l'universo come originato da molti piccoli bang piuttosto che da un big bang. Si suppone che l'Universo passi attraverso periodiche fasi di espansione e di contrazione, con un morbido \"rimbalzo\" al posto del Big Bang. Cos\u00ec il redshift si spiega con il fatto che l'Universo sia attualmente in una fase di espansione. Una manciata di altri teorici dello stato stazionario (il pi\u00f9 famoso Jayant V. Narlikar) continuano a sostenere che il medium intergalattico contenga baffi di ferro cosmico. Tuttavia, non c'\u00e8 ancora alcuna prova di tipo osservativo a corroborare l'esistenza di queste particelle di ferro.\nPer il modello alternativo di Halton Arp vedere teoria del redshift intrinseco e modello di Arp\nProposte basate su scetticismo osservazionale.\nNon appena la cosmologia osservativa cominci\u00f2 a svilupparsi, alcuni astronomi cominciarono ad offrire speculazioni alternative riguardo all'interpretazione di vari fenomeni, che in qualche caso sarebbero diventate parte di cosmologie non-standard.\nLuce stanca.\nL'effetto luce stanca venne proposto da Fritz Zwicky nel 1929 come possibile spiegazione alternativa per il redshift cosmologico rilevato. La proposta di base lo attribuiva ad energia di luce persa (\"stanca\") a causa della distanza percorsa piuttosto che ad espansione metrica o a recessione fisica delle fonti dagli osservatori. Una spiegazione tradizionale di questo effetto \u00e8 stata quella di attribuire un attrito dinamico ai fotoni; le interazioni gravitazionali dei fotoni con le stelle e con altra materia riducono progressivamente il loro momento, producendo cos\u00ec uno redshift. Tra le proposte che spiegavano come i fotoni potevano perdere energia, c'era la dispersione della luce da parte di materiale in un processo simile a quello osservato dell'arrossamento interstellare. Tuttavia, tutti questi processi tenderebbero ad offuscare anche le immagini di oggetti lontani, anche se simili sfocature non sono state rilevate, inoltre \u00e8 stato dimostrato che l'attrito dinamico \u00e8 del tutto trascurabile per particelle che si muovono a velocit\u00e0 relativistiche.\nLa luce stanca tradizionale \u00e8 stata ritenuta incompatibile con la rilevata dilatazione del tempo in associazione con il redshift cosmologico. In discussioni di astronomia o cosmologia, questa idea \u00e8 per lo pi\u00f9 ricordata come una falsa spiegazione della legge di Hubble.\nIpotesi dei grandi numeri di Dirac.\nL'ipotesi dei grandi numeri di Dirac, proposta da Paul Dirac, utilizza il rapporto tra le dimensioni dell'universo visibile e il raggio della particella quantistica estrapolandone \"grandi numeri\" per predire l'et\u00e0 dell'universo, la velocit\u00e0 della luce, la massa dell'elettrone, la costante di gravitazione universale di Newton e la massa del protone. La coincidenza di pi\u00f9 rapporti vicini come ordine di grandezza pu\u00f2 rivelarsi priva di significato oppure indicare un legame pi\u00f9 profondo tra concetti in una futura teoria del tutto. Tuttavia, i tentativi di utilizzare queste idee sono stati criticati come numerologia.\nPeriodicit\u00e0 del redshift e redshift intrinseci.\nUna minoranza di astrofisici non \u00e8 convinta che il redshift cosmologico sia associato a un'espansione cosmologica universale. Scetticismo a spiegazioni e alternative cominciarono a comparire nella letteratura scientifica negli anni 1960. In particolare, gli astrofisici Geoffrey Burbidge, William Tifft e Halton Arp proposero la presenza di incongruenze nelle osservazioni del redshift di galassie e quasar. I primi due erano famosi per aver suggerito che c'era periodicit\u00e0 nella distribuzione del redshift di galassie e quasar. Rigorose analisi statistiche sul rilevamento del redshift sembrano oggi indicare che non vi \u00e8 pi\u00f9 alcuna periodicit\u00e0 che possa essere spiegata con l'universo osservabile. Arp present\u00f2 un proprio modello di stato stazionario.\nDurante le polemiche sui quasar negli anni 1970, questi stessi astronomi erano anche del parere che i quasar mostravano un alto redshift non a causa della loro enorme distanza, ma piuttosto per inspiegabili meccanismi di redshift intrinseco che causerebbero la periodicit\u00e0 gettando dubbi sul Big Bang. Argomenti su quanto lontano fossero i quasar presero forma di dibattiti sui meccanismi di produzione di energia dei quasar, sulle loro curve di luce, e su un eventuale moto proprio dei quasar. Gli astronomi che credevano che i quasar non fossero a distanze cosmologiche sostenevano che il limite di Eddington poneva un confine alla distanza a cui i quasar potevano trovarsi, dato che la produzione di energia necessaria per spiegare l'apparente luminosit\u00e0 dei quasar cosmologicamente lontani era troppo elevata per essere spiegabile soltanto con la fusione nucleare. Questa obiezione era resa controversa dai migliorati modelli di dischi di accrescimento alimentati con la gravit\u00e0 che, per materiale sufficientemente denso (come i buchi neri), possono essere pi\u00f9 efficienti nella produzione di energia delle reazioni nucleari. La controversia \u00e8 terminata negli anni 1990 quando sono emerse prove che indicavano che i quasar erano in realt\u00e0 ultra-luminosi e lontani nuclei galattici attivi (AGN, active galactic nuclei) e che i componenti principali del loro redshift sono di fatto dovuti alla legge di Hubble.\nHalton Arp e pochi altri continuarono a sostenere che, nelle osservazioni - fatte da Arp stesso - di quasar e galassie ci sono anomalie che servono a confutare il Big Bang. Arp ha messo in correlazione i quasar e gli AGN relativamente vicini, sostenendo che gruppi di quasar sono stati osservati in allineamento attorno agli AGN. Arp era convinto che i quasar, quando si evolvono in galassie, danno origine ad oggetti con intenso redshift che vengono espulsi dai nuclei di galassie attive e perdono gradualmente la loro componente di redshift non-cosmologico. Ci\u00f2 \u00e8 in netta contraddizione con i modelli accettati di formazione delle galassie.\nIl problema pi\u00f9 grande con l'analisi di Arp \u00e8 che oggi ci sono decine di migliaia di quasar con redshift riconosciuto scoperti da vari rilevamenti celesti. La stragrande maggioranza di questi quasar non sono correlati in alcun modo con i vicini AGN. Infatti, con il miglioramento delle tecniche di osservazione, un certo numero di galassie ospiti sono state osservate nei pressi di quasar, il che indica che quei quasar sono realmente almeno a distanze cosmologiche e non sono il genere di oggetti che Arp propone. L'analisi di Arp, secondo la maggior parte degli scienziati, risente dall'essere basata statisticamente su piccoli numeri e di cercare coincidenze particolari e strane associazioni. In un universo vasto come il nostro, se ci si guarda attorno a sufficienza, le peculiarit\u00e0 e le stranezze sono destinate a manifestarsi. Campioni di fonti imparziali, tratti da numerosi indagini sulle galassie non mostrano alcuna delle 'irregolarit\u00e0' proposte, n\u00e9 esistono correlazioni statisticamente significative.\nInoltre, non \u00e8 chiaro quale meccanismo dovrebbe essere responsabile dei redshift intrinseci o della loro graduale dissipazione nel tempo. Pure non \u00e8 chiaro come quasar vicini possono spiegare alcune caratteristiche dello spettro dei quasar che il modello standard spiega facilmente. Nella cosmologia standard, le nubi di idrogeno neutro tra il quasar e la terra creano le righe di assorbimento Lyman alfa con redshift diversi fino a quello del quasar stesso; questa funzione \u00e8 chiamata la foresta Lyman-alfa. Inoltre, nei quasar pi\u00f9 lontani si pu\u00f2 osservare l'assorbimento di idrogeno neutro che non \u00e8 ancora stato reionizzato, in una caratteristica nota come l'effetto Gunn-Peterson. Molti cosmologi vedono questo lavoro teorico mancante come una ragione sufficiente a spiegare le osservazioni come casuali o errate.\nHalton Arp ha proposto una spiegazione per le sue osservazioni come \"ipotesi di massa variabile\" secondo il Principio di Mach. La teoria della massa variabile invoca la continua creazione di materia dai nuclei galattici attivi, che la classifica tra le teorie dello stato stazionario.\nArp sostenne che la variabilit\u00e0 dei quasar fosse la prova del carattere non cosmologico del redshift ma dell'et\u00e0 degli oggetti e le loro caratteristiche intrinseche; propose una spiegazione per le sue osservazioni come \"ipotesi di massa variabile\" secondo il Principio di Mach. La teoria della massa variabile invoca la continua creazione di materia dai nuclei galattici attivi, che la classifica tra le teorie dello stato stazionario.\nArp spieg\u00f2 il redshift con la teoria della relativit\u00e0 generale di Albert Einstein e la teoria di Jayant Narlikar del 1977 (\"teoria della massa variabile e della gravit\u00e0 conforme\"); il \"redshift intrinseco\", visibile secondo lui in oggetti con diverso redshift ma che dovrebbero avere lo stesso livello, se fossero in recessione e allontanamento - essendo alla stessa distanza - poteva essere determinato da diversi fattori:\nNei pressi dei quasar spesso si trovano in effetti buchi neri molto antichi, risalenti quasi al Big Bang (una teoria \u00e8 che vi fossero diversi mini-buchi neri o un buco nero primordiale); nel 2015 sono stati scoperti quasar con relative galassie attive la cui luminosit\u00e0 diminuisce per caratteristiche intrinseche a causa dei buchi neri supermassicci, invece che per redshift dovuto ad allontanamento. Alcuni sono diventati inattivi in soli 10 anni.\nTra i sostenitori successivi delle tesi di Arp vi sono anche l'astrofilo italiano Alberto Bolognesi, critico dell'espansione metrica dello spazio, e l'astronomo spagnolo Martin Lopez-Corredoira.\nIl fisico teorico tedesco Christof Wetterich dell'Universit\u00e0 di Heidelberg, uno dei primi ipotizzatori dell'energia oscura, ha di recente invece ripreso, nell'ambito sulle discussioni sulla difficolt\u00e0 di postulare la singolarit\u00e0 gravitazionale, la teoria di Narlikar - che tuttora sostiene lo stato stazionario - basata su quella di Einstein e sostenuta a lungo da Arp (specialmente nel testo del 1998 intitolato \"Seeing red\"), del redshift intrinseco dovuto all'et\u00e0 delle particelle; egli ha proposto un modello fisico alternativo secondo il quale si potrebbe fare a meno dell'ipotesi dell'espansione cosmica, pur non aderendo alla teoria della creazione continua (egli sostiene una sorta di \"Big Bang freddo\"). Il redshift non sarebbe prodotto da un loro allontanamento ma da un aumento della massa delle particelle elementari nel corso di miliardi di anni, senza che in effetti aumenti la materia, quindi sarebbe intrinseco. L'universo, come nella teoria di Hoyle e Arp, aumenta ma non si espande. Il problema \u00e8 la scarsa verificabilit\u00e0 di tale tesi, in quanto non aumenta solo la massa delle particelle ma anche quella degli strumenti di misurazione e di ci\u00f2 che venga usato come paragone.\nCosmologia frattale.\nAlcuni ricercatori suggerirono modelli cosmologici in cui la distribuzione della materia nell'universo non \u00e8 omogenea e segue una legge frattale; uno di questi modelli fu proposto dall'astronomo franco-statunitense G\u00e9rard de Vaucouleurs agli inizi degli anni settanta, ma ormai superato. Questo modello prevedeva che un osservatore si trovasse ad una certa distanza da una regione con pi\u00f9 alta densit\u00e0, ad una distanza maggiore da una regione con densit\u00e0 ancora maggiore, e via di seguito.\nLa cosmologia del plasma.\nL'universo del plasma o universo elettrico \u00e8 un modello cosmologico proposto dal premio Nobel per la fisica Hannes Alfv\u00e9n, la cui caratteristica principale \u00e8 l'affermazione che, nella struttura su larga scala dell'universo, i fenomeni di natura elettromagnetica giocano un ruolo altrettanto importante di quello della gravitazione. Utilizzando la simmetria materia -antimateria come punto di partenza, Alfv\u00e9n ha suggerito che, dal fatto che la maggior parte dell'universo locale \u00e8 composto da materia e non da antimateria, potrebbero esserci grosse bolle di materia e antimateria che globalmente si bilanciano (in ci\u00f2 che egli definiva un \"ambiplasma\"). Le difficolt\u00e0 di questo modello furono ben presto evidenti. L'annichilazione materia-antimateria emerge nella produzione di fotoni ad alta energia che tuttavia non sono stati rilevati. Il Big Bang \u00e8 solo uno dei momenti di creazione dovuto a uno di questi scontri. Tuttavia, le poche conferme empiriche e la vicinanza alle pseudoscienze di alcuni sostenitori hanno reso poco considerata la proposta.\nCome la teoria dello stato stazionario, la cosmologia del plasma implica un Forte Principio Cosmologico, che presuppone che l'universo sia isotropo nel tempo e nello spazio. Si presume esplicitamente che la materia sia sempre esistita, o almeno che si sia formata in un periodo cos\u00ec lontano nel passato da essere per sempre al di l\u00e0 dei metodi empirici di indagine dell'umanit\u00e0.\nMentre la cosmologia del plasma non ha mai avuto il sostegno della maggior parte degli astronomi o fisici, un piccolo numero di ricercatori del plasma hanno continuato a promuovere e sviluppare l'approccio, e a pubblicare \u201cTransactions on Plasma Science\u201d in numeri speciali del Institute of Electrical and Electronics Engineers IEEE. Pochi documenti sulla cosmologia del plasma sono stati pubblicati su riviste importanti fino agli anni 1990. Inoltre, nel 1991, Eric J. Lerner., un ricercatore indipendente in fisica del plasma e fusione nucleare, ha scritto un libro divulgativo di supporto alla cosmologia del plasma dal titolo \"Il Big Bang non c'\u00e8 mai stato\". A quel tempo c'era un rinnovato interesse per l'argomento all'interno della comunit\u00e0 cosmologica cos\u00ec come per altre cosmologie non standard. Ci\u00f2 era dovuto ai risultati anomali segnalati nel 1987 da Andrew Lange e Paul Richardson della UC Berkeley e Toshio Matsumoto della Nagoya University che indicavano come la radiazione cosmica di fondo potesse non avere uno spettro di corpo nero.\nCosmologie solo parzialmente non standard.\nSi tratta di cosmologie che accettano il modello standard e il Big Bang, ma modificandone l'interpretazione.\nModelli ciclici.\nL'universo che rimbalza.\nIl Big Bounce, ripresa della teoria dell'universo oscillante \u00e8 una cosmologia standard, poich\u00e9 accetta la teoria degli infiniti Big Bang. Esiste per\u00f2 una versione che rifiuta il Big Bang e la singolarit\u00e0, elaborando una matematica di sintesi tra la quantistica, la gravit\u00e0 e la relativit\u00e0. Questo modello \u00e8 stato proposto da Martin Bojowald e, indipendentemente anche da Parampreet Singh, ricercatore del Perimeter Institute di Waterloo (Ontario) in Canada, il quale, pur accettando il modello standard, afferma esplicitamente che il Big Bang - come comunemente inteso - non \u00e8 mai avvenuto.\nModello ciclico conforme.\nLa cosmologia ciclica conforme (in inglese \"Conformal Cyclic Cosmology\", abbreviato CCC) \u00e8 un modello cosmologico di universo ciclico, proposto dal 2001 in poi dal matematico e fisico teorico Roger Penrose e dal collega Vahe Gurzadyan, che postula che la fine dell'universo sia l'inizio di uno nuovo, dato che la bassa entropia successiva alla morte termica dell'Universo (il momento in cui invece l'entropia \u00e8 massima) sarebbe la stessa che c'era prima del Big Bang, a causa dell'evaporazione dei buchi neri. In quanto priva delle grandezze fisiche di spazio e di tempo, tale condizione, simile alle condizioni della lunghezza di Planck, genererebbe un nuovo Big Bang per fluttuazione e grazie alla spinta dell'accelerazione, nel quadro di un universo ciclico, infinito nel tempo ma non nello spazio. Questo modello \u00e8 una variante e un superamento dell'universo ciclico classico, ma anche della teoria dello stato stazionario e dell'universo statico, ed \u00e8 basato principalmente su una nuova interpretazione della relativit\u00e0 generale.\nIl modello accetta l'espansione dell'universo fino al dissolvimento completo della materia e all'assorbimento della luce da parte dei buchi neri, postulando che a quel punto ci\u00f2 che rimarebbe sarebbe del tutto simile alla condizione dell'iniziale singolarit\u00e0 gravitazionale. Nella CCC l'universo attraversa cicli infiniti (chiamati \"eoni\"), con ogni futuro infinito intervallo di spaziotempo che si presenta come ripetizione di ogni precedente iterazione, ed \u00e8 identificato con la singolarit\u00e0 gravitazionale del Big Bang. La CCC si pone come un'alternativa alle pi\u00f9 diffuse teorie cosmologiche. Penrose afferma che una prova del suo modello sarebbe contenuta nella radiazione di fondo e nelle onde scoperte in essa, che sarebbero i residui materiali degli universi precedenti (i cosmologi solitamente attribuiscono a fluttuazioni quantistiche espanse dall'inflazione, quindi alle onde gravitazionali, tali cerchi concentrici).\nCosmologia dal potenziale quantistico.\nLa cosmologia del potenziale quantistico o cosmologia dal potenziale quantistico (\"cosmology from quantum potential\"), presentata nel 2014-15, \u00e8 simile al risultato postulato dallo stato stazionario e dalla cosmologia del plasma, ossia un universo in espansione e sviluppo per\u00f2 in relativo equilibrio, ma fa uso sia della meccanica quantistica che della relativit\u00e0 generale. Secondo Ahmed Farag Ali e Saurya Das, che hanno rielaborato vecchie teorie di David Bohm fondendo la relativit\u00e0 generale con la cosmologia quantistica e la gravit\u00e0 quantistica (una versione quantistica delle equazioni di Friedmann), l'universo \u00e8 costituito da una sorta di \u201cfluido quantistico\u201d, composto da gravitoni, le ipotetiche particelle elementari prive di massa che hanno la funzione di trasmettere la forza di gravit\u00e0.\nIn questo modello non esistono la singolarit\u00e0 gravitazionale n\u00e9 la materia oscura o l'energia oscura (proponendo una diversa spiegazione dell'accelerazione), che vengono esclusi dai calcoli matematici della relativit\u00e0 generale (la quale fallisce nel spiegare postulando una gravit\u00e0 infinita e non \u00e8 stata unificata ancora con la meccanica quantistica in una teoria del tutto), rendendo l'universo a una dimensione finita, con un'et\u00e0 infinita.\nDas e un altro collaboratore, Rajat Bhaduri di McMaster University del Canada, hanno inoltre mostrato che i gravitoni possono formare un condensato di Bose-Einstein (uno stato della materia, che si ottiene quando si porta un insieme di bosoni a temperature estremamente vicine allo zero assoluto, cio\u00e8 0 K, corrispondente a -273,15\u00a0\u00b0C; in queste condizioni di grande raffreddamento, una frazione non trascurabile delle particelle si porta nello stato quantistico di pi\u00f9 bassa energia e gli effetti quantistici - come il principio di indeterminazione di Heisenberg e le fluttuazioni quantistiche - si manifestano su scala macroscopica) a temperature che erano presenti nell'universo in tutte le epoche. Tale condensato sarebbe la fase finale dell'attuale periodo dell'universo.\nObiezioni della nucleosintesi alle cosmologie non standard.\nUno dei maggiori successi della teoria del Big Bang \u00e8 stato quello di fornire una previsione che corrisponde alle osservazioni di abbondanza di elementi leggeri nell'universo. Insieme con la spiegazione fornita per la legge di Hubble e per la radiazione cosmica di fondo, questa osservazione si \u00e8 rivelata molto difficile da spiegare da parte delle teorie alternative.\nTeorie che affermano che l'universo ha un'et\u00e0 infinita, tra cui alcune delle teorie sopra descritte, non riescono a spiegare l'abbondanza di deuterio nel cosmo, perch\u00e9 il deuterio subisce facilmente la fusione nucleare nelle stelle e non ci sono processi astrofisici conosciuti diversi dal Big Bang stesso che lo possono produrre in grande quantit\u00e0. Di qui il fatto che il deuterio non sia un componente estremamente raro dell'universo suggerisce che questi abbia un'et\u00e0 finita.\nTeorie che affermano che l'universo abbia una vita finita, ma che il Big Bang non si sia verificato, hanno problemi con l'abbondanza di elio-4. La quantit\u00e0 rilevata di 4He \u00e8 di gran lunga superiore a quella che avrebbe dovuto essere creata da stelle o da qualsiasi altro processo conosciuto. Al contrario, l'abbondanza di 4He nei modelli del Big Bang risulta indifferente alle ipotesi di densit\u00e0 barionica, cambiando solo una piccola percentuale mentre la densit\u00e0 dei barioni cambia di parecchi ordini di grandezza. Il valore rilevato di 4He sembra essere compreso nell'intervallo calcolato.\nBibliografia.\n Halton Arp, \"Seeing Red\", Apeiron, Montr\u00e9al. August 1998. ISBN 0-9683689-0-5"}
{"id": "2409250", "revid": "1915706", "url": "https://it.wikipedia.org/wiki?curid=2409250", "title": "Piperacillina", "text": " \nLa piperacillina (nella fase sperimentale conosciuta anche con la sigla T-1220) \u00e8 un antibiotico appartenente alla classe dei \u03b2-lattamici, del gruppo delle penicilline. Pi\u00f9 precisamente si tratta di una penicillina semisintetica, una ureido-penicillina, dotata di attivit\u00e0 battericida. Viene normalmente utilizzata in associazione con un inibitore delle beta-lattamasi, in particolare nella combinazione piperacillina/tazobactam.\nCaratteristiche strutturali e fisiche.\nSi presenta come una polvere cristallina biancastra, scarsamente solubile nell'acqua, solubile nell'acetato di etile e molto solubile in alcol metilico.\nFarmacodinamica.\nLa molecola presenta uno spettro antibatterico ampio, \nessendo attiva sia verso molti batteri Gram-positivi (ad esempio Streptococcus pyogenes, Streptococcus pneumoniae, Enterococcus faecalis), Gram-negativi (Pseudomonas aeruginosa, Serratia marcescens, Enterobacteriaceae, Citrobacter freundii, Klebsiella pneumoniae, Escherichia coli) e diversi anaerobi (tra cui Bacteroides fragilis). \nL'antibiotico blocca la reazione di transpeptidazione fondamentale per una corretta sintesi del peptidoglicano della parete cellulare batterica e conseguentemente rende il germe particolarmente sensibile alle variazioni osmotiche determinandone di fatto la lisi per shock osmotico.\nFarmacocinetica.\nPiperacillina viene somministrata esclusivamente per via parenterale (intramuscolare, endovenosa oppure per infusione).\nA seguito di somministrazione intramuscolare la concentrazione plasmatica massima (Cmax) viene raggiunta nel giro di 30 minuti. Dopo somministrazione endovenosa la molecola raggiunge pressoch\u00e9 immediatamente il picco plasmatico. Il farmaco si distribuisce facilmente nei fluidi organici (soprattutto nella bile) e nei tessuti biologici, in particolare nel tessuto osseo, nella prostata, e nel tessuto miocardico. \nL'emivita plasmatica varia tra i 36 e i 72 minuti. L'emivita di eliminazione raddoppia in soggetti con insufficienza renale moderata (clearance della creatinina 30-50 ml/min) ed incrementa di 5-6 volte in quelli con insufficienza renale grave (clearance della creatinina &lt;30 ml/min).\nIl farmaco oltrepassa sia la barriera ematoencefalica in presenza di meningi infiammate, sia quella placentare. Viene secreto nel latte materno.\nL'eliminazione dall'organismo avviene in gran parte attraverso l'emuntorio renale ed in quantit\u00e0 minore per via biliare, in forma attiva.\nUsi clinici.\nIl principio attivo trova utilizzo nel trattamento delle infezioni intra-addominali, ginecologiche, del tratto urinario e delle basse vie respiratorie.\nPu\u00f2 essere utilmente impiegato anche in caso di infezioni cutanee e degli annessi, infezioni osteo-articolari e nella setticemia.\nAppare inoltre di grande efficacia nel trattamento dell'uretrite gonococcica.\nDosi terapeutiche.\nNegli adulti e bambini con pi\u00f9 di 12 anni di et\u00e0, per via endovenosa, 200\u2013300\u00a0mg/kg al giorno (da 12 a 18\u00a0g/die suddivisi in 4 o 6 somministrazioni giornaliere).\nNegli adulti e bambini con pi\u00f9 di 12 anni di et\u00e0, per via endovenosa, 125\u2013200\u00a0mg/kg al giorno (da 8 a 16\u00a0g/die suddivisi in 3-4 somministrazioni giornaliere).\nNegli adulti e bambini con pi\u00f9 di 12 anni di et\u00e0, per via intramuscolare o endovenosa, 100\u2013125\u00a0mg/kg al giorno (da 6 a 8\u00a0g/die) suddivisi in 2-3 somministrazioni giornaliere.\nNegli adulti, per via intramuscolare, 2\u00a0g come dose singola. \u00c8 necessario somministrare 1\u00a0g di probenecid 30 minuti prima dell'iniezione.\nEffetti collaterali.\nNel corso del trattamento si possono verificare effetti avversi di tipo gastrointestinale (nausea, vomito, flatulenza, diarrea, sanguinamento rettale e raramente colite pseudomembranosa) e genitourinario (insufficienza renale con incremento dell'azotemia e della creatinina, nefropatia tubulointerstiziale: ematuria, oliguria, clindri ialini, proteinuria e piuria).\nComuni anche i disturbi epatici (incremento delle AST, ALT, LDH e della bilirubina con conseguente ittero, epatite colestatica) e neurologici (cefalea, vertigini, stanchezza, letargia, allucinazioni, convulsioni, irritabilit\u00e0 neuromuscolare, mioclonie).\nInfine sono stati segnalati anche disturbi di tipo ematologico (anemia emolitica, agranulocitosi, eosinofilia, leucopenia e neutropenia, trombocitopenia, pi\u00f9 raramente pancitopenia e prolungamento del tempo di sanguinamento e di protrombina) e reazioni da ipersensibilit\u00e0 (orticaria, rash cutaneo, prurito, dermatite esfoliativa, sindrome di Stevens-Johnson, eritema multiforme), decisamente pi\u00f9 frequenti in soggetti affetti da fibrosi cistica o trattati con alti dosaggi.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale al principio attivo, alle penicilline o cefalosporine, oppure ad uno qualsiasi degli eccipienti presenti nella formulazione farmacologica.\nGravidanza e allattamento.\nNelle donne in stato di gravidanza ed in quelle che allattano al seno la piperacillina va somministrata solo dopo un'attenta valutazione dei vantaggi attesi per la donna in rapporto ai rischi potenziale per il feto ed il neonato.\nLa Food and Drug Administration ha inserito piperacillina in classe B per l'uso in gravidanza. In questa classe sono inseriti i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo e i farmaci i cui studi sugli animali hanno mostrato un effetto dannoso che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza)."}
{"id": "2409252", "revid": "33689", "url": "https://it.wikipedia.org/wiki?curid=2409252", "title": "Insieme di comandi AT Hayes", "text": ""}
{"id": "2409253", "revid": "33689", "url": "https://it.wikipedia.org/wiki?curid=2409253", "title": "Comandi Hayes", "text": ""}
{"id": "2409254", "revid": "419471", "url": "https://it.wikipedia.org/wiki?curid=2409254", "title": "Tommaso Rinaldi (cestista)", "text": "Carriera.\nClub.\nCresce nelle giovanili del Basket Rimini, con cui debutta in prima squadra nel campionato di Legadue 2001-02 nel primo anno in cui il club adotta la denominazione \"Crabs\". Dopo una seconda stagione a Rimini viene mandato in prestito al Gira Ozzano, a \"farsi le ossa\" nel campionato di B1. Torna cos\u00ec in casacca riminese nel 2004, rimanendovi fino al febbraio 2006, quando viene nuovamente girato in prestito a Ozzano per la parte finale della stagione.\nDalla stagione 2006-07 entra stabilmente a far parte del quintetto base di Rimini, iniziando da titolare gran parte dei match sotto la guida di Giampiero Ticchi: il suo minutaggio \u00e8 di quasi 16 minuti di media, durante i quali mette a segno 5,2 punti e cattura 2,7 rimbalzi. La squadra sfiorer\u00e0 addirittura uno storico ritorno in serie A, poi sfumato all'ultima giornata. La sua importanza nel gioco dei Crabs cresce sempre pi\u00f9, e nella stagione 2008-09, sotto la guida di coach Giancarlo Sacco entra stabilmente nello starting five ed esplode definitivamente con un fatturato medio di 11,1 punti e 5,7 rimbalzi in 28,2 minuti.\nNel luglio 2009 continua a giocare in Legadue firmando un contratto biennale con la Reyer Venezia, con cui mette a referto 6,8 punti e 4,3 rimbalzi a gara nella stagione 2009-2010. Dopo un anno passa alla Pallalcesto Amatori Udine per una stagione da 6,1 punti e 3,9 rimbalzi di media.\nVista anche la scomparsa del club friulano dai campionati professionistici, nell'estate del 2011 \u00e8 approdato all'Assi Ostuni, neopromossa societ\u00e0 pugliese che grazie a un ripescaggio ha potuto debuttare nel campionato di seconda serie nazionale: qui Rinaldi \u00e8 capitano della formazione gialloblu che chiude al 9\u00ba posto e si qualifica per i play-off persi contro Brindisi, ma che in estate \u00e8 costretta a non iscriversi alla successiva Legadue per problemi economici.\nRinaldi continua la sua carriera al Veroli Basket, sempre in Legadue, voluto da Franco Marcelletti che gi\u00e0 era stato suo tecnico l'anno precedente a Ostuni. In terra ciociara rimane un'annata, durante la quale colleziona 7,2 punti e 4 rimbalzi a partita in 20,9 minuti di utilizzo.\nNel 2013-14 veste la maglia della Leonessa Brescia firmando un contratto annuale. Con la compagine lombarda Rinaldi fa registrare 10 punti a partita, a cui aggiunge 4,4 rimbalzi.\nIn vista della stagione 2014-15 viene ingaggiato dall'Universo Treviso Basket, squadra partecipante per la prima volta alla Serie A2 Silver che ha raccolto idealmente l'eredit\u00e0 della Pallacanestro Treviso. A Treviso rimane per tre annate, durante le quali ha viaggiato rispettivamente a 10 punti e 5,6 rimbalzi (2014-2015), 6,9 punti e 5,5 rimbalzi (2015-16) e infine 7,3 punti e 4,3 rimbalzi (2016-17).\nNel 2017 \u00e8 uscito dal contratto con la formazione trevigiana per riavvicinarsi parzialmente a casa, siglando un accordo biennale con l'Aurora Jesi, sempre nella seconda serie nazionale. Nei due anni a Jesi \u00e8 capitano e ha un minutaggio maggiore rispetto a quello avuto nelle stagioni precedenti, giocando rispettivamente 32,6 minuti nel 2017-18 (con 12,8 punti e 7,3 rimbalzi) e 30 minuti nel 2018-19 (con 10,7 punti e 6,7 rimbalzi), in una stagione conclusa dalla squadra con la retrocessione in terza serie.\nNel luglio 2019 all'et\u00e0 di 34 anni torna a giocare nella sua citt\u00e0 natale firmando un contratto di due anni con Rinascita Basket Rimini (comunemente abbreviata in RBR), societ\u00e0 nata l'anno precedente che si apprestava a disputare da neopromossa il suo primo campionato di Serie B. Anche qui capitano, nella regular season 2019-20 produce 12,1 punti e 6,6 rimbalzi in 27 minuti di utilizzo medio, mentre tra prima e seconda fase del torneo 2020-21 ha una media di 9,7 punti e 6,2 rimbalzi in 26,2 minuti di gioco. Entrambe le stagioni dei biancorossi tuttavia si chiudono prematuramente a causa del COVID-19, vista la conclusione anticipata del campionato da parte della Lega nel caso della prima annata e visto il focolaio interno al gruppo che costringe la squadra al ritiro prima dell'inizio delle semifinali play-off nel caso della seconda annata.\nNazionale.\nDopo aver partecipato alle Universiadi 2005 in Turchia, esordisce con la maglia della Nazionale maggiore il 4 giugno 2008, nell'amichevole di Bassano del Grappa persa per 90-98 contro la Repubblica Ceca. Nell'estate successiva viene incluso tra i dodici convocati di coach Carlo Recalcati per i XVI Giochi del Mediterraneo."}
{"id": "2409255", "revid": "2174465", "url": "https://it.wikipedia.org/wiki?curid=2409255", "title": "Guido Rosselli", "text": "Dopo la breve esperienza a Biella nel 2008, va a Pistoia dove riesce a trovare minuti importanti. Nel biennio 2009-2011 vince due edizioni della Coppa Italia (2010 e 2011) e sfiora per due volte la promozione con Veroli, svolgendo un ruolo fondamentale essendo stato uno dei punti fermi della formazione laziale.\n, nel luglio 2011 la Reyer Venezia si assicura le sue prestazioni: Rosselli, pertanto, torna in LegaA a seguito della promozione della squadra lagunare, maturata a settembre 2011 dopo una serie di ricorsi.\nNell'estate 2014 viene ingaggiato dalla PMS Torino in A2 Gold dove conquista a fine stagione la promozione con la societ\u00e0 piemontese. Nell'estate del 2016 passa alla , dove nel marzo 2017 conquista la Coppa Italia di Serie A2 e nel giugno successivo, anche la Serie A, con la formazione bolognese, nella finale vinta contro . Promosso capitano delle V Nere nell'estate 2017, a dicembre dello stesso anno cambia squadra venendo ingaggiato dai cugini della Fortitudo Bologna. Con la Effe, conquista la Supercoppa e nel giugno 2019 la promozione in Serie A che mancava in casa Fortitudo da dieci anni. Nel luglio 2019 si trasferisce alla Scaligera Basket Verona firmando un contratto biennale, confermato per la stagione 2021/22."}
{"id": "2409256", "revid": "1915706", "url": "https://it.wikipedia.org/wiki?curid=2409256", "title": "Temocillina", "text": " \nLa temocillina \u00e8 un antibiotico del gruppo delle penicilline appartenente alla classe dei \u03b2-lattamici\nIndicazioni.\nIl principio attivo \u00e8 efficace contro setticemia ed alcune infezioni alle vie respiratorie causate dai batteri gram negativi.\nEffetti collaterali.\nFra gli effetti collaterali orticaria, febbre, dolore addominale, rash, angioedema, anemia emolitica e malattia da siero."}
{"id": "2409257", "revid": "290948", "url": "https://it.wikipedia.org/wiki?curid=2409257", "title": "Equazione di Einstein", "text": ""}
{"id": "2409258", "revid": "110157", "url": "https://it.wikipedia.org/wiki?curid=2409258", "title": "Carindacillina", "text": " \nLa carindacillina, nota anche come carbenicillina indanil, \u00e8 un antibiotico del gruppo delle penicilline, profarmaco della carbenicillina.\nIndicazioni.\nIl principio attivo \u00e8 efficace contro alcune infezioni delle vie respiratorie."}
{"id": "2409261", "revid": "729019", "url": "https://it.wikipedia.org/wiki?curid=2409261", "title": "Stazione di Anagni-Fiuggi", "text": "La stazione di Anagni-Fiuggi \u00e8 una stazione ferroviaria posta sulla linea Roma-Napoli via Cassino a servizio del comune di Anagni.\nLa stazione \u00e8 dotata di un raccordo che la collega al posto di comunicazione di Anagni posto sulla linea AV Roma-Napoli.\nLa gestione degli impianti \u00e8 affidata a Rete Ferroviaria Italiana.\nStoria.\nL'impianto venne aperto il 1\u00ba dicembre 1862, in concomitanza con l'inaugurazione della tratta Roma - Ceprano, sotto il nome di \"Anagni\".\nNel 1965 ha fatto da ambientazione per una scena del film Il colonnello Von Ryan.\nLa dicitura \"Fiuggi\", inizialmente appartenente alla Stazione di Frosinone, venne assegnata negli anni ottanta.\nStrutture e impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di marrone.\nLa stazione disponeva di uno scalo merci con annesso magazzino: oggi lo scalo \u00e8 stato smantellato mentre il magazzino \u00e8 stato convertito a deposito.\nSono presenti altri edifici ad un solo piano che ospitano i servizi igienici e i locali tecnici.\nLa stazione dispone di qualche monitor che visualizza gli arrivi e le partenze dei treni.\nIl piazzale \u00e8 composto da tre binari. Nel dettaglio:\nLe banchine sono collegate fra loro da due passerelle in cemento.\nMovimento.\nIl servizio passeggeri \u00e8 svolto in esclusiva da parte di Trenitalia (controllata del gruppo Ferrovie dello Stato) per conto della Regione Lazio.\nI treni sono prevalentemente di tipo regionale e in totale sono circa sessantanove i treni che effettuano servizio in questa stazione e le loro principali destinazioni sono: Roma Termini, Frosinone, Cassino e Caserta.\nServizi.\nLa stazione offre i seguenti servizi:\nInterscambi.\nLa stazione dispone di un ampio parcheggio nei pressi della stazione.\nPer quanto riguarda il trasporto pubblico, la fermata degli autobus \u00e8 situata sul piazzale antistante il fabbricato viaggiatori. COTRAL \u00e8 il gestore del servizio interurbano, che viene effettuato dalle 4.50 alle 21.40; le principali destinazioni delle corriere sono Colleferro, Fiuggi, Gavignano e Acuto. Esiste anche un servizio di autobus interno al territorio comunale di Anagni, che assicura tra l'altro il collegamento fra la stazione ferroviaria e il centro abitato, che distano tra loro otto chilometri."}
{"id": "2409266", "revid": "1718925", "url": "https://it.wikipedia.org/wiki?curid=2409266", "title": "Cefalotina", "text": " \nLa cefalotina \u00e8 un principio attivo del gruppo delle cefalosporine.\nIndicazioni.\nIl principio attivo \u00e8 efficace contro infezioni delle vie respiratorie, del tratto urinario e altre.\nControindicazioni.\nControindicata in caso di ipersensibilit\u00e0 nota al farmaco o ai componenti simili.\nEffetti collaterali.\nFra gli effetti collaterali nausea, dolore nella sede dell'iniezione."}
{"id": "2409268", "revid": "196390", "url": "https://it.wikipedia.org/wiki?curid=2409268", "title": "Associazione Sportiva Piombino", "text": ""}
{"id": "2409270", "revid": "281294", "url": "https://it.wikipedia.org/wiki?curid=2409270", "title": "Liberia M\u00eda", "text": ""}
{"id": "2409271", "revid": "1418004", "url": "https://it.wikipedia.org/wiki?curid=2409271", "title": "Antonio Sk\u00e1rmeta", "text": "\u00c8 autore di opere narrative, saggi, sceneggiature e testi teatrali.\nBiografia.\nNasce ad Antofagasta, in Cile, il 7 novembre 1940, figlio di immigrati croati originari dell'isola di Brazza (nella regione spalatino-dalmata). Intraprese gli studi di filosofia presso l'Universit\u00e0 del Cile, laureandosi a pieni voti con una tesi su Jos\u00e9 Ortega y Gasset. Dopo la laurea prosegu\u00ec gli studi di letteratura negli Stati Uniti d'America grazie da una borsa di studio Fulbright, ottenendo il \"Master of Arts\" nel 1966.\nRientrato in patria, nel 1967 pubblic\u00f2 il suo primo libro, una raccolta di racconti intitolata \"El entusiasmo\". Negli anni seguenti lavor\u00f2 anche come traduttore, realizzando la versione in lingua spagnola di alcuni romanzi in lingua inglese. Nello stesso periodo divenne professore dell'Universit\u00e0 del Cile, dove insegn\u00f2 inizialmente assiologia, poi filosofia contemporanea, ed infine letteratura cilena.\nDopo il golpe cileno del 1973 decise di trasferirsi all'estero, prima in Argentina, dove rimase un anno, poi in Europa. Ritorn\u00f2 a vivere in Cile nel 1989.\nNel 1985 usc\u00ec il suo romanzo \"Ardiente paciencia\", ripubblicato in seguito con il titolo \"El cartero de Neruda\", e tradotto in pi\u00f9 di venti lingue;\nl'edizione italiana \u00e8 intitolata \"Il postino di Neruda\". Dal romanzo venne tratto il film \"Il postino\", interpretato da Massimo Troisi.\nDal 2000 al 2003 fu ambasciatore del Cile in Germania."}
{"id": "2409273", "revid": "287204", "url": "https://it.wikipedia.org/wiki?curid=2409273", "title": "Grigore Ureche", "text": "Biografia.\nDi lui si ricorda il suo maggiore lavoro: \"Storia della Moldavia\", dove narr\u00f2 gli eventi accaduti in quel paese tra il 1352 e il 1594, alla sua morte il suo lavoro venne rifinito da Miron Costin.\nFu uno dei primi letterati di fama internazionale a scrivere in rumeno."}
{"id": "2409276", "revid": "767487", "url": "https://it.wikipedia.org/wiki?curid=2409276", "title": "Nicolae Milescu", "text": "Biografia.\nDopo essere diventato un famoso diplomatico fugg\u00ec per avversioni politiche nel 1670 in Russia, qui divenne l'interprete personale dello zar Alessio I, venne da lui inviato nell'Impero Cinese, in un'operazione che svolse tra il 1675 ed il 1678, i resoconti vennero trascritti in russo nel \"Diario della spedizione in Cina e Descrizione della Cina\". Tradusse in romeno il Vecchio Testamento, che gett\u00f2 le basi della cosiddetta \"Bibbia di Bucarest\"."}
{"id": "2409279", "revid": "1632387", "url": "https://it.wikipedia.org/wiki?curid=2409279", "title": "Extended Versions (Ted Nugent)", "text": "Extended Versions \u00e8 un live album di Ted Nugent, pubblicato il 27 settembre del 2005 per l'etichetta discografica Sony/BMG.\nSi tratta di una raccolta di brani dal vivo, tratti da diversi live album:"}
{"id": "2409280", "revid": "59975", "url": "https://it.wikipedia.org/wiki?curid=2409280", "title": "Intensities in 10 Cities", "text": ""}
{"id": "2409299", "revid": "1529788", "url": "https://it.wikipedia.org/wiki?curid=2409299", "title": "Rivista Italiana del Petrolio", "text": "La Rivista Italiana Petrolio \u00e8 una rivista fondata nel 1933, edita dall'omonimo editore e oggi diffusa col nome \"Staffetta quotidiana\".\nStoria del giornale.\nLa rivista mensile e la \u201cStaffetta\u201d del sabato.\nIl 31 maggio 1933 usciva a Roma il primo numero della \"Rivista Italiana del Petrolio\" fondata da Goffredo Cozzi.\nLa redazione era a Piazza Navona 93, il suo editore e direttore aveva ventisette anni e arrivava da Bergamo dove gi\u00e0 da otto anni lavorava nel settore petrolifero.\nA quell'epoca in molti altri Paesi gi\u00e0 esistevano apprezzate riviste sull'energia, ma in Italia fu la prima.\nL'informazione data dalla Rivista Italiana del Petrolio non era solo divulgativa o tecnico-scientifica.\nSin dall'inizio, una particolare attenzione fu riservata alla compilazione della parte statistica, di quella normativa e di quella relativa alle attivit\u00e0 delle societ\u00e0 petrolifere.\nA novembre dello stesso 1933 fu promulgato in Italia il primo \"Codice Italiano del Petrolio\". Su incarico del Ministero dell'industria e del commercio, la \"Rivista Italiana del Petrolio\" ne cur\u00f2 la diffusione e ne prepar\u00f2 due edizioni: una in lingua inglese ed una in francese. L'edizione inglese divenne rapidamente in tutto il mondo il testo ufficiale per l'interpretazione delle leggi italiane in materia.\nDa questo codice nacque anche la prima \"Guida Italiana del Petrolio\". La Rivista intanto era stata accolta con favore e i primi numeri della pubblicazione, che aveva periodicit\u00e0 mensile, furono tirati in 3.000 copie. L'iniziativa dest\u00f2 interesse anche nella stampa estera. Ne parlarono, tra gli altri, la \"Revue Petrolifere\", \"The Petroleum Times\", \"Le Courrier des Petroles\" e \"World Petroleum\".\nNel febbraio del 1935 Goffredo Cozzi fu ricevuto in udienza privata dal re Vittorio Emanuele III che si mostr\u00f2 molto interessato sia ai progressi fatti in Italia nella ricerca petrolifera sia al nuovo \"Codice del Petrolio\".\nL'editore presto si rese conto che al settore petrolifero, in continuo e crescente sviluppo, era necessaria un'informazione settimanale sulle questioni operative, il mensile non bastava. Da questa constatazione nacque, con cadenza settimanale, la \"Staffetta di Informazioni Petrolifere\".\nIl primo numero usc\u00ec il 9 novembre 1935. Nel 1936 il giornale ebbe bisogno di uffici pi\u00f9 grandi e si trasfer\u00ec in Via Cicerone 44, dove per stampare la Rivista apr\u00ec anche una propria tipografia, Italgraf, al piano terra dello stesso palazzo.\nParticolarmente interessante il \"numero speciale\" che usc\u00ec nel 1937 in occasione del secondo Congresso Mondiale del Petrolio di Parigi con tutte le relazioni presentate al congresso dagli esperti italiani.\nDello stesso periodo \u00e8 la seconda edizione aggiornata della \"Guida Italiana del Petrolio\". Negli anni seguenti la Rivista ampli\u00f2 i suoi commenti e gli studi di approfondimento firmati dai pi\u00f9 noti esperti del settore.\nNell'autunno del 1939, allo scoppio della guerra in Europa, iniziarono, anche in Italia, le disposizioni restrittive nell'uso della carta, che imposero alla Rivista, come a tutti gli altri giornali, una riduzione prima di un terzo e poi della met\u00e0 delle pagine.\nNonostante questa, ed altre innumerevoli difficolt\u00e0, la rivista continu\u00f2 ad uscire regolarmente e nel 1941 inizi\u00f2 la pubblicazione, in collaborazione con l'Agip, di una serie di monografie: i \"Quaderni\".\nOgni quaderno trattava di un paese produttore di petrolio e ne esaminava le aree di produzione con descrizioni, dati e caratteristiche precipue. I paesi presi in esame furono: Albania, Argentina, Caucaso, Egitto, Insulindia (Indie Olandesi), Iran, Iraq, Romania, Trinidad, URSS (Russia asiatica e Russia europea).\nNel giugno 1940 anche l'Italia entr\u00f2 in guerra e Goffredo Cozzi, richiamato alle armi, affid\u00f2 la direzione della Rivista e della Staffetta ad Alfredo Giarratana\nche la tenne fino al 1944.\nGiarratana, amico fraterno ed uomo dalla personalit\u00e0 poliedrica, aveva sempre diviso la sua vita fra impegnativi incarichi imprenditoriali, parlamentari e giornalistici. Aveva cominciato a scrivere sulla Rivista nel 1938 e la sua collaborazione continu\u00f2 ininterrotta fino a poco prima della morte avvenuta a Roma nell'agosto del 1982 all'et\u00e0 di 92 anni.\nI suoi scritti si distinguevano sempre per competenza, lucidit\u00e0 ed un'indipendenza di giudizio non comune. Osservatore attento, critico, scrupoloso era sempre pronto ad affrontare nuovi problemi.\nDa Giarratana, nell'immediato dopoguerra, la direzione pass\u00f2 a Giacomo Cabasino Renda, ottimo giornalista con una notevole competenza nel settore dell'energia, che la tenne fino all'aprile 1946, quando, in occasione del primo governo di Alcide De Gasperi, venne chiamato 1943 ad assumere la carica di capo ufficio stampa della Presidenza del Consiglio dei ministri e la Rivista torn\u00f2 ad essere diretta dal fondatore.\nNel dopoguerra il settore petrolifero riprese nuovo impulso, finite le restrizioni sull'uso della carta, la Rivista torn\u00f2 ad aumentare le sue pagine ed arricchirsi di servizi e rubriche. Usc\u00ec in quegli anni il \"Dizionario tecnico petrolifero\" in quattro lingue. Il lavoro, piuttosto complesso, dur\u00f2 qualche anno e, appena pubblicato, and\u00f2 subito esaurito.\nNel 1952 la redazione si trasfer\u00ec a Via degli Uffici del Vicario 35, vicino al Parlamento, dove sarebbe rimasta per circa 10 anni. In quegli anni la \"Staffetta settimanale\" prese maggiore sviluppo e divent\u00f2 prima bisettimanale e poi, nel 1955, trisettimanale.\nNel 1955 si svolse a Roma il quarto \u201cCongresso Mondiale del Petrolio\u201d. L'avvenimento ebbe molto risalto, il congresso fu aperto solennemente in Campidoglio, presenti le pi\u00f9 alte cariche dello Stato e anche il Papa fece pervenire il suo saluto di benvenuto ai congressisti in occasione di un'udienza speciale in Vaticano. La Rivista partecip\u00f2 attivamente al congresso ed usc\u00ec con un \"numero speciale\" in italiano con traduzione a fronte in inglese che proponeva un panorama completo dell'industria petrolifera e del gas in Italia, con monografie e documentazione fotografica di tutte le societ\u00e0 attive in quegli anni nel Paese.\nIl giornale quotidiano ed il settimanale.\nNel 1960 usc\u00ec il \"Glossario Petrolifero\" che, a differenza del precedente dizionario, non si limitava alle semplici traduzioni dei termini, ma le integrava con spiegazioni e definizioni.\nNel decennio 1963-1973 la Staffetta ebbe una nuova impostazione. Nel 1963 l'uscita trisettimanale si trasform\u00f2 in quotidiana, dopo pochi anni, nel 1967 inizi\u00f2 ad essere stampata in tipografia come la Rivista e cambi\u00f2 il formato che divenne quello attuale ed il colore della carta, quel verde celestino che \u00e8 tuttora una sua caratteristica. Il numero dei collaboratori aument\u00f2 ed il contenuto si arricch\u00ec di nuovi servizi.\nIn quegli anni la redazione si trasfer\u00ec definitivamente all'Aventino, dove, dopo un periodo a Via di Santa Prisca, dal 1975 si spost\u00f2 a Via Aventina 19 dove \u00e8 rimasta fino a fine 2011. Nel 1965 inizia a collaborare alla Rivista ed alla Staffetta Aldo De Domenici\nSulla nostra pubblicazione, di cui nel 1972 venne nominato vice direttore, approfond\u00ec e svilupp\u00f2 i temi legati alla politica internazionale e soprattutto alla situazione petrolifera mediorientale, di cui era considerato in Italia uno degli esperti pi\u00f9 preparati. Nel 1967 venne portata a termine una nuova edizione aggiornata della \"Guida del Petrolio\" a cura di Livio Arbarello, che preparer\u00e0 anche la settima edizione in due volumi del 1976.\nA dicembre 1972 nel quarantesimo anno dalla fondazione usc\u00ec un numero speciale della Rivista curato da Alfredo Giarratana con la collaborazione di Felicita Pompili, \"\u201cCento anni di petrolio in Italia 1870-1970\u201d\", che, insieme ad un compendio storico e cronologico degli avvenimenti accaduti nel periodo, comprendeva una sezione \"\u201cPionieri e protagonisti\u201d\" composta da 79 schede biografiche di personaggi che avevano creato dal nulla e sviluppato l'industria italiana del petrolio.\nQuesto fu l'ultimo numero mensile della Rivista perch\u00e9 l'editore decise di trasformarla, a partire dal gennaio 1973, in \"\u201cedizione settimanale\u201d\" della \"Staffetta Quotidiana Petrolifera\", con le chiusure dei mercati. In base alla nuova impostazione editoriale il quotidiano conteneva prevalentemente notizie e servizi operativi, mentre il settimanale manteneva le caratteristiche storiche della Rivista con approfondimenti, opinioni, recensioni, segnalazioni e una rubrica fissa di Giarratana intitolata \"Rilievi\". Un'impostazione, che pur arricchita negli anni di supplementi, \u00e8 rimasta grosso modo immutata fino ad oggi. Furono potenziate in quel periodo le analisi del mercato petrolifero interno e internazionale grazie alla collaborazione di Caio Manlio Fava, Franco Marianelli, Raffaello Pezzoli ed Eugenio Nardelli. Tra i collaboratori anche il giovane Alberto Cl\u00f4, futuro ministro dell'industria. Da allora il nome \"Rivista Italiana del Petrolio\" rester\u00e0 come ragione sociale della societ\u00e0 editrice.\nNel 1976, alla fine di dicembre, a seguito della scomparsa prematura ed improvvisa di De Domenici, inizia la collaborazione alla Staffetta di Giorgio Carlevaro, che due anni prima, all'atto della vendita all'Agip, aveva lasciato la Shell Italiana dove dal 1956 al 1974 si era occupato di analisi e previsioni economiche e petrolifere e di rapporti con la stampa. Giornalista dal 1979, Carlevaro a partire dagli anni ottanta diventa vice direttore del giornale e nel 1985 l'editore gli affida la direzione che terr\u00e0 fino al 2001 e poi, per un breve periodo, fra l'autunno del 2005 e l'inverno del 2007. Oggi continua la sua collaborazione al giornale come direttore emerito. Facendo tesoro della sua esperienza, Carlevaro contribu\u00ec ad accentuare l'impostazione operativa del giornale, che divent\u00f2 sempre pi\u00f9 \u201cstrumento di lavoro per coloro che operano nel campo dell'energia.\nA sottolineare questo importante passaggio, nel 1995 la testata del giornale verr\u00e0 modificata da \"Staffetta Quotidiana Petrolifera\" in \"Staffetta Quotidiana\". Il tutto grazie anche al potenziamento del corpo redazionale: entrano in redazione Achille Nobiloni (dal 1979), Luigi d'Antona (dal 1982) e Stefano Delli Colli (dal 1983) e dei collaboratori esterni, per lo pi\u00f9 esperti attivi nel settore.\nNel 1980 venne creato, sempre a via Aventina, un apposito \u201ccentro stampa\u201d separato dalla redazione in grado di affrontare ritmi, tempi e tirature in continua crescita.\nUna tipografia via via potenziata e automatizzata che porter\u00e0 alla completa realizzazione del giornale, dalla stampa alla spedizione.\nIl cinquantenario della fondazione della Rivista nel 1983 fu l'occasione per la pubblicazione a fine giugno di un \"numero speciale della Staffetta\" in cui Goffredo Cozzi, in uno dei suoi ultimi editoriali, tenne a sottolineare che la vera forza che ha permesso al giornale di superare indenne le crisi grandi e piccole del periodo era stata la sua indipendenza economica ed editoriale, l'una legata all'altra e viceversa. Il numero, che ospita una raccolta di lusinghiere testimonianze di apprezzamento di esponenti della Pubblica Amministrazione e dell'industria pubblica e privata per il contributo che la Staffetta dava quotidianamente allo sviluppo dell'informazione del settore, contiene una cronologia degli avvenimenti accaduti negli ultimi dodici anni, e aggiorna quella dei primi cento anni pubblicata a fine 1972. L'uscita della \"cronologia\" a partire dal 1986 assumer\u00e0 cadenza annuale e sar\u00e0 contenuta in un apposito supplemento pubblicato alla fine di ogni anno.\nRiconoscimento \"Uomo dell'anno\".\nNel 1992 per la prima volta viene assegnato dalla Staffetta il riconoscimento \"\u201cUomo dell'anno\u201d\", dato a personalit\u00e0 che hanno lasciato un'impronta significativa nella storia dell'energia in Italia sotto il profilo operativo, amministrativo e legislativo contribuendo allo sviluppo ed alla trasformazione del settore. Dal 2005 il titolo \u00e8 assegnato in collaborazione con la \"Fondazione Energia\" promossa dall\"'Associazione Italiana Economisti dell'Energia\" (AIEE).\nL'Uomo dell'anno\nIl portale internet e le nuove testate.\nNel 1982 nasce la prima delle nuove testate: \"Carbone Informazioni\" che sar\u00e0 inviata mensilmente come supplemento della Staffetta. \u00c8 di questo periodo anche la nuova raccolta di tutta la normativa, curata da Maurizio Mazzantini, che pur mantenendo lo stesso nome di \"Guida Italiana del Petrolio\" comincia a dare spazio ad altri settori energetici e viene divisa in sezioni continuamente aggiornate.\nNel 1984 entrano in redazione i primi computer Apple Macintosh. In sei mesi viene rivoluzionato tutto il sistema di composizione. La Apple stessa, su un giornale statunitense, pubblicher\u00e0 un servizio sulla nuova organizzazione che permette di preparare un quotidiano specializzato in poche ore. Due anni dopo vengono creati i floppy-disk contenenti gli indici delle notizie pubblicate, nel 1991 i floppy-disk verranno sostituiti dai cd-rom. Goffredo Cozzi che, negli ultimi anni aveva mostrato la sua soddisfazione nel vedere il giornale proiettato verso nuovi traguardi, l'8 novembre del 1988 viene a mancare all'et\u00e0 di ottantatr\u00e9 anni, lasciando la casa editrice nelle mani della figlia Marina che ne \u00e8 gi\u00e0 responsabile dal 1978 e che continuer\u00e0 la sua opera. Gli anni novanta vedono l'arrivo in redazione di un nutrito numero di collaboratori: Marco D'Aloisi, Maria Chiara Beraneck, Luca Tabasso e Lorenzo Falciai.\nContemporaneamente prendono avvio nuove rubriche sull'andamento dei prezzi dei mercati internazionali curate via via da Massimo Patrignani, Giorgio Minas, Maurizio Moscatelli e Massimo Guerrera. Iniziano a scrivere per la Staffetta anche Marcello Colitti ed Edgardo Curcio. Nel 1992 esce il primo numero di \"Gpl Informazioni\" altro supplemento mensile e nello stesso anno, con l'avvento dei primi supporti di memoria a lettura ottica, la Staffetta viene riversata su cd-rom per poter essere consultata con un apposito sistema di ricerca, stampa e lettura delle notizie.\nDal 1993 \u00e8 gi\u00e0 possibile consultare in tempo reale in maniera telematica, attraverso un modem ed un personal computer, i dati, le notizie e le statistiche pubblicate.\nA gennaio 1993 inizia una nuova pubblicazione bisettimanale, \"Staffetta Prezzi\", rilevazione a campione dei prezzi praticati ai rivenditori dalle compagnie sul mercato extra-rete, curata da Luigi d'Antona e Antonella Pratelli. A partire dal 1994 la Staffetta provvede a pubblicare, ogni marted\u00ec, d'intesa col Ministero dell'industria, del commercio e dell'artigianato, tutti i listini delle compagnie petrolifere. Pubblicazione interrotta nel febbraio 2007 per imposizione dell'Antitrust.\nA gennaio del 1998 risale l'avvio della testata \"Staffetta News\" in lingua inglese: una rielaborazione e traduzione delle principali notizie che appaiono sulla \"Staffetta Quotidiana\" e che sono di maggior interesse per i lettori stranieri.\nLo stesso gennaio 1998 la Staffetta sbarca su internet, \"www.staffettaonline.com\" (http://www.staffettaonline.com), prima con le principali notizie e gli editoriali del sabato e poi dal 2000 con la pubblicazione integrale dell'edizione quotidiana e di quella settimanale. Il sito, frutto di un progetto che \u00e8 stato nel tempo costantemente perfezionato ed aggiornato, diventer\u00e0 nel 2007 un vero e proprio portale.\nNel 2001 Giorgio Carlevaro manifesta all'editore il desiderio di passare la mano ad un direttore pi\u00f9 giovane, pur continuando a collaborare con la Staffetta, cos\u00ec dal 1\u00ba ottobre la direzione passa a Stefano Delli Colli in redazione dal 1983.\nNel 2003 la collana delle pubblicazioni nate intorno alla Staffetta si arricchisce della testata \"Energie Alternative\" che d\u00e0 conto degli sviluppi normativi e tecnologici in atto nel solare, termico e fotovoltaico, nell'eolico, nelle biomasse, nei biocarburanti ed altro. A fine luglio arrivano le dimissioni del direttore, di due redattori e di due collaboratori. Il gruppo ha creato una testata affine alla Staffetta. Per l'editore e per il direttore emerito, ritornato in servizio attivo, \u00e8 l'occasione per ampliare e ringiovanire il giornale, e per poter mettere in atto interessanti iniziative gi\u00e0 programmate e nuove idee. Arrivano in redazione Carlo Baldassarre, Gabriele Masini, Gionata Picchio ed Elena Veronelli, che insieme ad Alberto Schiavo ed in seguito anche ad Azzurra Pacces formano una squadra preparata, autorevole, coesa e motivata, molto apprezzata dai lettori. Due noti esperti del settore Giovan Battista Zorzoli e Roberto Macr\u00ec si aggiungono agli altri collaboratori della Staffetta.La Staffetta a stampa si rinnova nella grafica, aumenta le notizie e la foliazione ed il sito della \"staffettaonline\" si trasforma in un portale con altri quattro sottositi per le pubblicazioni: \"Energie Alternative\", \"Carbone Informazioni\", \"Gpl Informazioni\" e \"Staffetta News\".\nSoddisfatto dell'ottimo risultato Giorgio Carlevaro, decide nella primavera del 2007, di passare il testimone al nuovo direttore Goffredo Galeazzi. Giornalista professionista noto ed apprezzato nel settore essendosi occupato per otto anni di energia come redattore e capo servizio dell'Agenzia Italia.\nA novembre 2012 nasce una nuova pubblicazione online: \"Staffetta Acqua\", quotidiano della acqua e dei servizi idrici\nA giugno 2014 la testata Energie Alternative cambia nome e diventa \"Staffetta Rinnovabili\"\nDirettori.\nI direttori della Rivista dal 1933"}
{"id": "2409300", "revid": "104458", "url": "https://it.wikipedia.org/wiki?curid=2409300", "title": "Spitzmeilen", "text": "Lo Spitzmeilen (2.501\u00a0) \u00e8 una montagna delle Alpi Glaronesi. \nDescrizione.\nSi trova in Svizzera lungo la linea di confine tra il Canton Glarona ed il Canton San Gallo.\nCollegamenti esterni.\nLo Spitzmeilen su hikr.org"}
