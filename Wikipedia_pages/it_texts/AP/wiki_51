{"id": "2305617", "revid": "701660", "url": "https://it.wikipedia.org/wiki?curid=2305617", "title": "Chiesa di San Francesco alle Scale", "text": "La chiesa di San Francesco alle Scale \u00e8 una chiesa di Ancona, costruita lungo la storica via Pizzecolli (o del Comune) come molti altri importanti edifici storico-artistici della citt\u00e0.\nStoria.\nOrigine.\nLa chiesa fu fondata il 14 agosto 1323 dai Francescani e dal vescovo Nicol\u00f2 degli Ungari, fu in origine dedicata a Santa Maria Maggiore.\nSoltanto nel 1447 venne costruita la grande scalinata, che copriva l'intera area dell'attuale Piazza San Francesco, da cui prese la denominazione. La scala fu progettata da Giorgio Orsini da Sebenico \nLa chiesa, prima di quella di Santa Maria Maggiore o Grande, o detta di San Francesco, era quella adiacente ad essa denominata Santa Maria a porta Cipriana per distinguerla da altre. Essa si nota nella pianta detta di Ricci-Castelli, il cui disegno \u00e8 ripreso da una pianta prospettica di Ancona di prima del 1546.\nLa prima chiesa di santa Maria in porta Cipriana la si trova indicata la prima volta in un atto testamentario del 1262, mentre dall'anno 1303 \u00e8 gi\u00e0 esistente la chiesa di Sant'Anna. Era vicina all'episcopio il quale si era spostato nel palazzo dei Toroglioni, poi Acciajoli, dove nel 1700 di nuovo dimoravano i vescovi. La chiesa parrocchiale di Santa Maria a porta Cipriana rimase in piedi sino al 1546 circa poi pass\u00f2 a quella di San Pietro, Gli avanzi dell'antico convento della fine del 1200 si trovano nell'attuale teatrino con due archi di finestre.\nLa chiesa di Santa Maria in porta Cipriana fu costruita dopo la morte del santo verso il 1235, mentre la chiesa e convento di Santa Maria poi di san Francesco (ad Alto) furono costruiti quando il santo era ancora in vita, nel periodo tra i due suoi passaggi ad Ancona, nel 1220 e nel 1225. I frati di san Francesco (ad Alto) si unirono nel nuovo convento e chiesa di Santa Maria Maggiore, per ritornare in parte nel vecchio convento ristrutturato nel 1400. Il titolo \"ad Alto\" venne assunto dopo il 1517 quando il papa convalid\u00f2 la separazione dai frati Minori conventuali, i quali diventarono frati dell'Osservanza o Zoccolanti nella chiesa di San Francesco ad Alto.\nInterventi di Giorgio Orsini da Sebenico.\nNel 1454, Giorgio Orsini da Sebenico realizz\u00f2 sulla facciata il portale presente ancora oggi, che riecheggia l'impianto architettonico gotico fiorito della Porta della Carta del Palazzo Ducale di Venezia, alla quale l'artista dalmata aveva precedentemente lavorato. Rispetto alla porta veneziana, per\u00f2, gli elementi gotici avevano perso gran parte della loro funzione strutturale, per divenire semplici elementi decorativi; lo spirito rinascimentale \u00e8 evidente sia nelle sculture, sia nel portale architravato, sia nello straordinario fregio di venti ritratti scolpiti che emergono dalla pietra, simili a quelli realizzati dallo stesso autore nella cattedrale di San Giacomo a Sebenico.\nSui pilieri l'Orsini ricav\u00f2 quattro edicole per le quali scolp\u00ec altrettante statue di santi francescani: Santa Chiara, San Bernardino da Siena, Sant'Antonio da Padova e San Ludovico d'Angi\u00f2. Sopra al portale, chiuso da un arco gotico senza pi\u00f9 alcuna funzione strutturale, si ammira il bassorilievo di \"San Francesco che riceve le stimmate\"; sopra ad esso spicca un conchiglione emiciclico che sostiene un monumentale baldacchino semiesagonale. Giorgio da Sebenico progett\u00f2 inoltre una monumentale scalinata d'accesso, che occupava tutto lo spazio della piazza attuale e mostrava la sua attenzione per l'inserimento urbanistico delle opere architettoniche.\nNel dicembre 1454 lo scultore maestro Giorgio fu trascinato in tribunale dal maestro scalpellino Giovanni Bresola per il mancato pagamento di pietre prelevate dall'isola di Brazza e portate a Rimini e Ancona. A Rimini esse furono il compenso per il maestro Agostino di Duccio scacciato da Firenze, il quale aveva eseguito per conto dell'Orsini due angeli nel duomo di Sebenico. Altre pietre proseguirono verso il porto di Ancona e furono utilizzate per la costruzione della facciata di Santa Maria Maggiore, poi San Francesco alle Scale.\nIl maestro Giorgio di Matteo costru\u00ec il portale di Santa Maria Maggiore alla fine dello scadere dell'anno 1454, dopo aver terminato la facciata alla Loggia dei mercanti. Il portale era stato appaltato dai frati per 670 ducati d'oro. Lo scultore concluse l'opera eccetto una piccolissima parte sopra la lunetta, e ci\u00f2 nonostante fosse in lite con i frati, come avverr\u00e0 pi\u00f9 tardi per il portale della chiesa di Sant'Agostino. Pertanto gli vennero addebitati come penale 15 ducati d'oro che corrispondevano a 5 ducati d'oro veneti, per la piccolissima parte sopra il conchiglione non compiuta, il costo di tre colonne non adoperate, il costo dell'armatura in legno deteriorata e delle pietre non lavorate. Il quadro contenente la lunetta, dove \u00e8 rappresentato \"San Francesco che riceve le stimmate,\" non \u00e8 opera della mano esperta del maestro Giorgio, ma di un suo allievo, probabilmente il maestro dalmata Giovanni Pribislavich.\nL'interno accoglieva un dipinto considerato uno dei capolavori del pittore rinascimentale Nicola di Maestro Antonio d'Ancona, ora esposto al \"Carnegie Museum of Art\" di Pittsburgh, nello stato della Pennsylvania negli Stati Uniti. Intorno al 1550 Lorenzo Lotto lasci\u00f2 a San Francesco un'\"Assunzione\", che ancora domina l'interno della chiesa da dietro l'altare maggiore.\nManomissioni successive.\nTra il 1777 ed il 1790 la chiesa venne sopraelevata ed ingrandita, alterando le proporzioni quattrocentesche ed eliminando le trecentesche cappelle minori. Ancor oggi \u00e8 visibile in facciata lo stacco tra l'altezza originaria (in intonaco chiaro) e la sopraelevazione settecentesca (in mattoni). L'architetto Francesco Maria Ciaraffoni ricostru\u00ec anche il convento annesso con i due chiostri.\nNel 1798 il complesso chiesa-convento venne chiuso ed adibito, dopo la parentesi napoleonica, a civico ospedale; alcuni anni dopo, nel 1802, nella speranza di trovare una vena d'acqua, venne sciaguratamente eliminata gran parte della scalinata monumentale quattrocentesca; fu cos\u00ec che ebbe origine l'attuale piazza San Francesco.\nDopo il 1860, conseguentemente alla secolarizzazione del complesso chiesa-convento, questa venne internamente suddivisa in piani e locali ad opera dell'architetto militare Giuseppe Morando con l'apertura in facciata di tre piani di finestre a sesto acuto per dare luce ai nuovi vani, dopodich\u00e9 il complesso venne adibito a Civico Ospedale fino all'apertura del nuovo Ospedale Civile Umberto I nella nuova zona di espansione urbana fuori Porta Cavour.\nDal 1927 fino al 1944 fu sede della Pinacoteca civica Francesco Podesti e del Museo archeologico nazionale delle Marche; per l'occasione l'originale rampa d'accesso semicircolare venne ricostruita in forme pi\u00f9 \"moderne\" su progetto dell'architetto Italo Garlatti. Il campanile del XVIII secolo croll\u00f2 nel 1944, durante la Seconda guerra mondiale, a causa di un bombardamento che distrusse anche il convento adiacente.\nRipristino e riapertura.\nDopo la Seconda guerra mondiale, venne dapprima ricostruito il campanile in forme riecheggianti le settecentesche di quello crollato e, demolendo i piani in cui era stato suddiviso lo spazio dell'aula, l'intera chiesa venne ripristinata; furono anche chiuse le finestre aperte dopo il 1860.\nNel 1953, finalmente, San Francesco alle Scale fu riaperta al culto, e divenne sede della parrocchia del Rione di San Pietro, in sostituzione della vicina chiesa di San Pietro, distrutta durante i bombardamenti. Tuttora \u00e8 officiata dai Frati Minori Conventuali. Dal 1994 al 1997 fu effettuato un accurato intervento di restauro del portale, che ora \u00e8 tornato a mostrare nuovamente il bianco caldo della pietra d'Istria usata da Giorgio da Sebenico.\nL'interno.\nL'interno, a navata unica e di aspetto settecentesco, \u00e8 stato liberamente ripristinato nel secondo dopoguerra in occasione della riapertura al culto della chiesa. Conserva il \"Battesimo di Cristo\" di Pellegrino Tibaldi, la \"Gloria\" in gesso di Gioacchino Varl\u00e8, gli \"Angeli che trasportano la Santa Casa di Loreto\" di Andrea Lilli e soprattutto la grande pala dell\"'Assunzione\" di Lorenzo Lotto (1550), uno dei capolavori dell'artista. L'altare maggiore in legno dorato proviene dalla soppressa chiesa di San Francesco ad Alto."}
{"id": "2305619", "revid": "124986166", "url": "https://it.wikipedia.org/wiki?curid=2305619", "title": "Episodi di Leone il cane fifone (prima stagione)", "text": "La prima stagione della serie animata Leone il cane fifone, composta da 13 episodi, \u00e8 stata trasmessa negli Stati Uniti, su Cartoon Network, dal 12 novembre 1999 al 30 marzo 2000.\nIn Italia \u00e8 stata trasmessa su Cartoon Network dal 3 aprile 2000.\nUna notte al motel Gatti.\nMaril\u00f9 e Giustino, di ritorno da una vacanza, decidono di passare la notte in un motel: nel sinistro albergo li accoglie Gatti, un inquietante gatto rosso con l'avversione per i cani e una passione per i ragni. Leone dunque \u00e8 costretto a passare la notte fuori, ma solo lui si accorge che Gatti ha in serbo una spiacevole sorpresa per i suoi nuovi clienti.\nLo stufato della nonna.\nUna volpe sta preparando uno stufato come prova per un concorso di cucina, ma le manca un ingrediente: una graziosa nonnina. La volpe trova Maril\u00f9, l'ingrediente ideale, e decide di portarla nella sua tana, ma Leone far\u00e0 l'impossibile per salvare la vita della sua padrona.\nLeone e l'ombra malefica.\nUn uomo anziano, avaro e meschino, muore di infarto, e la sua ombra, stanca di lui, si divide dal suo corpo e vaga per l'altrove, fino ad arrivare alla fattoria di Maril\u00f9 e Giustino. Leone, vittima degli scherzi dell'ombra, l'affronta con coraggio per difendere l'incolumit\u00e0 dei suoi padroni.\nDr. Le Quack, specialista in amnesie.\nMentre Giustino sta aggiustando il tetto, una tegola cade in testa a Maril\u00f9 che perde i sensi. Quando finalmente si risveglia, si comporta in modo strano e si rende conto di aver perso la memoria. Giustino allora ne approfitta cacciando Leone, che cerca aiuto tramite posta elettronica. Interviene il dottor Le Quack, ma nessun immagina che in realt\u00e0 \u00e8 un criminale: infatti, arrivato sul posto, colpisce Giustino per avere i gioielli e i soldi della casa, trova Maril\u00f9 e, poich\u00e9 ha lei perso la memoria, tenta di fargliela ritornare. Elabora cos\u00ec una sua terapia che prevede diversi metodi per danneggiare Maril\u00f9 in modo anche grave. Leone chiede aiuto alla polizia, che arresta Le Quack e salva Maril\u00f9. Quando Leone libera Maril\u00f9, lei ricorda tutto, ma Giustino ha perso anche lui la memoria, mentre Le Quack riesce a liberarsi.\nLeone incontra Bigfoot.\nIn una notte \"da film horror\" Leone vede una bestia enorme che divora tutto quello che incontra attorno alla casa. Cerca quindi di avvertire i suoi due padroni, ma loro non comprendono la paura di Leone. La bestia compare in casa per la prima volta contro Leone, anche se non si incontrano faccia a faccia. Nel notiziario si rivela l'esistenza del Bigfoot, cos\u00ec molte persone, incluso Giustino, si mettono a cercarlo per ottenere dal museo la ricompensa pattuita. A casa di Giustino arriva una signora anziana alla ricerca del suo bambino scomparso. In cucina intanto riappare il Bigfoot, che questa volta lotta con Leone. Alla fine Leone capisce che il Bigfoot \u00e8 buono e i due diventano amici. Ma una folla inferocita vuole la ricompensa per la sua cattura, per cui viene rapito, quando la stessa vecchia di poco prima rivela che suo figlio \u00e8 Bigfoot. Giustino, comunque, vuole catturarlo, ma la folla, intenerita dall'amore della madre verso il figlio, si riversa su Giustino e arrabbiata lo insegue.\nGiustino e la lozione per capelli.\nGiustino, stanco della sua calvizie, vede sul giornale un annuncio su un farmaco che potrebbe risolvere il suo problema: va all'istituto dove sperimentano il farmaco, rimandando la ricostruzione della sedia a dondolo di Maril\u00f9. All'interno dell'istituto, Giustino \u00e8 oggetto di strani esperimenti, e Leone va in bagno, dove vede un uomo che prova una lozione per capelli, che, come effetto collaterale, gli causa un'esplosione di rabbia. Il cane tenta di avvertire Giustino, ma lui non comprende il linguaggio di Leone, per cui appena tornato a casa dovr\u00e0 tentare in tutti i modi di non farlo arrabbiare, preoccupandosi in primo luogo di Maril\u00f9, piuttosto che del suo padrone. Alla fine Giustino non trattiene la sua rabbia e fa esplodere la fattoria, ma Leone salva Maril\u00f9, non preoccupandosi per\u00f2 di Giustino e della sedia a dondolo ancora da aggiustare. \nIl demone nel materasso.\nMaril\u00f9 \u00e8 stanca del suo materasso e ne vuole acquistare un altro. Giustino trova un annuncio per acquistare dei materassi, ma Leone deduce che c'\u00e8 qualcosa di strano: infatti il materasso viene consegnato da due topi che conducono un carro spettrale. Quando Maril\u00f9 si corica, il demone del materasso si impossessa del suo corpo. Leone cerca quindi di esorcizzarla, riuscendo solamente a far s\u00ec che il demone si impossessi di Giustino. Maril\u00f9, arrabbiata a causa della brutta esperienza, decide di rimandare indietro il materasso.\nFred lo strambo.\nFred, un lontano nipote di Maril\u00f9, decide di fare visita ai suoi due zii. Giustino intanto racconta a Leone che Fred \u00e8 un ragazzo pazzo rinchiuso in un manicomio per \"barbieri strambi\". Fred arriva alla fattoria e va in bagno; Maril\u00f9 incarica Leone di portare degli asciugamani puliti, ma, siccome la serratura della porta del bagno \u00e8 rotta, Fred e Leone rimangono chiusi dentro. Giustino esce dicendo che va in ferramenta, ma in realt\u00e0 se la va a spassare in spiaggia. Leone intanto scopre che Fred \u00e8 uno psicopatico a cui piaceva rasare i capelli a tutti a zero. Nel corso dell'episodio si sente la voce narrante di Fred che narra di come si senta malvagio mentre rasa le sue vittime, mostrando dei flashback delle sue malefatte. Alla fine dell'episodio, arriva un'ambulanza della casa di cura di Fred, chiamata da Leone, che lega il barbiere e lo riporta al manicomio. Tuttavia Leone \u00e8 stato rasato completamente a zero, ma ha una dedica fatta con del pelo scritta sul sedere che dice \"Con affetto, Fred\".\nLa notte della talpa mannara.\nIn una notte profondamente oscura, mentre Maril\u00f9 sta raccogliendo gli ortaggi, vede un coniglio divorato da una talpa, che, una volta sazia, spunta fuori dal terreno e morde la mano destra di Maril\u00f9 che si gonfia a dismisura, cos\u00ec lei decide di andare dal dottore. Quando sembra guarita, Maril\u00f9 vede la Luna piena e si trasforma in una mezza talpa mannara. Leone ha un infarto e viene portato in ambulanza verso casa sua con il dottore, ma quest'ultimo viene morso da Maril\u00f9 e gettato dentro a una fossa. Leone scopre tramite il computer che l'unico modo per guarire Maril\u00f9 \u00e8 farle ingoiare un pelo della talpa che l'aveva morsa, e, mentre Giustino tenta di uccidere Maril\u00f9, Leone riesce a rimediare l'antidoto travestendosi da coniglio e, senza farsi mordere, fa ingoiare il pelo della talpa mannara a Maril\u00f9, che ridiventa normale. Quando tutto sembra risolto, Giustino viene morso dal dottore, anche lui una talpa mannara.\nLa festa della mamma.\nGiustino e Maril\u00f9 sono invitati alla festa della mamma. Giustino vuole apparire come un eroe, costringendo addirittura Leone ad andare addosso alla mamma, ma lui si rifiuta di farlo. La mamma non sembra avere un minimo di amore materno nel confronto del figlio e Giustino nemmeno, ma nonostante le controversie vuole apparire buono davanti a lei. Infatti lei sembra interessata a Leone, che continuamente lo ringrazia, ma alla fine Giustino sfida a braccio di ferro la madre, mentre Leone, su ordine di Giustino, avvicina i fiori alla madre, che starnutendo perde la parrucca. La madre di Giustino piange a causa della propria bruttezza, ma lui la consola facendole dei complimenti e gli dice che ogni madre \u00e8 bella agli occhi del figlio. Dopo questi avvenimenti finalmente i due si riappacificano.\nI fratelli Anatra.\nDurante una notte la fattoria si illumina per via di una luce proveniente dall'alto: \u00e8 un'astronave aliena, all'interno della quale Maril\u00f9 viene trasportata. In essa si trovano due esseri alieni fratelli simili ad anatre, che litigano furiosamente. Leone intanto cerca Maril\u00f9 disperatamente, ma la vedono ritornare alla fattoria con una specie di antenna posta sulla testa. Infatti \u00e8 diventata un robot ed \u00e8 diretta contro la sua volont\u00e0 verso una base militare. Leone la insegue e scopre che i fratelli alieni hanno robotizzato anche Giustino, anche se la loro anima sta combattendo per riprendere il controllo dei loro corpi, cosa che Maril\u00f9 e Giustino riescono a fare. I due fratelli alieni rivelano che non volevano fare del male a nessuno: si giustificano dicendo che hanno robotizzato i due coniugi nel tentativo di salvare un loro fratello catturato e quasi messo nel forno. Leone, che prova compassione per i due fratelli Anatra, si propone di fingersi una marionetta robotizzata e insieme ai due riesce a salvare loro fratello.\nShirley la medium.\nLeone, nel tentativo di ritrovare il proprio yo-yo, trova una strana scatola, probabilmente in quella in cui aveva nascosto i soldi il fratello di Giustino. Vedendo Leone, Giustino nota che la cassa trovata \u00e8 proprio quella di suo fratello, ma non trova la chiave per aprirla. Leone e Giustino contattano una medium di nome Shirley, in grado di parlare ai defunti: la ingaggia per metterlo in contatto con suo fratello, nonostante Shirley avesse avvertito Giustino che se contattava il morto per soldi, tragiche conseguenze sarebbero ricadute su di lui e sui suoi cari. Giustino trova la chiave della cassa nella fodera del suo cappello e, una volta aperta, un demonio vuole risucchiare lui e Maril\u00f9 nell'aldil\u00e0. I due riescono a salvarsi, ma Giustino \u00e8 intrappolato nella cassa con montagne di soldi.\nLa maledizione di Ramsete.\nDue ladri scappano nella notte a bordo della loro auto, inseguiti dalla polizia, quando, per evitare di essere catturati con la refurtiva, decidono di nascondere ci\u00f2 che hanno rubato. Improvvisamente sulla strada appare uno spirito: lo spirito del Faraone Ramsete che gli intima di riportare da dove l'avevano prelevata la stele rubata, altrimenti verranno travolti dalle sue orribili maledizioni. I ladri non credono a quelle che considerano delle mere baggianate, e fanno finta di niente, ma Ramsete li scaglia contro uno sciame di insetti che li divora assieme all'auto. La stele viene poi trovata da Leone. Giustino la porta in casa dicendo di volerla vendere al miglior offerente, ma quando arriva la sera lo spirito di Ramsete si presenta fuori casa dei protagonisti. Di fronte all'ottusit\u00e0 di Giustino, Ramsete decide di scagliare tutte le piaghe possibili sui tre disgraziati, finch\u00e9 Giustino non cambia idea e Leone, per liberarsi dalla stele, la lancia lontano da casa. Ma Giustino ci ripensa e la va riprendere senza rendersi conto dell'ira del fantasma di Ramsete, che gli scaglia contro lo stesso sciame di insetti gi\u00e0 scagliato sui due ladri.\nPiedone il grande.\nGiustino sente un fastidiosissimo prurito al piede, che lo tormenta spesso, e che col tempo peggiora drasticamente, finch\u00e9 non si trasforma in un qualcosa che assomiglia ad una zucca viola e marcia. Maril\u00f9 cerca di guarirlo con inutili quanto dolorosi sistemi. Giustino addirittura si rifiuta di andare dal dottore affermando che, secondo lui, ci vuole solo un po' di riposo. Svegliatosi sembra che il prurito sia guarito, ma il fungo si \u00e8 impossessato di tutto il suo corpo trasformandolo in un enorme piede viola e marcio con le dita parlanti. Piedone, cos\u00ec si chiama il piede, minaccia Leone della morte della sua padroncina, cos\u00ec il cane \u00e8 obbligato a sottostare agli ordini di Piedone, che gli ordina prima di rapinare una banca, e poi di far fermare un treno in corsa per poterlo rapinare, ma entrambi i tentativi falliscono. Tornato a casa Leone cerca un sistema per annientare il fungo e il computer gli dice che l'unico rimedio \u00e8 la saliva di cane. Cos\u00ec Leone sbava su Piedone, facendo ritornare alla normalit\u00e0 Giustino, ma a fine dell'episodio Piedone riappare sulla lingua del cane.\nIl gobbo di Altrove.\nUn gobbo dal cuore buono, ma dall'aspetto ripugnante, chiede ospitalit\u00e0 di porta in porta, ma \u00e8 costantemente rifiutato per via del suo aspetto. Dopo un lungo cammino arriva a casa dei protagonisti, ma Giustino lo caccia via. Tuttavia il gobbo si rifugia nel pollaio, dove Leone si rende conto della sua gentilezza straordinaria e del suo cuore generoso, e lo invita a giocare a ombre cinesi e a suonare campane. Ma Giustino lo deride ancora una volta, quando Leone e Maril\u00f9 lo invitano a mangiare. Poi, mentre Leone e il gobbo intrattengono Maril\u00f9 con un concerto di campanelli sul tetto del pollaio, Giustino maltratta il cane e il gobbo interviene per difenderlo, spaventando Giustino e facendolo involontariamente cadere gi\u00f9. Alla fine il gobbo deve andarsene, ma prima congeda con affetto Leone e Maril\u00f9, molto felice di aver trovato delle persone generose come loro.\nUn amore divino.\nUn'oca divina maschio \u00e8 stufa di non avere una compagna con cui condividere il trono, ma si innamora di Maril\u00f9, definendola un \"dono dal cielo\". Allora scende in terra per corteggiarla, ma Leone lo caccia via e avverte Maril\u00f9, che non comprende. Allora, sperando che si ingelosisca, avverte Giustino, il quale sembra comprendere, ma non si interessa, continuando ad aggiustare il suo furgone. L'oca divina inizia una corte serrata con diversi regali, ma a causa di diversi imprevisti non pu\u00f2 fare niente. Si dichiara con una lettera, e Maril\u00f9 ne rimane colpita. Leone tenta di farla credere che le smancerie sono da parte di Giustino, ma alla fine l'oca ha la meglio. Tuttavia Maril\u00f9 lo respinge, essendo ancora innamorata di Giustino. L'oca la vuole rapire con la forza, ma si innamora del clacson del furgone di Giustino, cos\u00ec lo porta sulle nuvole e invita i suoi amici, compresi Maril\u00f9 e Leone, al loro matrimonio (con il furgone), mentre Giustino piange per la perdita del suo mezzo di trasporto.\nLa regina della pozzanghera nera.\nAd Altrove scoppia un temporale che causa una strana pozzanghera dall'aspetto inquietante. Nonostante Maril\u00f9 non noti niente, Leone sa del pericolo imminente: la regina della pozzanghera nera. Con il suo aspetto attraente, la regina tenta di sedurre Giustino volendolo portare nella stessa pozzanghera attraverso ogni forma di acqua. Leone, nonostante lo salvi pi\u00f9 volte, non riesce a fermare la regina, che rapisce Giustino. Dentro la pozzanghera lei vuole divorarlo, trasformandosi in uno spaventoso mostro marino, ma Leone, facendo di tutto, lo libera e riesce poi a scappare grazie alle lacrime di Maril\u00f9, disperata per la scomparsa dell'amato. Ma la regina ricompare, tentando questa volta Leone attraverso una forma di cane.\nFacciamo cinema.\nUn giorno a casa viene un uomo malformato e mostruoso che dice di essere Benton Tarantella, un famoso regista di film horror, anche se nessuno dei tre protagonisti l'ha sentito nominare. Lui vuole girare un nuovo capolavoro nella fattoria di Giustino e Maril\u00f9 e inizia a girare alcune scene in cui dice che al momento dell'allineamento dei pianeti uscir\u00e0 uno zombie dal terreno per divorarsi Maril\u00f9. Per\u00f2 Leone, grazie al computer, scopre che Tarantella e il suo compagno alleato uccidono le persone spacciandosi per registi. Riuscir\u00e0 a salvare Maril\u00f9 modificando il copione in modo orrido e banale, in modo che l'alleato di Tarantella, disgustato dalla sua incompetenza, ritorni nella tomba insieme a lui.\nL'uomo di neve.\nL'ultimo pupazzo di neve vivente dell'intero pianeta, che abita al polo nord, vuole salvarsi dal riscaldamento globale che minaccia di sciogliere lui e con s\u00e9 l'intera Artide. Per farlo ha bisogno di un ultimo ingrediente: il DNA di due esseri umani (per la precisione il \"gene antiscioglimento\") e perci\u00f2 punta il dito contro Maril\u00f9 e Giustino, che sono in vacanza in un igl\u00f9 al polo nord. Qui i due verranno rapiti dal pupazzo di neve che li porter\u00e0 in una caverna dove tenter\u00e0 di risucchiar loro il DNA, ma riesce solo a prelevare quello di Giustino, dato che Leone trova la caverna e li salva, mentre il pupazzo di neve, finendo nell'oceano dopo un breve inseguimento dei tre protagonisti, si trasforma in un cubetto di ghiaccio. I tre protagonisti sono su una piccola piattaforma di ghiaccio in mezzo al mare e, nel momento in cui Giustino si trasforma in acqua (poich\u00e9 l'uomo di neve era riuscito a prelevargli il \"gene antiscioglimento\") vengono salvati da una nave.\nUn amore di anatroccolo.\nLeone trova un nido in cui si sono da poco schiuse delle uova, tranne un ovetto pi\u00f9 piccolo, cos\u00ec lo porta con s\u00e9 nella fattoria. L'uovo pi\u00f9 tardi si schiude e ne uscir\u00e0 un anatroccolo nero. Siccome in quell'istante lo aveva in mano Giustino, l'anatroccolo considera l'uomo come sua mamma. Tenter\u00e0 in svariati e ripetuti modi di fare del male a Maril\u00f9, non riuscendoci per mano di Leone, che ogni volta salva la padroncina, la quale, ingenua, crede che l'anatroccolo le voglia bene. Alla fine l'anatroccolo legher\u00e0 e imbavaglier\u00e0 Maril\u00f9 attaccandola ad un razzo diretto verso la Luna, ma rimarr\u00e0 impigliato con le dita in un foro del razzo. Leone libera Maril\u00f9 e Giustino, cercando di liberarlo, si attaccher\u00e0 ad esso quando il razzo \u00e8 ormai partito per la Luna. Alla fine dell'episodio Giustino e l'anatroccolo sono sulla Luna, cos\u00ec che quest'ultimo possa servirlo per sempre.\nLeone e il cuoco cannibale.\nMaril\u00f9 ha la febbre e non pu\u00f2 cucinare la cena per Giustino, che, affamato, decide di uscire per fermarsi a un fast food. Accompagnato da Leone sostano in un'osteria che offre come specialit\u00e0 i pi\u00f9 succulenti hamburger di Altrove. Leone sente che qualcosa non va: infatti un cliente che era gi\u00e0 seduto chiede dove si trova la toilette al cuoco della trattoria, un maiale grassissimo, che gli dice di recarsi verso una sinistra e lugubre porta; l'uomo scende e non sale pi\u00f9. Leone decide di indagare e apre la porta. Si ritrova a scendere delle ripide scale, che portano ad un seminterrato in cui Leone vede l'ombra del cuoco e di sua moglie che mangiano la testa del cliente di prima. Leone sospetta che il cuoco sia un cannibale che si nutre di esseri umani, per cui cerca di portare via Giustino, ma lui non capisce e si oppone per rimanere. Alla fine Leone decide di scappare da solo e tornare dalla sua amata Maril\u00f9. Ma alla fine si scopre che in realt\u00e0 le cose non stavano come Leone pensava. Il cuoco e sua moglie infatti fanno con la carne delle sculture con i tratti dei clienti, per poi presentarle a questi, che le mangiano con gusto.\nIl club Gatti.\nI tre protagonisti partecipano a un viaggio in crociera dove, un giorno, un'onda anomala li fa naufragare su un'isola apparentemente deserta. Su quest'isola i tre non riescono a trovare cibo. La mattina seguente incontrano il signor Gatti, un ricco e psicopatico proprietario di un villaggio vacanze: il club Gatti. I tre sono accolti come ospiti, ma, mentre Giustino e Maril\u00f9 vanno alle terme per un trattamento, Leone scopre che il capitano della nave su cui viaggiavano prima di naufragare \u00e8 stato trasformato in un distributore di lattine. Leone cerca di avvertire Maril\u00f9 e Giustino, ma come al solito i due non lo capiscono. In seguito Giustino viene trasformato in una palla demolitrice e Maril\u00f9 in una lavatrice, senza che Leone possa aiutarli. I due sono costretti a lottare inutilmente in un'arena dell'isola, con unico spettatore lo psicopatico Gatti. Leone si trasforma in un elicottero e salva Maril\u00f9, ma non Giustino, che fa esplodere l'arena, distruggendola insieme a lui e al signor Gatti.\nLa vendetta del pollo spaziale.\nIl pollo spaziale ucciso da Leone in un episodio pilota torna con l'intenzione di uccidere il cane. Allora il pollo rapisce Maril\u00f9, e le pone sulla testa una ventosa per decapitarla. Leone allora va ad avvisare Giustino, che entra nella navicella. Il pollo, allora, decapita Giustino e usa la sua testa per vederci meglio. Dopo una dura lotta, Leone distrugge una volta per tutte il pollo, che muore esplodendo insieme alla sua astronave. Alla fine dell'episodio arriva il resto del corpo di Giustino con in mano la ciabatta di Maril\u00f9.\nViaggio al centro di Altrove.\nNell'orto della fattoria, Maril\u00f9 ha piantato le melanzane e rivela a Leone che intender\u00e0 coglierle tutte per cucinarle fritte. Le melanzane, che in realt\u00e0 sono vive, decidono di ribellarsi a Maril\u00f9. Escono da sotto terra e si recano verso la villa, pronte ad ammutinare Maril\u00f9. Leone, con l'aiuto del computer, salva la padroncina bagnando le melanzane, rendendole non pi\u00f9 ostili. \nLa piccola Maril\u00f9.\nGiustino deve aggiustare in cantina un tubo che perde, ma per sbaglio inchioda la sedia a dondolo di Maril\u00f9 al pavimento della fattoria. Leone intanto deve ridipingere la sedia, ma usa accidentalmente una colla potente, incollando Maril\u00f9 alla sedia. Nel frattempo il notiziario afferma che un tornado si sta dirigendo verso Altrove. La fattoria viene distrutta, e Giustino e Leone si salvano, ma Maril\u00f9, non potendo rifugiarsi, viene travolta dal ciclone. Quando Leone riesce a fermare il tornado, scopre che Maril\u00f9 \u00e8 tornata piccola. La nuova situazione non piace per niente a Leone, infatti la piccola Maril\u00f9 \u00e8 una vera peste. Tuttavia Leone, grazie al computer, capisce che per far ritornare Maril\u00f9 anziana deve metterla in un tornado che ruoti a rovescio, ma si trova solo nell'emisfero australe. Leone si dirige l\u00ec e su un aereo fa precipitare Maril\u00f9 nel ciclone, facendola ritornare adulta. Tornati, incombe un nuovo pericolo: una gigantesca onda anomala.\nIl grande Fusilli.\nUna sera l'attenzione di Maril\u00f9 e Giustino viene catturata da un furgone parcheggiato nel loro cortile. Il veicolo \u00e8 in realt\u00e0 un palcoscenico vagante, e il suo proprietario, il coccodrillo Fusilli, gira il mondo in cerca di attori dilettanti: Giustino e Maril\u00f9 vengono quindi invitati a provare uno sketch, ma Leone capisce subito che il palco di Fusilli nasconde qualcosa di sinistro. Non a caso, Leone scopre subito che il \"grande\" Fusilli conserva un sacco di gente sotto forma di marionetta e vede tre chiodi vuoti con scritto: \"Giustino\", \"Maril\u00f9\" e \"Cagnolino\". Nel corso della puntata Maril\u00f9 e Giustino vengono trasformati in marionetta, costringendo cos\u00ec Leone a far finta che nulla sia cambiato manovrando le marionette dei suoi padroni."}
{"id": "2305620", "revid": "181699", "url": "https://it.wikipedia.org/wiki?curid=2305620", "title": "Giulino di Mezzegra", "text": ""}
{"id": "2305622", "revid": "729019", "url": "https://it.wikipedia.org/wiki?curid=2305622", "title": "HMS Warrior (1860)", "text": "La HMS \"Warrior\" \u00e8 una nave corazzata costruita per la Royal Navy nel 1860.\nFu la prima nave corazzata britannica ma non la prima in assoluto, primato appartenente al vascello francese La Gloire. Di fatto fu per\u00f2 la prima unit\u00e0 da guerra a riassumere in s\u00e9 tutte le caratteristiche di una nave da guerra moderna, come corazzatura e scafo in ferro, compartimenti stagni, propulsione ad elica e cannoni a retrocarica e a canna rigata. Di dimensioni doppie rispetto alla Gloire (che per altro era corazzata in ferro ma aveva lo scafo in legno), inizi\u00f2 la corsa agli armamenti che sarebbe proseguita di fatto fino al trattato navale di Washington del 1930. Questa corsa la rese rapidamente obsoleta, tanto che sopravvisse alla demolizione solo per una carenza delle necessit\u00e0 di rottami in ferro; restaurata, \u00e8 ora una nave museo a Portsmouth."}
{"id": "2305624", "revid": "23057938", "url": "https://it.wikipedia.org/wiki?curid=2305624", "title": "Donato Fidato", "text": ""}
{"id": "2305627", "revid": "767487", "url": "https://it.wikipedia.org/wiki?curid=2305627", "title": "Capoocan", "text": "Capoocan \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nCapoocan \u00e8 formata da 21 baranggay:"}
{"id": "2305629", "revid": "72396", "url": "https://it.wikipedia.org/wiki?curid=2305629", "title": "Maria Pozsonec", "text": "Biografia.\nNata a Dolga Vas, frazione di Lendava in Slovenia, ha frequentato la scuola a Subotica (Serbia), poi pedagogia a Maribor (Slovenia) e poi ha studiato filosofia a Novi Sad (Serbia), ma non ha completato gli studi. Dal 1990 al 2008 venne eletta cinque volte al parlamento sloveno come rappresentante della minoranza ungherese, venendo poi succeduta da L\u00e1szl\u00f3 G\u00f6ncz. Ha fatto parte di importanti commissioni tra cui la commissione per le relazioni internazionali, la commissione per l'agricoltura e la silvicoltura, la commissione per le relazioni internazionali, della commissione d'inchiesta post-bellica, la commissione per la relazione con gli sloveni all'estero."}
{"id": "2305647", "revid": "287204", "url": "https://it.wikipedia.org/wiki?curid=2305647", "title": "Kanchanaburi", "text": "Kanchanaburi \u00e8 una citt\u00e0 della Thailandia situata circa 100\u00a0km ad ovest di Bangkok.\nSi trova alla convergenza dei fiumi Khwae Noi e Khwae Yai, che proprio alla confluenza formano il fiume Mae Klong. Nel 1942 i giapponesi costruirono il celebre \"ponte sul fiume Kwai\", divenuto famoso grazie al romanzo ed al successivo film."}
{"id": "2305650", "revid": "276579", "url": "https://it.wikipedia.org/wiki?curid=2305650", "title": "Battaglia di Saintes", "text": ""}
{"id": "2305653", "revid": "16758", "url": "https://it.wikipedia.org/wiki?curid=2305653", "title": "SG Milano", "text": ""}
{"id": "2305654", "revid": "339392", "url": "https://it.wikipedia.org/wiki?curid=2305654", "title": "Punk americano", "text": ""}
{"id": "2305655", "revid": "767487", "url": "https://it.wikipedia.org/wiki?curid=2305655", "title": "Palazzo del Senato (Ancona)", "text": "Il palazzo del Senato \u00e8 un edificio storico della citt\u00e0 di Ancona.\nSito.\nIl palazzo del Senato si affaccia sull'omonima piazza assieme alla chiesa dei Santi Pellegrino e Teresa e a palazzo Ferretti, sede del Museo archeologico nazionale delle Marche sul Colle Guasco a due passi dall'anfiteatro romano e dalla cattedrale di san Ciriaco.\nStoria e descrizione.\nL'area in cui sorge l'edificio era occupata anticamente dal Foro romano, i cui resti (basamenti e parti di colonne) sono visibili a fianco dell'edificio e di fronte all'ingresso di palazzo Ferretti.\nIl palazzo venne eretto come sede del Consiglio senatorio nel primo quarto del XIII secolo; pi\u00f9 precisamente prima del 3 novembre 1225, quando il Comune cedette la sua antica sede (l'attuale Palazzo Arcivescovile) alla nobile famiglia Cortesi, per installarsi nel nuovo e pi\u00f9 vasto edificio. \nPer le similitudini architettoniche riscontrate con la chiesa di Santa Maria della Piazza e il Duomo, la costruzione del palazzo \u00e8 attribuita a Mastro Filippo.\nIl palazzo, di stile romanico, presenta la facciata in pietra bianca aperta da due ordini di bifore adorne di eleganti colonnine e rivestite da cornici a tutto sesto. Sul lato destro del fronte \u00e8 un'arcata alta e stretta, nonch\u00e9.\nI bombardamenti avvenuti durante la seconda guerra mondiale tra il 1943 ed il 1944 hanno gravemente danneggiato l'interno di questo palazzo medievale. Fortunatamente la sua facciata ne riusc\u00ec indenne.\nNel 1952 venne avviato il restauro, con l'intento di riportarlo all'aspetto originario e dunque ripristinando le bifore e demolendo gli elementi aggiunti nel corso dei secoli; la parte retrostante alla facciata venne demolita e ricostruita.\nIl palazzo \u00e8 oggi sede della Soprintendenza ai Beni architettonici e ambientali delle Marche."}
{"id": "2305659", "revid": "339392", "url": "https://it.wikipedia.org/wiki?curid=2305659", "title": "Anarchopunk", "text": ""}
{"id": "2305660", "revid": "357738", "url": "https://it.wikipedia.org/wiki?curid=2305660", "title": "Sodio nitroprusside", "text": ""}
{"id": "2305662", "revid": "339392", "url": "https://it.wikipedia.org/wiki?curid=2305662", "title": "Peace-punk", "text": ""}
{"id": "2305669", "revid": "113775489", "url": "https://it.wikipedia.org/wiki?curid=2305669", "title": "L\u00e1szl\u00f3 G\u00f6ncz", "text": "Biografia.\nNato a Murska Sobota (Slovenia) da famiglia ungherese, frequenta la scuola a Lendava (Slovenia) e dal 1989 al 1996 si iscrive alla Facolt\u00e0 di Storia di P\u00e9cs (Ungheria). Nel 2001 ottiene il dottorato in storia con la tesi \"La Storia del Prekmurje ungherese 1918-1941\". Nel 2008 \u00e8 stato eletto al parlamento sloveno come rappresentante della minoranza ungherese, battendo la candidata uscente Maria Pozsonec, che aveva ricoperto tale seggio nei precedenti 18 anni. Il 4 dicembre 2011 ha sconfitto Du\u0161an Orban nelle elezioni parlamentari in Slovenia del 2011."}
{"id": "2305674", "revid": "260676", "url": "https://it.wikipedia.org/wiki?curid=2305674", "title": "Dr. Sch\u00e4r", "text": "La Dr. Sch\u00e4r SPA \u00e8 una societ\u00e0 per la produzione di alimenti privi di glutine per persone celiache. Il Gruppo Dr. Sch\u00e4r ha costruito con i suoi marchi Sch\u00e4r, DS - gluten free, Glutafin, Ceres MCT, Beiker, Mevalia un vasto assortimento di prodotti tradizionali e surgelati senza glutine.\nStoria.\nFondata nel 1922 a Innsbruck dal medico condotto Anton Sch\u00e4r e dal commerciante e mugnaio di Bolzano Gottfried Untertrifaller, l'azienda si occupava inizialmente di prodotti per un'alimentazione sana soprattutto dell'infanzia.\nNel 1980 il marchio \u00e8 acquistato da Ulrich Ladurner, figlio di un droghiere di Merano, ritornato in Alto Adige dopo aver girovagato per l'Europa in autostop ed essersi reso conto come la gente cerchi la qualit\u00e0 della vita anche a tavola: vuole mangiare bene ma senza problemi digestivi. Ha quindi l'idea di trasformarsi in grossista di alimenti dietetici e saporiti da destinare ai bambini e a chi ha particolari esigenze nutrizionali in modo da farli arrivare alle altre drogherie italiane. Allora quasi nessuno sa cosa sia la celiachia, non lo sa nemmeno lui fino al giorno in cui legge questo termine in un d\u00e9pliant. Da quel momento comincia ad importare dalla Germania e dalla Svizzera farina senza glutine. All'inizio pane e fette biscottate sono duri come sassi, poi col tempo la produzione migliora e, grazie alla collaborazione con medici e associazioni di celiaci, viene creata una linea completa di prodotti senza glutine. Fino a coprire l'intera gamma alimentare, dalla pasta alla pizza, dai dolci agli snack.\nLo sviluppo avviene in particolare alla fine degli anni novanta, quando i prodotti senza glutine passano dagli scaffali delle farmacie anche a quelle della grande distribuzione. Negli anni, a partire dal 2002, sono acquisiti sei tra i maggiori marchi internazionali di alimenti speciali, viene aperto un laboratorio di ricerca nel polo scientifico di Trieste, sono aperte sedi all'estero, viene anche avviato un robusto insediamento a Borgo Valsugana: prima con l'acquisizione nel 2013 di Gourmet Italia sull'orlo del fallimento, quindi con la realizzazione nel settembre 2015 del Pizza Center (costruito con un investimento di 11 milioni di euro per produrre 4.000 pizze gluten free all'ora), quindi nell'aprile 2016 con un nuovo stabilimento (investimento di 9,1 milioni) per produrre pane senza glutine.\nNel 2016, con un fatturato passato dai 22 milioni del 2000 ai 360 milioni di euro, l'azienda controlla il 40% del mercato di settore in Italia, il 50% in Europa, il 15% negli Usa.\nSedi.\nOltre alla sede-stabilimento principale a Postal, nei pressi di Merano in Alto Adige, l'azienda ha un laboratorio di ricerca al centro AREA Science Park a Trieste, ed altri stabilimenti:"}
{"id": "2305676", "revid": "123841474", "url": "https://it.wikipedia.org/wiki?curid=2305676", "title": "You'll Never Walk Alone", "text": "You'll Never Walk Alone (titolo spesso abbreviato in YNWA) \u00e8 una canzone di scena, scritta dalla coppia statunitense Rodgers/Hammerstein per il musical del 1945 \"Carousel\".\nOriginariamente concepita per marcare due momenti salienti dell'azione (quando la protagonista rimane vedova a causa del suicidio del marito e, nel finale, in segno di incoraggiamento verso la di loro figlia quando questa sta affrontando l'ultimo anno di scuola: in italiano \"You'll never walk alone\" significa \"Non camminerai mai da solo/a\"), in seguito \u00e8 divenuta uno standard per numerosi cantanti, tra cui Nina Simone, Frank Sinatra, Roy Hamilton, Billy Eckstine, Doris Day, Patti LaBelle, Elvis Presley e, in Europa, il gruppo di Liverpool Gerry and the Pacemakers, grazie al quale si deve la sua massiccia diffusione anche in ambito popolare, fino a divenire di fatto l'inno ufficiale della squadra di calcio inglese del Liverpool.\nContesto.\nIl musical \"Carousel\", adattamento di un lavoro teatrale dell'ungherese Ferenc Moln\u00e1r del 1910, and\u00f2 in scena nel 1945 con musiche di Richard Rodgers e testi di Oscar Hammerstein II.\n\"You'll Never Walk Alone\" ricorre in due momenti importanti della rappresentazione, tra i primi musical a sfondo drammatico: il primo quando un'amica della protagonista canta tale brano per consolarla della vedovanza, il secondo quando, nella scena la classe della giovane figlia della protagonista, in prossimit\u00e0 degli esami finali, canta tale canzone mentre il padre, temporaneamente tornato sulla terra, assiste alla scena.\nProprio in ragione del fatto che tale brano \u00e8 collegato agli esami finali, esso divenne ben presto uno standard in occasione delle feste di diploma negli Stati Uniti.\nImpatto sulla cultura di massa.\nLa scena musicale di Liverpool, nei primi anni sessanta, era popolata da numerosi gruppi beat, dei quali i Beatles erano il fenomeno pi\u00f9 vistoso.\nAltre band famose erano ad esempio Rory Storm and the Hurricanes (la band che vide esordire Ringo Starr), i Searchers e, appunto, Gerry and the Pacemakers, che erano usi proporre al pubblico sia canzoni scritte in proprio che cover di canzoni standard di vari generi.\n\"You'll Never Walk Alone\" fu incisa da Gerry and the Pacemakers nel 1963. In quel periodo le tifoserie del Regno Unito avevano l'abitudine di intonare in coro, dagli spalti, i pezzi pi\u00f9 in voga del momento e \"You'll Never Walk Alone\" era uno di essi.\nUn operatore della BBC riprese nel 1964 i tifosi del Liverpool che dagli spalti del Kop, la celebre tribuna dello stadio di Anfield, cantavano in coro il brano.\nUn anno pi\u00f9 tardi, nel corso della finale di Coppa d'Inghilterra contro il Leeds a Wembley, i tifosi del Liverpool giunti fino a Londra intonarono il brano, come a sottolineare ai loro giocatori che \u00abnon avrebbero mai camminato da soli\u00bb e il celebre commentatore televisivo Kenneth Wolstenholme (che nel 1966 fu il telecronista per la BBC della finale di Coppa del Mondo - ) elogi\u00f2 l'uso di tale canzone come \u00abbiglietto da visita del Liverpool\u00bb (\"signature tune\").\nInno sportivo.\nA parte l'essere di fatto divenuta l'inno ufficiale del Liverpool, tanto da vedere il suo titolo inscritto sulla testata dello Shankly Gate, uno degli accessi dello stadio di Anfield, nonch\u00e9 nello stemma ufficiale del club, \"You'll Never Walk Alone\" \u00e8 stata adottata da altre tifoserie del Regno Unito, in particolare quella della squadra scozzese del Celtic, compagine di Glasgow: al riguardo, una disputa sorta tra le due tifoserie circa la \u201cprimogenitura\u201d dell'uso di tale brano come coro da stadio sembra avere la risoluzione pi\u00f9 accreditata nella considerazione che, essendo il brano giunto per la prima volta in Europa nel 1963 come \"cover\" a opera dei citati Gerry &amp; the Pacemaker (come gi\u00e0 detto, di Liverpool), e cantato dagli spalti di Anfield gi\u00e0 dal 1964, \u00e8 assai improbabile che, prima di tale data, i tifosi scozzesi del Celtic, usi anch'essi intonare brani in voga, facessero ricorso a un brano proveniente da un \"musical\" americano non ancora famosissimo nel Regno Unito.\n\u00c8 dunque ritenuto verosimile che siano stati i tifosi del Liverpool i primi del Regno Unito, e altrettanto verosimilmente i primi in assoluto, a usare \"You'll Never Walk Alone\" come coro da stadio.\nAd avvalorare tale supposizione, la testimonianza dell'ex calciatore del Liverpool Tommy Smith che, nel suo libro \"Anfield Iron\" (2008), narra che nell'estate del 1963 Gerry Marsden, il leader dei Pacemakers, introdusse al pubblico il tecnico della squadra Bill Shankly al suono del brano, all'epoca in fase di pre-pubblicazione: \u00abShanks [Bill Shankly] era sorpreso di quel che aveva udito\u2026 I giornalisti sportivi locali erano al nostro seguito e, affamati di notizie fuori dall'ambito tecnico, riportarono l'accaduto alle loro redazioni, con l'effetto che tutti credettero che tale nuovo brano fosse l'inno ufficiale del Liverpool.\nLo stesso Gerry Marsden, peraltro, gi\u00e0 nel 2006 aveva raccontato ai microfoni di BBC Radio che il disc jockey di Anfield aveva l'abitudine di presentare le canzoni della \"hit parade\" settimanale nel classico ordine a partire dal 10\u00ba posto, e con la canzone al 1\u00ba posto diffusa poco prima del calcio d'inizio; i tifosi, dal canto loro, avevano l'abitudine di cantare sulle note di tali canzoni.\nQuando \"You'll Never Walk Alone\" usc\u00ec dai primi dieci, i tifosi continuarono a cantarla ugualmente.\nLa canzone fu in seguito adottata, oltre che dai tifosi del Celtic, anche da quelli dell' (Edimburgo) e, fuori dal Regno Unito, dagli olandesi del Feyenoord (Rotterdam) e del (Enschede) ed in Germania prima dai tifosi del FC St. Pauli, che hanno creato una nuova versione, diventata l'inno ufficiale, e poi dai tifosi del .\nPi\u00f9 recentemente, il presidente del Comitato Olimpico Spagnolo, Alejandro Blanco, sostenne nel 2007 che l'aver sentito i tifosi inglesi cantare ad Anfield gli diede l'ispirazione a cercare un testo per l'inno nazionale del suo Paese (completamente strumentale) in occasione della presentazione della candidatura di Madrid a ospitare i giochi olimpici.\nAltre interpretazioni.\nIl musical ebbe anche una versione cinematografica omonima nel 1956, per la regia di Henry King, interpretata da Gordon MacRae e Shirley Jones.\nA parte i cantanti-attori che interpretarono \"You'll Never Walk Alone\" per esigenze di copione, esistono numerosissime altre versioni di tale brano: tra le pi\u00f9 note quelle di Frank Sinatra, Barbra Streisand, Judy Garland, Johnny Cash, Elvis Presley, Nina Simone e, nel Regno Unito, di Tom Jones e soprattutto Gerry &amp; the Pacemakers, il primo gruppo a incidere il brano in Europa.\nUna registrazione di \"You'll Never Walk Alone\" cantata dal Kop compare nel finale del brano \"Fearless\", terza traccia dell'album \"Meddle\" (1971) dei Pink Floyd.\nUn'edizione del brano fu incisa a scopo benefico nel 1985 da un gruppo di cantanti, tra cui lo stesso Gerry Marsden e Paul McCartney, in sostegno dei familiari delle vittime dell'incendio di Valley Parade, impianto del Bradford City, in cui morirono 56 persone.\nNel 1964 Richard Anthony incise la versione italiana intitolata \"Un momento ancora\" (Columbia, SCMQ 1752) pubblicata anche in Germania, Paesi Bassi, Svezia, Brasile ed Uruguay, inserita nell'album \"Richard Anthony\" del 1984 (EMI Italiana, 54 1728651).\nNel 2020 il militare britannico Tom Moore e il cantante Michael Ball hanno inciso una versione del brano a fine benefico, per aiutare il sistema sanitario del Regno Unito durante la pandemia di COVID-19 del 2020. Tale versione \u00e8 riuscita a debuttare in vetta alla Official Singles Chart, rendendo il capitano Moore, all'et\u00e0 di 100 anni, la persona pi\u00f9 anziana a raggiungere questo traguardo."}
{"id": "2305678", "revid": "110157", "url": "https://it.wikipedia.org/wiki?curid=2305678", "title": "Europarltv", "text": "Europarltv \u00e8 la televisione ufficiale su Internet del Parlamento europeo. Questo servizio offre la possibilit\u00e0 di seguire in diretta le sessioni parlamentari e le riunioni delle commissioni. Inoltre, comprende un vasto archivio di contenuti, video educativi e di dibattiti.\nLa maggior parte dei contenuti \u00e8 disponibile con i sottotitoli o con la voce fuori campo nelle 23 lingue ufficiali dell'Unione Europea.\nEuroparltv \u00e8 stata lanciata il 17 settembre 2008. Il Parlamento ha assegnato la creazione e la gestione della televisione a due imprese. Il contenuto \u00e8 prodotto da Mostra, un'agenzia di comunicazione che ha sede a Bruxelles. La parte tecnica (sito web, hosting, riprese) \u00e8 curato da un'impresa di comunicazione e diffusione televisiva che ha sede a Plymouth, la Twofour.\nQuesto canale di informazione \u00e8 finanziato dal budget del Parlamento europeo.\nFormat.\nIl contenuto di Europarltv \u00e8 diviso in quattro \"canali\":\nI filmati si possono vedere sia con il programma Adobe Flash, sia con Windows Media Player.\nStoria.\nIl Parlamento europeo ha deciso di usare delle risorse esterne per creare questo servizio. Ha organizzato una gara d'appalto esterna per trovare due imprese, una per creare la piattaforma web e organizzare l'allocazione del sito web, l'altro per creare il materiale e i contenuti.\nIl Parlamento ha firmato i contratti nel dicembre 2006 e nel luglio 2007 con, rispettivamente, Twofour, un'impresa con sede nel Regno Unito per la piattaforma web, e Mostra, un'impresa con sede a Bruxelles per il contenuto.\nUn prototipo di europarltv \u00e8 stato inaugurato nel novembre 2007."}
{"id": "2305679", "revid": "104458", "url": "https://it.wikipedia.org/wiki?curid=2305679", "title": "Camulos", "text": ""}
{"id": "2305680", "revid": "599013", "url": "https://it.wikipedia.org/wiki?curid=2305680", "title": "Camulus", "text": ""}
{"id": "2305694", "revid": "118806326", "url": "https://it.wikipedia.org/wiki?curid=2305694", "title": "Concerto per pianoforte e orchestra n. 2", "text": ""}
{"id": "2305696", "revid": "118806361", "url": "https://it.wikipedia.org/wiki?curid=2305696", "title": "Concerto per pianoforte e orchestra n. 3", "text": ""}
{"id": "2305697", "revid": "1305772", "url": "https://it.wikipedia.org/wiki?curid=2305697", "title": "Concerto per pianoforte e orchestra n. 4", "text": ""}
{"id": "2305699", "revid": "1305772", "url": "https://it.wikipedia.org/wiki?curid=2305699", "title": "Concerto per pianoforte e orchestra n. 5", "text": ""}
{"id": "2305700", "revid": "363629", "url": "https://it.wikipedia.org/wiki?curid=2305700", "title": "Classe B3 (rischio teratogenico ADEC)", "text": "La classe B3 di rischio teratogeno secondo la classificazione operata dall\"Australian Drug Evaluation Committee\" (ADEC) include quei farmaci assunti da un numero moderato di donne durante la gravidanza o in et\u00e0 fertile. Non sono stati rilevati aumenti provati di malformazioni o effetti tossici diretti e indiretti sul feto. Gli studi su animali hanno provato una maggiore frequenza di danni fetali, ma si \u00e8 incerti sull'effettiva rilevanza di tali risultati per gli esseri umani."}
{"id": "2305702", "revid": "154893", "url": "https://it.wikipedia.org/wiki?curid=2305702", "title": "Paddybeat", "text": ""}
{"id": "2305704", "revid": "154893", "url": "https://it.wikipedia.org/wiki?curid=2305704", "title": "Celtcore", "text": ""}
{"id": "2305717", "revid": "658361", "url": "https://it.wikipedia.org/wiki?curid=2305717", "title": "Isola di California", "text": "L'isola di California si riferisce ad un errore commesso dagli europei del XVI secolo, secondo i quali la California non sarebbe stata parte della terraferma del Nord America, ma una grande isola separata dal continente da uno stretto, il braccio d'acqua del \"Mare Californica\". Fu uno dei pi\u00f9 famosi errori cartografici della storia, diffusosi attraverso molte carte geografiche per due secoli, nonostante le prove contrarie riportate da molti esploratori. \nQuesto errore \u00e8 strettamente legato alla credenza nell'esistenza dello Stretto di Ani\u00e1n, un percorso stretto che avrebbe collegato il Pacifico e il Golfo di San Lorenzo.\nStoria.\nGli esploratori europei sognavano l'utopia californiana prima ancora che qualcuno avesse messo piede sulle sue coste o anche solo confermato la sua geografia. Questa fantasia fu originata da un popolare romanzo spagnolo pubblicato nel 1510 da Garc\u00eda Ord\u00f3\u00f1ez de Montalvo, \"Las Sergas de Esplandi\u00e1n\", dove l'autore scrive:\nQuesto mito indusse Hern\u00e1n Cort\u00e9s, il \"conquistador\" spagnolo che abbatt\u00e9 l'impero azteco, a organizzare una spedizione per scoprire l'isola delle Amazzoni: nel 1533 una missione guidata da suo cugino Diego de Becerra e Fort\u00fan Xim\u00e9nez approd\u00f2 sulla punta meridionale della penisola della Bassa California, ma era convinto che quella terra fosse circondata su tutti i lati dal mare. Quando Cort\u00e9s lesse il loro rapporto, invi\u00f2 altre spedizioni: Francisco de Ulloa risal\u00ec la costa fino al fiume Colorado e scopr\u00ec che l'isola era in realt\u00e0 una penisola, come fu confermato successivamente dal navigatore Hernando de Alarc\u00f3n.\nPresto la California cominci\u00f2 a essere raffigurata sulle carte - per la prima volta nel 1541, in un disegno tracciato da Domingo del Castillo - e presentata appunto come una penisola attaccata alla terraferma. Nel 1562 fece la sua comparsa su una mappa del Nuovo Mondo di Diego Guti\u00e9rrez. Mercatore e Ortelius la riprodussero nelle loro opere e per sessant'anni la penisola californiana fu rappresentata correttamente.\nMa poi accadde qualcosa di strano: la California cominci\u00f2 a essere raffigurata di nuovo come un'isola. Il primo a riattribuirle il suo stato insulare fu Michiel Colijn, di Amsterdam, nella sua \"Descriptio Indiae Occidentalis\", pubblicata nel 1622. La falsa rappresentazione fu data per scontata nei decenni successivi: da Abraham Goos nel 1624, Henry Briggs nel 1625, John Speed nel 1627 e Richard Seale nel 1650. Nel 1995 gli storici Glen McLaughlin e Nancy H. Mayo hanno identificato 249 mappe (escluse le mappe del mondo) in cui la California appare come un'isola. Per tutto il XVII secolo e per la maggior parte del XVIII i cartografi strapparono la California dal continente americano e la mandarono alla deriva nell'oceano Pacifico.\nLa mitica reinvenzione sembra avere tratto origine dal viaggio del 1602 di Sebasti\u00e1n Vizca\u00edno lungo la costa della California, il cui resoconto fu scritto vent'anni pi\u00f9 tardi dal frate carmelitano Antonio de la Ascensi\u00f3n, che era stato a bordo della nave di Vizca\u00edno. Nel suo diario di viaggio, Ascensi\u00f3n racconta di una California separata dal continente dal \u00abmar Mediterraneo della California\u00bb. Le sue descrizioni furono riportate su mappe e spedite in Spagna, ma gli olandesi s'impadronirono della nave che le trasportava e l'informazione erronea fu accettata e adottata dai loro editori.\nCartografi di fama come Willem Blaeu ed Herman Moll commisero lo stesso errore e gli diedero credito con le loro riproduzioni. Soltanto nel 1706 cominci\u00f2 a insinuarsi il dubbio. Il gesuita Eusebio Chini, che inizialmente credeva che la California fosse un'isola, comp\u00ec una serie di viaggi da Sonora al delta del Colorado, giungendo alla conclusione che era collegata alla terraferma, e accompagn\u00f2 le sue osservazioni personali con una mappa della penisola. \nGesuiti missionari-esploratori della Bassa California che cercarono di dire una parola definitiva sul problema furono Juan de Ugarte (1721), Ferdinand Kon\u0161\u010dak (1746) e Wenceslaus Linck (1766).\nDopo ulteriori conferme, nel 1747 Ferdinando VI di Spagna emise un decreto ufficiale in cui dichiarava: \u00abLa California non \u00e8 un'isola\u00bb. I resoconti dei viaggi compiuti nel 1774 da Juan Bautista de Anza tra Sonora e la costa occidentale della California confermarono definitivamente che la California \u00e8 una penisola del continente, anche se molto pi\u00f9 tardi, nel 1865, la credenza che si tratti di un'isola fece un'altra curiosa apparizione su una mappa giapponese di Shozo Sato."}
{"id": "2305728", "revid": "1543377", "url": "https://it.wikipedia.org/wiki?curid=2305728", "title": "Pattani", "text": "Pattani (in thailandese \u0e1b\u0e31\u0e15\u0e15\u0e32\u0e19\u0e35) \u00e8 una citt\u00e0 minore \"(thesaban mueang)\" della Thailandia di abitanti, non lontana dal confine con la Malaysia. Il territorio comunale occupa una parte del distretto di Mueang Pattani, che \u00e8 capoluogo della provincia di Pattani, nel gruppo regionale della Thailandia del Sud. In citt\u00e0 hanno sede il governo provinciale e distrettuale.\nGeografia fisica.\nTerritorio.\nPattani si trova alla foce del fiume Pattani, il pi\u00f9 lungo tra i fiumi thailandesi nella penisola malese. Il porto che d\u00e0 sulla baia di Pattani \u00e8 oggi in prevalenza occupato da locali pescherecci; il capo di Pattani sulla destra della baia fornisce un'ottima e rara protezione per le coste orientali della penisola, e in passato fece di Pattani uno dei maggiori porti per navi mercantili della regione. La baia di Pattani si trova nella parte sud-occidentale del golfo del Siam e la citt\u00e0 \u00e8 \u00a0km di strada a sud della capitale Bangkok.\nClima.\nLa temperatura media mensile massima \u00e8 di 34,1\u00b0 ad aprile, durante la stagione secca, con un picco di 38\u00b0 registrato a maggio, mentre la media mensile minima \u00e8 di 22,1\u00b0 a febbraio, nella stagione fresca, con un picco di 16,7\u00b0 a febbraio. La media massima mensile delle precipitazioni piovose \u00e8 di 406,6\u00a0mm in novembre, nella stagione delle piogge, con un picco giornaliero di 274,3\u00a0mm in novembre. La media minima mensile \u00e8 di 3,1\u00a0mm in febbraio. Pattani si trova a soli 7\u00ba a nord dell'equatore, le temperature annue sono alte e abbastanza omogenee; la stagione \"fresca\" va da dicembre a febbraio, quella secca da febbraio ad aprile e quella delle piogge da maggio a dicembre.\nStoria.\nGrazie alla sua ottima posizione geografica che lo pone al riparo dai monsoni, il porto di Pattani ebbe grande importanza fin dall'antichit\u00e0. Fu il punto di partenza e arrivo per le navi che trasportavano merci da e per la Cina senza circumnavigare la penisola malese. Queste merci, destinate ai mercati cinesi, indiani ecc., attraversavano la penisola via fiume e via terra lungo l'asse est-ovest tra Pattani e i porti di Kedah e Perak. Il terreno attorno al porto garantiva auto-sufficienza per la coltivazione del riso e l'insediamento fu quindi prosperoso.\nScavi archeologici nel distretto di Yarang, 15\u00a0km a sud di Pattani e della costa, hanno portato alla luce delle rovine che si ritiene possano essere quelle della citt\u00e0-Stato di Langkasuka, uno dei maggiori porti commerciali dell'antichit\u00e0 nel Sud-est asiatico. Per effetto della sedimentazione buona parte delle coste della penisola si trovano ora pi\u00f9 lontane dal mare di quanto non lo fossero nell'antichit\u00e0; nel caso di Langkasuka il mare era probabilmente a circa 10\u00a0km dalla citt\u00e0 che sorgeva su un delta formato dai fiumi che scendevano dalle montagne dell'entroterra e dai canali che gi\u00e0 allora furono scavati. Il principale dei fiumi che garantiva accesso al mare era il Pattani.\nLangkasuka.\nSi \u00e8 ipotizzato che Pattani possa essere identificata con la citt\u00e0-Stato di Langkasuka, fondata attorno al II secolo d.C., che assunse importanza nel VI secolo con l'invio delle sue prime missioni diplomatiche e commerciali alla corte dell'imperatore cinese. Nel VII secolo vi fu la diffusione del buddhismo nella regione e tra l'VIII e il IX secolo Langkasuka cadde sotto l'influenza di Srivijaya, che dominava lo stretto di Malacca ed ebbe la sua massima espansione in quel periodo. Il declino di Srivijaya ebbe inizio nell'XI secolo quando sub\u00ec l'invasione dei Chola dall'India, che indebol\u00ec la stessa Langkasuka. I due secoli successivi videro diversi Stati esercitare la propria influenza sulla zona, nel XIII secolo entr\u00f2 nella sfera di influenza di Tambralinga, l'odierna Nakhon Si Thammarat, che a sua volta divenne tributaria degli emergenti regni siamesi, prima di Sukhothai e nel XIV secolo del regno di Ayutthaya. Malgrado Langkasuka fosse ancora esistente, negli annali di Ayutthaya al suo posto \u00e8 menzionata Pattani (o Tani). I siamesi posero tutti i piccoli Stati della zona sotto la giurisdizione di Nakhon Si Thammarat.\nRegno di Pattani.\nSulla data di fondazione di Pattani non vi sono fonti precise, e gli storici sembrano concordare che avvenne tra la met\u00e0 del XIV secolo e la met\u00e0 del XV, in un periodo in cui vi fu l'avvento dell'Islam e in cui aumentarono gli scambi commerciali e l'influenza di Ayutthaya. Secondo i thai, nell'entroterra vicino al porto si svilupp\u00f2 la citt\u00e0 di Kota Mahligai, e il figlio del sovrano di questa citt\u00e0 fond\u00f2 Pattani in riva al mare. Secondo gli annali di Kedah, la famiglia della prima sovrana era legata ai regni di Kedah, Perak e di Lan Xang, l'odierno Laos. Pattani fu una delle culle dell'Islam del Sudest asiatico, e si ritiene che il suo sovrano si fosse convertito verso la fine del XIV secolo. La tradizione locale sostiene che in data imprecisata furono i commercianti musulmani del regno Pasai di Sumatra, presenti in citt\u00e0 per i loro affari, a convertirne il sovrano.\nDopo la conversione all'Islam, Pattani rimase tributaria di Ayutthaya e il suo porto divenne sempre pi\u00f9 importante nei traffici con la Cina, nonch\u00e9 uno dei pi\u00f9 importanti del Sudest asiatico dopo la conquista portoghese di Malacca nel 1511. La prima ribellione contro il potere centrale si ebbe nel 1564. un gruppo di ribelli di Pattani occup\u00f2 per un breve periodo il palazzo reale di Ayutthaya, a quel tempo costretta al vassallaggio dai birmani. Nel secolo successivo, con l'aiuto dei portoghesi, Pattani attacc\u00f2 Nakhon Si Thammarat, Songkhla e Phatthalung. La situazione si normalizz\u00f2 dopo diversi anni con l'ascesa al trono di Ayutthaya di re Narai, che usurp\u00f2 il potere con l'aiuto anche della stessa Pattani.\nNel 1786 vi fu l'abolizione della dinastia del sultano ordinata da re Rama I per sopprimere le rivolte locali che ebbero origine con la distruzione di Ayutthaya per mano dei birmani nel 1767. Il re siamese pose a capo di Pattani il raja malese Tengku Lamiddin, il quale a sua volta si ribell\u00f2 occupando Songkhla nel 1791. Le truppe siamesi soffocarono anche questa rivolta, Tengku Lamiddin e diversi abitanti furono deportati a Bangkok, mentre 300 civili e diversi militari siamesi vennero trasferiti a Pattani, dove fu nominato nuovo raja Datu Pengkalan. Gli fu affiancato un supervisore siamese, con il quale fu spesso in conflitto. Nel 1809, Datu Pengkalan espulse i siamesi causando un nuovo intervento militare di Bangkok, la rivolta fu soffocata, vi furono nuove deportazioni e venne nominato governatore Palat Chana di Songkhla, il primo siamese a guidare Pattani.\nAnnessione al Siam.\nLe tensioni che ne risultarono portarono re Rama II ad adottare la politica del \"divide et impera\", decretando nel 1817 lo smembramento del sultanato in sette piccoli sultanati guidati da sei malesi e un siamese nominati da Bangkok, ponendoli sotto la giurisdizione di Songkhla. Fu in questo periodo che il colonialismo britannico entr\u00f2 in contatto con gli interessi siamesi nella regione e nel 1826 re Rama III autorizz\u00f2 la firma del trattato Burney con i rappresentanti britannici, che riconosceva l'egemonia siamese sui sultanati di Kedah, Kelantan, Terengganu e Pattani e quella britannica su altre zone della penisola malese. Le nuove violente rivolte che scoppiarono nella zona a partire dal 1831 furono controllate a fatica dai siamesi entro il 1840 e portarono alla concessione dei governatorati a sultani locali anzich\u00e9 a inviati siamesi.\nCon la riforma che fece del Siam uno Stato centralizzato introdotta durante il regno di Rama V, nel 1901 i sultanati del sud furono posti sotto la giurisdizione del \"monthon\" di Nakhon Si Thammarat e il sistema di tributi con cui i regni vassalli erano legati alla capitale Bangkok fu sostituito con un normale regime di tassazione. I governatori locali, vistisi privare dell'autonomia e della riscossione delle tasse, diedero vita a ribellioni ma la maggior parte di essi fu costretta ad accettare il nuovo sistema in parte con l'uso della forza e in parte con il riconoscimento di una pensione annua e altri privilegi. Il sultano di Pattani Tengku Abdul Kadir Kamaruddin rifiut\u00f2 queste condizioni e fu imprigionato per due anni per aver continuato a ribellarsi. Quando torn\u00f2 in libert\u00e0, con la promessa di rinunciare alle rivendicazioni, si rifugi\u00f2 invece nel Kelantan e sia lui che i suoi discendenti continuarono a ribellarsi. Il malessere fu recepito dal governo centrale, che nel 1906 riorganizz\u00f2 i sultanati nel nuovo \"Monthon\" di Pattani.\nNuove rivolte scoppiarono per l'assenza di legali rappresentanti dei sultani alla firma del trattato anglo-siamese del 1909, che sanc\u00ec l'attuale frontiera tra la Thailandia e la Malesia. In virt\u00f9 di questo trattato, i siamesi cedettero ai britannici Kelantan, Terengganu, Perlis, una parte di Kedah e le isole adiacenti, mentre gli altri territori a maggioranza musulmana pi\u00f9 a nord, tra cui Pattani, dovettero rassegnarsi al dominio siamese. La rivoluzione siamese del 1932 impose alla dinastia Chakri la concessione della monarchia costituzionale, che vide il potere dei sovrani ridursi allo svolgimento di formalit\u00e0 amministrative e cerimoniali. Il sistema dei \"monthon\" fu smantellato ed entrarono in vigore le province; i territori degli ex-sultanati furono suddivisi nelle province di Pattani, Yala e Narathiwat.\nInsurrezione contro la Thailandia.\nLa politica nazionalista adottata a partire dagli anni trenta dal dittatore thailandese Plaek Pibulsonggram tent\u00f2 di imporre nella zona la lingua thai a discapito del dialetto malese parlato, furono chiuse scuole e tribunali locali, si cerc\u00f2 inoltre di imporre agli abitanti il tipico abbigliamento thai. L'arresto nel 1948 del leader religioso Haji Sulong che si ribell\u00f2 port\u00f2 a una rivolta nelle tre province in cui persero la vita centinaia di persone in 6 mesi. Gli insegnanti presero parte alla resistenza fondando scuole in cui si insegnava la lingua locale e i precetti musulmani. Il figlio di Haji Sulong fu eletto in Parlamento dove difese i diritti della sua gente. Le politiche di Pibulsonggram contribuirono alla formazione nella regione di oltre 20 gruppi separatisti che furono attivi dal 1940. Il dittatore firm\u00f2 un'alleanza con il Giappone durante la seconda guerra mondiale dopo l'invasione della Thailandia da parte delle truppe di Tokyo. Nel quadro di questa operazione, data la vicinanza di Pattani al confine malese, la citt\u00e0 fu il secondo obiettivo pi\u00f9 importante della 25\u00aa armata dell'esercito imperiale. Dopo lo sbarco i giapponesi combatterono contro le forze thai fino al cessate il fuoco. I thai persero 42 tra militari e civili negli scontri.\nDopo alcuni anni di relativa calma, vi furono gravi episodi di terrorismo in Thailandia del Sud nel 2001. La situazione peggior\u00f2 negli anni successivi e fu dura anche la risposta delle forze di sicurezza thailandesi, che in diverse occasioni calpestarono i diritti umani della popolazione provocando grosse manifestazioni di protesta; dal gennaio all'ottobre del 2004 vi furono oltre 500 vittime nella regione collegate alla ribellione malay. Il premier Thaksin Shinawatra eman\u00f2 una legge marziale nel luglio del 2005. Tra i provvedimenti governativi vi fu anche la chiusura di scuole, nel timore di azioni terroristiche. I colloqui di riconciliazione tra le parti in causa non hanno dato risultati tangibili e la situazione nelle tre province meridionali di Pattani, Yala e Narathiwat rimane critica.\nMonumenti e luoghi d'interesse.\nLa parte vecchia della citt\u00e0 si trova a est del fiume Pattani. Hanno un particolare fascino i vecchi edifici, in buono stato di conservazione, costruiti in architettura cinese e sino-portoghese, quest'ultima tipica della citt\u00e0. Di rilievo la moschea Matsayit Klang, una delle principali in Thailandia, nella quale chiunque pu\u00f2 accedere fuori dagli orari di preghiera. Lungo le vicine coste vi sono spiagge incontaminate, ma le tensioni politiche della regione scoraggiano i turisti a visitarle. Altri luoghi di interesse turistico sono:\nInfrastrutture e trasporti.\nPattani \u00e8 collegata a Bangkok con alcuni autobus che impiegano circa 14 ore a coprire la distanza e arrivano alla stazione sud delle corriere Sai Tai Mai della capitale. Tra le principali destinazioni regionali degli autobus di Pattani vi sono Hat Yai, Narathiwat e Sungai Kolok, alla frontiera malese. La mobilit\u00e0 urbana \u00e8 affidata soprattutto ai mototaxi, piuttosto difficili da reperire dopo il tramonto. La strada statale 42 collega la citt\u00e0 con la frontiera malese lungo la costa e con la AH4, la grande arteria che congiunge Bangkok con la Malesia. La stazione ferroviaria di Pattani si trova nel distretto di Khok Pho, alcuni km a sud-ovest del centro cittadino. L'aeroporto pi\u00f9 vicino \u00e8 quello di Hat Yai, a circa 100\u00a0km."}
{"id": "2305729", "revid": "47992", "url": "https://it.wikipedia.org/wiki?curid=2305729", "title": "Soglian", "text": ""}
{"id": "2305754", "revid": "478814", "url": "https://it.wikipedia.org/wiki?curid=2305754", "title": "Provincia di Rayong", "text": "La provincia di Rayong si trova in Thailandia, nella regione della Thailandia dell'Est. Si estende per 3552\u00a0km\u00b2, ha abitanti (2020) e il capoluogo \u00e8 il distretto di Mueang Rayong, dove si trova la citt\u00e0 principale Rayong. La citt\u00e0 pi\u00f9 popolosa \u00e8 Map Ta Phut, famosa per la sua zona industriale che \u00e8 la pi\u00f9 grande della Thailandia, genera un alto tasso di occupazione e grandi entrate economiche ma crea condizioni ambientali fra le peggiori del Paese.\nSuddivisione amministrativa.\nLa provincia \u00e8 suddivisa in 8 distretti (\"amphoe\"). Questi a loro volta sono suddivisi in 58 sottodistretti (\"tambon\") e 388 villaggi (\"muban\").\nAmministrazioni comunali.\nA tutto il 2020, l'unico comune della provincia con lo status di citt\u00e0 maggiore (\"thesaban nakhon\") era Rayong, con residenti. I due comuni che rientravano tra le citt\u00e0 minori (\"thesaban mueang\") erano Map Ta Phut ( residenti) e Ban Chang (). Erano inoltre presenti 27 municipalit\u00e0 di sottodistretto (\"thesaban tambon\"), tra le pi\u00f9 popolate delle quali vi era Thap Ma, con residenti. Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 37 \"Organizzazioni per l'amministrazione del sottodistretto\" (\"ongkan borihan suan tambon\").\nEconomia.\nLa zona industriale della citt\u00e0 di Map Ta Phut \u00e8 la pi\u00f9 grande della Thailandia e l'ottavo maggiore polo petrolchimico mondiale. Inaugurata nel 1990, comprende 5 zone, un porto navale e oltre 150 fabbriche. Si estende per 166 km\u00b2 e al suo interno vi sono diverse comunit\u00e0 residenziali e agricole con oltre residenti. Viene considerata una delle aree pi\u00f9 inquinate del Paese."}
{"id": "2305761", "revid": "33689", "url": "https://it.wikipedia.org/wiki?curid=2305761", "title": "Significanza", "text": "La significanza \u00e8 una nozione legata alla teoria letteraria. \nSecondo il teorico Michael Riffaterre, all'interno di un testo letterario, ogni singola parola interagisce con le altre nel contesto per creare un \"effetto di senso\", appunto una significanza. Dunque l'unit\u00e0 di senso del testo non sarebbe data dalle singole parole ma da tutto il testo e le parole perderebbero la loro referenzialit\u00e0 che invece hanno nel linguaggio ordinario. A seguito di ci\u00f2 si crea una sostanziale differenza tra linguaggio comune e linguaggio della letteratura."}
{"id": "2305766", "revid": "1522738", "url": "https://it.wikipedia.org/wiki?curid=2305766", "title": "Lago d'Ira", "text": ""}
{"id": "2305768", "revid": "1109729", "url": "https://it.wikipedia.org/wiki?curid=2305768", "title": "Brefotrofio", "text": "Il brefotrofio \u00e8 l'istituto che accoglie e alleva i neonati illegittimi, abbandonati o in pericolo di abbandono. Si distingue dall'orfanotrofio, attuali case famiglia, che \u00e8 invece la struttura di accoglienza dove sono accolti ed educati i bambini orfani, e a cui vengono anche affidati minori abbandonati o maltrattati dai genitori naturali.\nIl termine deriva dal latino tardo \"brephotroph\u012bum\" (attestato nel \"Codex\" di Giustiniano: 534 d.C.), prestito dal greco \"brephotroph\u00eaion\" (\u03b2\u03c1\u03b5\u03d5\u03bf\u03c4\u03c1\u03bf\u03d5\u03b5\u1fd6\u03bf\u03bd), composto di \"br\u00e9phos\" (\u03b2\u03c1\u03ad\u03d5\u03bf\u03c2) \u00abneonato, infante\u00bb e il tema di \"tr\u00e9phein\" \u00aballevare, nutrire\u00bb. In italiano, il termine, documentato dal 1796, fu assunto nel primo Ottocento, assieme ad altri nomi mutuati dalle lingue classiche, per designare nuove istituzioni: non solo a causa delle preferenze del linguaggio burocratico per le parole difficili, ma anche per la sua funzione eufemistica.\nStoria.\nL'et\u00e0 antica.\nPresso gli antichi Greci l'esposizione degli infanti, specie nelle famiglie poco agiate, fu un fenomeno diffusissimo, tanto da riguardare le origini mitiche di Zeus, Poseidone, Pan, Edipo ed altri; nella commedia nuova del IV secolo a.C. ricorre spesso il personaggio del fanciullo esposto e poi ritrovato. In alcune citt\u00e0 e in alcuni momenti furono considerati legali l'infanticidio e l'abbandono. A Sparta il diritto del padre ad esporre il figlio era limitato ai casi di deformit\u00e0 o debolezza costituzionale.\nNella Roma antica il diritto di esposizione era riconosciuto, rientrando negli amplissimi limiti della \"patria potestas\". Tuttavia l'esposizione doveva essere fatta in modo tale (ad esempio, deponendolo presso la \"columna lactaria\") che il fanciullo, se non periva, potesse essere raccolto da qualche passante pietoso, anche se gli esposti erano spesso raccolti da speculatori che li vendevano come schiavi o come prostitute. Romolo, volendo popolare la citt\u00e0, lo viet\u00f2 per tutti i figli maschi e la prima tra le figlie, tranne che fossero nati con delle malformazioni.\nGli ebrei, pur vietandone l'uccisione, consideravano legali l'abbandono o la vendita degli illegittimi. La spiritualit\u00e0 cristiana introdusse nei costumi e nella legislazione un maggior riguardo alla sorte degli esposti. Gli imperatori cristiani vietarono l'esposizione degli infanti.; in molti luoghi, specialmente nei paesi latini cristiani, sorsero istituti e fondazioni pie per l'accoglimento degli esposti, numerose in Italia fino a tutto il secolo XIX.\nIl primo brefotrofio.\nPrimo esempio sicuro in Occidente di questo genere di istituzione risulta essere lo xenodochio fondato a Milano nel 787 dall'arciprete Dateo, che il 22 febbraio del 787 cos\u00ec disponeva nel suo testamento.:\nLa ruota degli esposti.\nSecondo la tradizione, al pontificato di Innocenzo III (1198-1216) (o, secondo altri, a papa Sisto V (1585-1590) viene fatta risalire l'introduzione del sistema della ruota degli esposti, un congegno girevole (detto anche \"curlo\" e \"rota proiecti\") nel quale il neonato poteva essere abbandonato senza che, dall'interno dell'ospizio, si potesse riconoscere la persona del deponente. Tuttavia la prima ruota compare in Francia, nell'ospedale dei Canonici di Marsiglia nel 1188 e poco dopo ad Aix en Provence e a Tolone.\nLa ruota degli esposti, in Italia, era ancora in vigore nel 1866, anno in cui ne risultano attive ben 1179; nel 1867 subentrarono gli uffici di accettazione dei neonati, cosicch\u00e9 le ruote diminuirono nel 1879 a 675, e a 306 nel 1896.\nL'et\u00e0 medievale e moderna.\nNel periodo feudale spettava ai nobili, in via di principio, l'obbligo di provvedere alla cura degli esposti. Risulta che secolo XI Guy De Guillaume istitu\u00ec a Montpellier l'Ordine di S. Spirito, con la finalit\u00e0 di provvedere al mantenimento e all'assistenza dei trovatelli. Per influenza di questo e di altri ordini, nel XIII secolo sorsero numerosi ospizi, a Roma, Udine, Parma, Arezzo e Lucca. Il noto Ospedale degli Innocenti di Firenze fu istituito fra il XIII e il XIV secolo, diventando forse il primo brefotrofio specializzato d'Europa, tuttora attivo nel settore dell'assistenza all'infanzia e nell'affido familiare. Queste pie istituzioni ricevettero nuovo impulso ad opera di S. Vincenzo De Paoli (1576-1660); a Parigi fu fondata la \"Maison de la couche\".\nNel Settecento il fenomeno dell'abbandono degli infanti conobbe uno straordinario incremento, tanto da far parlare del Settecento come del \"secolo dei trovatelli\": \u00abil brefotrofio fu una delle fondazioni tipiche del secolo; ogni grande citt\u00e0 costru\u00ec il suo istituto, tanto che a met\u00e0 dell'Ottocento ne esistevano in Europa 356 con pi\u00f9 di 460.000 assistiti\u00bb. Il protagonista di \"Le avventure di Oliver Twist\" di Charles Dickens (1837-38) \u00e8 un trovatello, mentre il personaggio di Quasimodo in \"Notre-Dame de Paris\" (Victor Hugo, 1831) \u00e8 un esposto.\nLa legislazione italiana.\nLa normativa post-unitaria.\nLa legislazione dello Stato unitario si preoccup\u00f2 presto di dettare norme pi\u00f9 specifiche per la protezione degli esposti. \nIn Italia, prima del 1861, risultando inadeguate le rendite di lasciti disposti, le spese per l'assistenza degli infanti illegittimi, abbandonati o esposti erano generalmente gravanti su comuni, province, opere pie locali e commissioni di beneficenza. La legge Comunale e Provinciale del 20 marzo 1865 (n. 2248) stabil\u00ec, in via transitoria, che la spesa stessa dovesse essere a carico delle province e dei comuni in proporzioni da determinare (salvo il contributo delle opere pie, ove esistenti), e con un successivo decreto del 18 marzo 1866 si stabil\u00ec, per l'anno 1866, che la spesa dovesse essere cos\u00ec ripartita: in Piemonte e in parte della Lombardia, per 3/4 alle provincie e per 1/4 ai comuni; nell'ex-regno delle Due Sicilie, a met\u00e0 fra le province e i comuni; nelle altre province, per due terzi ai comuni e per un terzo alle province. Tale ripartizione fu poi, quasi senza variazioni, confermata con decreti successivi. Ad esempio: il decreto 28 febbraio 1875; il testo unico della legge comunale e provinciale del 1915, art. 329; e il successivo testo unico del 3 marzo 1934, n. 383, art. 144, lettera G, n. 2.\nLa materia \u00e8 stata inoltre regolata dai seguenti provvedimenti legislativi:\nLe linee fondamentali di questa legislazione sono:\nDisciplina attuale.\nIn molti Paesi del mondo, brefotrofi e orfanotrofi sono stati progressivamente sostituiti da un lato dagli istituti dell'adozione e dell'affidamento, dall'altro dalle case-famiglia, strutture comunitarie di dimensioni pi\u00f9 ridotte. In Italia, la Legge 149 del 28 marzo 2001 ne ha decretato la chiusura, almeno per i minori di anni sei: \u00abil ricovero in istituto deve essere superato entro il 31 dicembre 2006 mediante affidamento ad una famiglia e, ove ci\u00f2 non sia possibile, mediante inserimento in comunit\u00e0 di tipo familiare caratterizzate da organizzazione e da rapporti interpersonali analoghi a quelli di una famiglia\u00bb (titolo II, art. 2).\nAnche allo scopo di prevenire il fenomeno dell'abbandono traumatico del neonato, la legge italiana consente alla madre di non riconoscere il bambino e di lasciarlo nell'ospedale dove \u00e8 nato (cd. \"parto in anonimato\"; cfr DPR n. 396/2000, art. 30). Il nome della madre rimane per sempre segreto e nell'atto di nascita del bambino viene scritto \u00abnato da donna che non consente di essere nominata\u00bb. Chi nasce \u00e8 riconosciuto dalla nostra legge come \u00abpersona\u00bb, cui \u00e8 attribuita capacit\u00e0 giuridica e titolarit\u00e0 di diritti, anzitutto i diritti inviolabili della persona, il diritto all'identificazione, al nome, alla cittadinanza, all'educazione e alla crescita in famiglia. Al neonato non riconosciuto devono essere pertanto assicurati specifici interventi, secondo precisi obblighi normativi, per garantirgli la dovuta protezione e la tutela dei suoi diritti fondamentali.\nL'immediata segnalazione alla Procura della Repubblica presso il Tribunale per i Minorenni della situazione di abbandono del neonato non riconosciuto permette l'apertura di un procedimento di adottabilit\u00e0 e la sollecita individuazione di un'idonea coppia adottante. Il neonato vede cos\u00ec garantito il diritto a crescere ed essere educato in famiglia e assume lo status di figlio legittimo dei genitori che lo hanno adottato. Nella segnalazione e in ogni successiva comunicazione all'autorit\u00e0 giudiziaria devono essere omessi elementi identificativi della madre.\nUna forma di reintroduzione della ruota degli esposti \u00e8 attiva dal 2006 presso il Policlinico Casilino di Roma: cfr. la voce Ruota degli esposti.\nAspetti igienici e sanitari.\nProblema costante nei brefotrofi \u00e8 sempre stato quello sanitario, connesso agli spazi inadeguati, al vitto, all'igiene, alle frequenti epidemie di sifilide, poliomielite, tubercolosi, scorbuto, scabbia ecc. Il tasso di mortalit\u00e0 nei brefotrofi \u00e8 sempre stato molto elevato e la loro situazione \u00e8 spesso descritta come drammatica.\nNel 1869 Antigono Zappoli attesta che la mortalit\u00e0 nel brefotrofio di Roma di Santo Spirito in Saxia, nel biennio 1867-68, fu del 59%, nonostante la massima igiene e la ristrutturazione degli ambienti appena conclusa. Nel 1872 Diomede Pantaleoni rileva che, nello stesso ospedale, la mortalit\u00e0 nel primo anno di vita era giunta all'88,78% (va peraltro rilevato che i bambini arrivavano spesso gi\u00e0 deboli, infermi o malformati). Nel 1893, Angelo Celli, docente di Igiene all'Universit\u00e0 di Roma, constatava come la mortalit\u00e0 dei bambini dell'80% fosse soprattutto dovuta all'insufficienza dei locali; e nel 1896 il relatore ispettore Pio Blasi riferisce gravi fatti igienici a carico del brefotrofio di Roma, in particolare la mancanza di spazi che impedivano la separazione fra sani e malati. Matilde Serao, in un articolo comparso sul \"Mattino\" del 27 maggio 1897, denuncia gli 853 bambini morti nel 1896 nel conservatorio dell'Annunziata di Napoli.\nSi legge nella relazione del 1933 dell'ispezione della Commissione di Vigilanza al servizio di assistenza:\nSi rileva in particolare che la scarsezza dei locali non consentiva l'attivazione di una camera incubatrice per gli immaturi e della sala di isolamento per le malattie infettive.\nDurante la prima e la seconda guerre mondiali, per difficolt\u00e0 di vitto, riscaldamento e altre concause, l'indice di mortalit\u00e0 nel brefotrofio di Roma fu rispettivamente del 60% e del 40,7%. Nello stesso brefotrofio, fra il 1947 e il 1949, si diffonde un'epidemia di poliomielite: nell'autunno del 1947, nella seconda sezione, dove colpisce 11 bambini; nell'agosto del 1949 nella quarta sezione, dove restano paralizzati circa 30 bambini.\nL'edificio.\nCos\u00ec l'Enciclopedia Italiana Treccani (1930) presenta le caratteristiche edilizie e sanitarie ideali di un brefotrofio, dedotte dalle norme sopra citate:\nTali caratteri sembrano essere ben rappresentanti nel brefotrofio di Roma sul Gianicolo, che nel 1895 sostitu\u00ec quello antico dell'Ospedale di Santo Spirito in Saxia, e che conobbe successivi ampliamenti nel 1905 e nel 1920.\nFonti letterarie.\nNell'ambito pi\u00f9 generale del romanzo sociale ottocentesco, il tema dell'infanzia abbandonata costitu\u00ec quasi un genere letterario, impegnato nella testimonianza e nella denuncia della questione. Oltre ai romanzi sopra menzionati di Dickens e Hugo, rammentiamo almeno il romanzo \"Ginevra o l'orfanella della Nunziata\", dello scrittore e patriota Antonio Ranieri, amico e sodale di Giacomo Leopardi. In quest'opera, composta nel 1839 in seguito a una visita all'ospizio degli orfanelli di Napoli, l'autore denunci\u00f2 gravi abusi perpetrati nell'istituto, tanto che il romanzo suscit\u00f2 scandalo, fu immediatamente sequestrato (pur registrando una grande diffusione clandestina) e l'autore sub\u00ec gli arresti per 45 giorni."}
{"id": "2305781", "revid": "339392", "url": "https://it.wikipedia.org/wiki?curid=2305781", "title": "Bashment", "text": ""}
{"id": "2305782", "revid": "1381093", "url": "https://it.wikipedia.org/wiki?curid=2305782", "title": "American Made Music to Strip By", "text": "American Made Music to Strip By \u00e8 il primo album di remix del cantante statunitense Rob Zombie, pubblicato il 26 ottobre 1999 dalla Geffen Records.\nSi tratta semplicemente del remixing dell'album \"Hellbilly Deluxe\". Il remix di \"Dragula\" \u00e8 anche la colonna sonora del film \"Matrix\"."}
{"id": "2305784", "revid": "599013", "url": "https://it.wikipedia.org/wiki?curid=2305784", "title": "Carmine Vani", "text": "Carriera.\nNegli anni del campionato giovanile OHL, riservato agli under 20, si mise tanto in luce da essere scelto nel draft 1982 al terzo giro (44\u00ba assoluto) dai Detroit Red Wings, con cui tuttavia non giocher\u00e0 mai. Verr\u00e0 girato nelle \"minor\" (IHL ed AHL), alle squadre satellite dei Red Wings, finch\u00e9 nel luglio 1985 non fu lasciato libero da Detroit. Partecip\u00f2 in quell'estate agli allenamenti dei Toronto Maple Leafs, ma non fu messo sotto contratto.\nNelle due successive stagioni cambi\u00f2 per sette volte casacca, ancora dividendosi fra IHL ed AHL, per poi approdare al campionato italiano, all'HC Fiemme, con cui chiuse quella stagione al nono posto, salvi ma fuori dai play-off.\nPass\u00f2 quindi in serie B all'HC Como. Coi lariani fall\u00ec l'arrivo in massima serie nella prima stagione, ma lo centr\u00f2 nella successiva. Il titolo sportivo della squadra venne tuttavia acquisito dalla polisportiva Mediolanum Sport ed al suo posto in serie A approdarono i Devils Milano. Anche Vani pass\u00f2 ai milanesi.\nDopo una sola stagione cambi\u00f2 di nuovo squadram passando all'Alleghe HC. Coi veneti gioc\u00f2 due stagioni, contribuendo alla vittoria nell'Alpenliga 1992-93. Fu in questi anni che lui, canadese di origini italiane, si guadagn\u00f2 la convocazione nella nazionale azzurra: 19 incontri per lui, con due reti all'attivo, e due edizioni dei mondiali disputate (1992 e 1993).\nNel 1993-94 torn\u00f2 a Milano, ma nell'altra squadra cittadina, il Milano Saima appena rifondato dopo un anno di stop. Anche qui rimarr\u00e0 per due stagioni, ma senza risultati di rilievo, prima di tornare per una terza stagione ad Alleghe.\nNel 1996-97 si \u00e8 accasato all'HC Bolzano, con cui ha vinto lo scudetto.\n\u00c8 passato poi in Gran Bretagna ai Newcastle Cobras ma, eliminata da tutte le competizioni (campionato, Challenge Cup e Benson &amp; Hedges Cup), Vani torn\u00f2 a Bolzano per i play-off, vinti.\nLa stagione successiva fu l'ultima sul ghiaccio per Vani: disput\u00f2 l'Alpenliga in Slovenia con lo Jesenice; una volta eliminati dalla competizione, Vani pass\u00f2 per il campionato all'Asiago Hockey AS."}
{"id": "2305785", "revid": "33689", "url": "https://it.wikipedia.org/wiki?curid=2305785", "title": "Pontevecchio", "text": ""}
{"id": "2305792", "revid": "287204", "url": "https://it.wikipedia.org/wiki?curid=2305792", "title": "Salvadora persica", "text": "Salvadora persica (\"Arak\", \"Galenia asiatica\", \"Peelu\", \"P\u012blu\", \"Salvadora indica\") \u00e8 una pianta della famiglia delle Salvadoraceae.\nUsata da secoli come uno spazzolino da denti naturale (nel mondo arabo se ne usa uno stecco, chiamato \"siw\u0101k\"), le sue fibre sono state promosse dalla Organizzazione mondiale della sanit\u00e0 per l'uso nell'igiene orale. Ricerche segnalano che la pianta abbia un discreto numero di propriet\u00e0 mediche benefiche tra cui propriet\u00e0 antisettiche, detergenti, astringenti.\nDescrizione.\n\"Salvadora persica\" \u00e8 un albero o arbusto che supera raramente i 6 m di altezza. La sua corteccia \u00e8 scabrosa e screpolata, di colore biancastro con le estremit\u00e0 pendenti. La corteccia della radice della pianta \u00e8 color sabbia, e le superfici interne sono di una tonalit\u00e0 ancora pi\u00f9 leggera di marrone. Ha un profumo gradevole, ed un gusto caldo e pungente. Perde le foglie dalla fine di dicembre e gennaio. In Pakistan esemplari secolari sono spesso usati per adornare i cimiteri come avviene per il cipresso.\nStoria ed usi.\nDa \"Salvadora persica\" si trae un bastoncino da masticare, popolare in tutto il subcontinente indiano, e nel resto del mondo musulmano. Comunemente indicata come \"miswak\", molti musulmani ritengono che strofinare i denti con la \"Salvadora persica\" sia una pratica raccomandata dal profeta musulmano Maometto."}
{"id": "2305796", "revid": "767487", "url": "https://it.wikipedia.org/wiki?curid=2305796", "title": "Bajna (Ungheria)", "text": "Bajna \u00e8 un comune dell'Ungheria di 2.032 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2305805", "revid": "767487", "url": "https://it.wikipedia.org/wiki?curid=2305805", "title": "Baj\u00f3t", "text": "Baj\u00f3t \u00e8 un comune dell'Ungheria di 1.494 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2305808", "revid": "363629", "url": "https://it.wikipedia.org/wiki?curid=2305808", "title": "Acis", "text": ""}
{"id": "2305810", "revid": "124913830", "url": "https://it.wikipedia.org/wiki?curid=2305810", "title": "Il Giardino Armonico", "text": "Il Giardino Armonico \u00e8 un'orchestra da camera italiana specializzata nell'esecuzione di musica antica, in particolare barocca.\nStoria.\nIl Giardino Armonico, formatosi a Milano nel 1985 e diretto da Giovanni Antonini, \u00e8 oggi uno dei pi\u00f9 apprezzati e richiesti gruppi musicali specializzati nell'esecuzione con strumenti originali. Il repertorio dell'ensemble, il cui organico varia da tre a trenta musicisti a seconda delle necessit\u00e0 di partitura, si incentra soprattutto sulla musica strumentale e vocale del sei-settecento.\nIl Giardino Armonico \u00e8 regolarmente ospite dei maggiori Festival Internazionali e svolge un\u2019intensissima attivit\u00e0 concertistica nei pi\u00f9 importanti teatri e sale da concerto di tutto il mondo: Concertgebouw di Amsterdam, Wigmore Hall e Barbican Centre di Londra, Musikverein di Vienna, Th\u00e9\u00e2tre des Champs-\u00c9lys\u00e9es di Parigi, Alte Oper di Francoforte, Staatsoper Unter den Linden di Berlino, Filarmonica di San Pietroburgo, Teatro Bol'\u0161oj di Mosca, Palais des Beaux-Arts di Bruxelles, Oji Hall di Tokio, Carnegie Hall di New York, Sydney Opera House e Teatro Col\u00f3n di Buenos Aires, collaborando con solisti di fama internazionale quali Cecilia Bartoli, Isabelle Faust, Katia e Marielle Lab\u00e8que, Bernarda Fink, Magdalena Ko\u017een\u00e1, Viktoria Mullova, Christophe Coin, Giuliano Carmignola e molti altri.\nIl Giardino Armonico ha partecipato a numerose produzioni operistiche tra cui \u201cL'Orfeo\u201d di C.Monteverdi, \u201cLa serva padrona\u201d di G.B. Pergolesi, l'\u201cOttone in villa\u201d di A.Vivaldi e di G.F. H\u00e4ndel: L\u2019 \u201cAgrippina\u201d, \u201cLa Resurrezione\u201d, \u201cIl trionfo del tempo e del disinganno\u201d e infine il \u201cGiulio Cesare in Egitto\u201d con Cecilia Bartoli, che ha ottenuto un grandissimo successo al Festival di Salisburgo nel 2012.\nPer molti anni Il Giardino Armonico ha inciso in esclusiva per Teldec Classics riscuotendo grande successo di pubblico e di critica e ricevendo numerosi riconoscimenti internazionali per le registrazioni di composizioni di Vivaldi, di Bach e di altri compositori del '700.\nPer la casa discografica francese Na\u00efve sono stati pubblicati \u201cLa Casa del Diavolo\u201d, i Concerti per violoncello di Vivaldi con Christophe Coin, e successivamente l'opera \u201cOttone in Villa\u201d di Vivaldi, disco premiato con il Diapason d'Or nel 2011.\nInoltre per l'etichetta inglese Onyx i Concerti per violino di Vivaldi con Viktoria Mullova.\nNel 2000 Il Giardino Armonico ha iniziato una collaborazione con il mezzosoprano Cecilia Bartoli incidendo il disco \u201cVivaldi Album\u201d per Decca Music: il successo di questo album \u00e8 stato sancito anche del prestigioso Grammy Awards.\nSuccessivamente il gruppo ha avuto una collaborazione esclusiva con Decca/L\u2019Oiseau-Lyre pubblicando negli anni l'integrale dei Concerti Grossi op .VI di Handel, \u201cIl Pianto di Maria\u201d con il mezzosoprano Bernarda Fink, il disco \u201cSacrificium\u201d per una nuova collaborazione con Cecilia Bartoli, ricevendo il disco di platino in Francia e in Belgio. \nSempre per Decca sono stati realizzati pi\u00f9 recentemente due album con il giovane soprano russo Julia Lezheneva: \u201cAlleluia\u201d e \u201cH\u00e4ndel in Italy\u201d.\n\u00c8 stata creata la Haydn Stiftung Basel a favore del progetto ventennale \u201cHaydn2032\u201d, per sostenere l'incisione dei dischi e i concerti in varie capitali europee con programmi tematici incentrati su questo affascinante repertorio.\nNel novembre 2014 \u00e8 uscito il primo cd dal titolo \"La Passione\u201d, e in maggio 2015 il secondo dal titolo \u201cIl Filosofo\u201d (etichetta discografica Alpha-Outhere). \nIn ottobre 2015 \u201cLa Passione\u201d ha vinto l\u2019Echo Klassik, e \u201cIl Filosofo\u201d \u00e8 stato Choc de l\u2019Annee per Classica.\nNell'ottobre 2020 Il Giardino Armonico pubblica con la violinista Patricia Kopatchinskaja il disco What\u2019s next Vivaldi? per Alpha Classics.\nDiscografia.\nCon Cecilia Bartoli:\nRaccolte e antologie:\nVideo.\nElenco di DVD video realizzati dal gruppo."}
{"id": "2305811", "revid": "22475", "url": "https://it.wikipedia.org/wiki?curid=2305811", "title": "Lanternone", "text": "Un lanternone \u00e8 un oggetto liturgico usato per accompagnare la croce o il crocefisso durante una processione.\nDescrizione.\nI lanternoni sono costituiti da un manico di legno e da un vano dove viene posta la candela.\nTipicamente la struttura del vano \u00e8 esagonale, in lamiera di ferro verniciata di oro o di altri colori, molto decorata. Anche la copertura \u00e8 di lamiera ed \u00e8 dotata di alcuni fori per permettere la fuoriuscita del fumo.\nLe chiusure verticali sono in vetro e includono una porticina tramite la quale si pu\u00f2 inserire la candela.\nNel 1695 veniva prescritto che il lanternone\nUtilizzo.\nDi solito i lanternoni vengono realizzati a coppie e come tali utilizzati nelle processioni, ai lati della croce o del crocefisso."}
{"id": "2305824", "revid": "1543377", "url": "https://it.wikipedia.org/wiki?curid=2305824", "title": "Julie Tullis", "text": "Biografia.\nFiglia di Erica e Francis Palau, ebbe un'infanzia tormentata a causa dello scoppio della seconda guerra mondiale. Nel 1956 cominci\u00f2 ad arrampicare nella zona di Tunbridge Wells, dove incontr\u00f2 Terry Tullis. Nel 1959 i due si sposarono e negli anni successivi vissero gestendo diverse piccole attivit\u00e0. La coppia ebbe due figli. Proseguirono l'attivit\u00e0 di arrampicata, creando e gestendo anche la relativa scuola di Bowles Rock; Julie divenne inoltre cintura nera di aikid\u014d e karate.\nCarriera.\nNel 1976 incontr\u00f2 l'alpinista austriaco Kurt Diemberger, e dal 1980 i due lavorarono insieme, tenendo conferenze. Nel 1981 Diemberger assunse Julie come tecnico di ripresa per una spedizione al Nanga Parbat: fu in questa occasione che inizi\u00f2 la loro carriera di documentaristi d'alta quota. Nel corso di questa attivit\u00e0, tra le altre, organizzarono spedizioni allo sperone nord del K2 e all'allora inviolato sperone nord-est dell'Everest.\nNel 1984 la Tullis e Diemberger salirono il Broad Peak. Dopo altri lavori cinematografici, i due organizzarono una spedizione al K2 per il 1986.\nK2.\nTullis e Diemberger riuscirono a raggiungere la vetta il 4 agosto 1986, a tarda ora. Julie Tullis divent\u00f2 cos\u00ec la prima donna britannica a raggiungere la vetta del K2. Poco dopo aver iniziato la discesa, Julie cadde trascinando con s\u00e9 Kurt; i due riuscirono fortunosamente a fermarsi. Dopo questo incidente, per\u00f2, preferirono non continuare a scendere al buio e bivaccarono in quota, in una buca nella neve. Il giorno seguente Tullis mostrava segni di congelamento al naso e alle dita delle mani, ed evidenziava problemi di vista: un comune sintomo di edema cerebrale. I due arrivarono al campo IV verso mezzogiorno, ma rimasero bloccati insieme ad altri cinque alpinisti fermi a causa dello scatenarsi di una tempesta che sarebbe durata per giorni. La tenda di Kurt e Julie collass\u00f2 a causa della neve e i due dovettero dividersi e trovare rifugio nelle tende dei compagni.\nJulie Tullis mor\u00ec nella notte tra il 6 e il 7 agosto 1986 e il suo corpo venne adagiato nella tenda precedentemente abbandonata. Il suo corpo non \u00e8 mai stato ritrovato. Il suo nome \u00e8 stato aggiunto al memorial Gilkey ai piedi della montagna. Nel 2005 fu ritrovata sul ghiacciaio sottostante il K2 un'audiocassetta contenente un diario di Julie Tullis, registrato nel 1982."}
{"id": "2305826", "revid": "767487", "url": "https://it.wikipedia.org/wiki?curid=2305826", "title": "Past, Present &amp; Future (Rob Zombie)", "text": "Past, Present &amp; Future \u00e8 un album raccolta del solista Rob Zombie, pubblicato nel 2003.\nInclude anche un Dvd."}
{"id": "2305828", "revid": "1632387", "url": "https://it.wikipedia.org/wiki?curid=2305828", "title": "Piazza Armerina", "text": "Piazza Armerina (\"Ciazza\" in galloitalico di Sicilia, \"Chiazza\" in ) \u00e8 un comune italiano di abitanti del libero consorzio comunale di Enna in Sicilia.\n\u00c8 sede di vescovado con un'estesa diocesi. Il territorio di Piazza Armerina sorge su un'altura dei monti Erei meridionali, nella parte centro-orientale della Sicilia, a d'altitudine. Fino al 1927 era capoluogo di un esteso circondario e sede di sottoprefettura, quando non era ancora stata istituita la provincia di Enna, alla quale fu inglobata.\n\u00c8 un'antica citt\u00e0 d'impianto medievale con un pregevole centro storico barocco e normanno. Sul suo territorio si trova la Villa romana del Casale con i suoi famosi mosaici, dal 1997 Patrimonio dell'umanit\u00e0 dell'UNESCO. Citt\u00e0 d'arte, gi\u00e0 definita \"Urbs Opulentissima\", con forte richiamo turistico per il suo importante patrimonio archeologico, storico, artistico e naturale, nota come la \"\"Citt\u00e0 dei Mosaici e del Palio dei Normanni\"\".\nGeografia fisica.\nTerritorio.\nPiazza Armerina sorge su un'altura dei monti Erei meridionali, nella parte centro-orientale della Sicilia, a d'altitudine. La citt\u00e0 \u00e8 incastonata tra fitti ed estesi boschi misti con predominanza di eucaliptus, che si estendono ai suoi piedi a nord come a sud. Ha un esteso territorio comunale e rientra tra i primi 100 comuni italiani per superficie. Il suo punto pi\u00f9 alto \u00e8 di 877 m sul livello del mare, mentre quello pi\u00f9 basso si colloca a quota 225 m, determinando una notevole escursione altimetrica che si registra tra il centro urbano e le localit\u00e0 sottostanti, tra cui numerose sono le exclave, ritagliate nei territori dei comuni limitrofi.\nNatura.\nLa citt\u00e0 \u00e8 circondata, oltre che dalle foreste del Parco Ronza e dagli altri boschi, da altri siti dalla prospera natura, quali ad esempio il lago Olivo, bacino artificiale creato a scopi irrigui, o il sito archeologico di Montagna di Marzo, avvolto anch'esso nel verde. A pochi chilometri dal centro abitato insiste la Riserva naturale orientata Rossomanno-Grottascura-Bellia, gran parte della quale ricade proprio in territorio armerino. Quest'ultima riserva abbraccia il bosco di Rossomanno, che prende nome dall'omonimo monte. Nell'area protetta, una fitta selva con piccoli corsi d'acqua, sono presenti diversi sentieri, che sono stati recentemente tracciati di nuovo per favorire le attivit\u00e0 escursionistiche e di trekking. Senza contare che in un raggio limitato si trova altres\u00ec il Parco minerario di Floristella-Grottacalda, dove fruire l'archeologia industriale immersa nella natura, e il lago Pergusa, incorniciato dall'incantevole riserva omonima ad alta naturalit\u00e0.\nClima.\nL'altitudine di montagna, e le coordinate geografiche (37\u00b023'13\"20 Nord di latitudine) concorrono a fare di Piazza una localit\u00e0 a clima mediterraneo continentale, un clima temperato con caratteristiche del clima continentale, non foss'altro per la collocazione interna e la capillarit\u00e0 del refrigerante manto forestale, fattori che concorrono a determinare il tipico clima della Sicilia centrale, caratteristico di quasi tutto il territorio degli Erei. Quest'ultimo si distingue dal clima mediterraneo per gli influssi continentali dovuti alla lontananza dal mare, le nevicate avvengono nel periodo tra Gennaio e Febbraio, non sono mancate le nevicate tra Marzo e Aprile,e al contempo dall'altitudine di montagna, certamente mitigati, tuttavia, dalla bassa latitudine. In virt\u00f9 di ci\u00f2, Piazza Armerina \u00e8 inclusa nella fascia climatica D; ci\u00f2 significa che l'accensione degli impianti di riscaldamento \u00e8 normalmente consentita per 12 ore giornaliere, dal 15 ottobre al 15 aprile.\nStoria.\nIl pi\u00f9 antico ritrovamento dell'uomo risale al Paleolitico Superiore, probabilmente all'Epigravettiano finale, riscontrato presso la contrada Ramata nei pressi della frazione di Pergusa ma ancora in territorio di Piazza Armerina. Una frequentazione neolitica \u00e8 stata riscontrata sporadicamente nel territorio ma certamente \u00e8 attestata presso la sommit\u00e0 del Monte Naone, nel quale gli scavatori rinvennero numerosi frammenti di ceramica impressa della \"facies\" di Stentinello. L'unica attestazione ben osservata e interpretata, per l'et\u00e0 dei metalli, \u00e8 quella del villaggio capannicolo di Monte Manganello, dove l'uomo s'insedi\u00f2 a partire dalle prime fasi del Bronzo antico fino alle prime fasi del Bronzo medio, periodo nel quale in Sicilia si diffuse la cultura di Castelluccio. Nell'estate del 2000 la Soprintendenza BB.CC.AA. di Enna indag\u00f2 il sito archeologico portando alla luce alcuni resti delle antiche capanne e numerosi frammenti ceramici. I frammenti ceramici, costituiti perlopi\u00f9 da coppe su piede e tazze, sono esposti nel Museo della Citt\u00e0 e del Territorio sito all'interno del Palazzo Trigona.\nDai ritrovamenti numismatici presenti sul Monte Naone non lontano dall'abitato si pu\u00f2 presumere che qui esistesse un abitato di et\u00e0 greca, forse una sub-colonia di Gela e pi\u00f9 precisamente la \"Hybla Geleatis\" di cui fa menzione Tucidide in seguito chiamata \"Stiela\". Sulla storia poi di Piazza dove \u00e8 attualmente ubicata si sa con certezza solo dalla dominazione normanna in poi, in riferimento alla ricostruzione della citt\u00e0 nel 1163 ad opera di Guglielmo II. Per il periodo precedente alla fondazione diverse sono le ipotesi. Alcuni autori del Seicento favoleggiarono di un villaggio chiamato \"Plutia\" di origine romana, ma nessuna fonte classica ha mai riportato tale localit\u00e0. Tuttavia secondo fonti musulmane riportate da Michele Amari nella sua \"Storia dei Musulmani di Sicilia\", esisteva una citt\u00e0 che gli arabofoni pronunciavano Ibl\u00e2tasa o Ibl\u00e2tana, abitata da comunit\u00e0 islamiche, che dovette sorgere su un villaggio preesistente che le cronache medievali (come il Fazello) indicavano pi\u00f9 tardi come \"Casalis Saracenorum\".\nTale villaggio potrebbe essere la \"Ibla Elatson\" o \"Ibla Elatton\" (Ibla minore) riportata da Idrisi che corrisponderebbe alla \"Ibla Geleate\" (ibla Gelese) descritta da Tucidide (per Pausania \"Ibla Gereate\", per Stefano Bizantino \"Ibla Era o Minore\"). La citt\u00e0 islamica venne ribattezzata \"Placia\" o \"Platsa\" dai Normanni che la conquistarono e la affidarono agli Aleramici. Re Guglielmo I di Sicilia, per punirla della sua ribellione capeggiata da Ruggero Sclavo, figlio illegittimo dell'aleramico Simone, conte di Policastro, che in pratica aveva trucidato la popolazione araba, la fece incendiare e distruggere nel 1161. Venne dunque ricostruita, nel 1163 pi\u00f9 in alto da Guglielmo II sul colle Armerino e ripopolata con genti provenienti dalle aree \"longobarde\" settentrionali. Scavi recenti, condotti dall'universit\u00e0 La Sapienza di Roma hanno messo in luce, nei dintorni della Villa Romana del Casale l'impianto di un villaggio di epoca medievale, presumibilmente riferibile alla citt\u00e0 distrutta da Guglielmo il Malo.\nNel 1396, fu eretto il castello aragonese di Piazza Armerina (Platea o Plaza in Spagnolo) per volont\u00e0 di Martino I di Trinacria e della consorte regina Maria di Sicilia e duchessa di Atene e Neopatria, affinch\u00e9 rappresentasse un potente deterrente militare contro lo strapotere dei baroni siciliani contrari alla corona. Per tale motivo i giovani reali di Sicilia (allora a seguito dei trattati sottoscritti con gli Angi\u00f2, definiti reali di Trinacria), soggiornarono diverso tempo nel maniero. La castellania fu affidata al Gran Priore dei gerosolimitani Don Giovanni Suriano, gi\u00e0 nominato come tale nel 1392 dai sovrani e parente della casa Reale d'Aragona per tramite lo zio don Angelo Antonio Achille I Suriano (o Sorianos nome catalano). Quale Gran Priore Giovanni sedette tra i primi scranni dei Pari del Parlamento Siciliano. Don Angelo Antonio Achille fu grande d'Aragona \"Fueros de Arag\u00f3n\" e govern\u00f2 in nome di Pietro IV d'Aragona e successivamente di Giovanni d'Aragona tutta la valle del Gela, del Dittaino e del Caltagirone, e prima di lui il padre don Raimundo giunto in Sicilia nei pressi della costa Palermitana, successivamente ai Vespri Siciliani, recando proprie milizie per difendere la legittimit\u00e0 della pretensione al trono di Sicilia di Pietro III d'Aragona e la popolazione dalle ritorsioni degli Angi\u00f2.\nLa castellania di Giovanni fu il primo ed ultimo contado con potere baronale di mero e misto impero di Piazza, che successivamente, alla morte del Gran Priore, molto probabilmente eliminato dall'Almirante Don Bernart Cabrera, che aveva mire di acquisire la contea di Piazza, questa divenne libera Universitatae. La nomina del Gran Priore costitu\u00ec una solida garanzia di fedelt\u00e0 della citt\u00e0 di Piazza alla corona, sia per i legami di parentela del castellano con i reali, sia per la saggezza e la rinomata capacit\u00e0 di condottiero del Gran Priore, il cui padre don Pasquasio (Pasquale) ebbe in feudo la vastissima terra di Ramursura posta tra Barrafranca e Piazza, appartenuta al barone Raimondo Manganelli, dopo la sconfitta di questi, da parte delle truppe di Don Angelo Antonio Achille. Il barone Manganelli fu sconfitto assieme al suo alleato Don Scaloro degli Uberti conte di Assoro e ribelle della corona, proprio sotto le mura del castello di Assoro.\nDopo la morte del gran Priore e la fine della et\u00e0 dei Martini e poi dei Trastamara a questi succeduti, Piazza ottiene il titolo di libera Universitatae, come promesso dalla regina Bianca di Navarra, seconda moglie del giovane sovrano Martino I. La Citt\u00e0 viene dotata di un proprio senato ed autonoma dalle decisioni della castellania imposta dal tiranno Cabrera, grande almirante del regno, che aveva provveduto dopo la morte (probabilmente da lui ordita) del Gran Priore di nominare Castellano, contro la volont\u00e0 regia e del popolo piazzese, un suo alleato fedele tale Alfonso De Cardines gi\u00e0 capitano della roccaforte di Gaeta, ma ci\u00f2 fu impedito dai Piazzesi e dal cugino di Don Giovanni Suriano il Gran Priore, ossia Don Angelo Antonio, che sollev\u00f2 la popolazione contro il Cabrera, il castello fu isolato con un lungo assedio. Fu cos\u00ec che la casata dei De Cardines non os\u00f2 mai entrare in possesso reale del castello ne tantomeno abitarlo. La roccaforte divenne, sotto il governo borbonico, una prigione. La Citt\u00e0 di Piazza divenuta libera Universitatae \u00e8 sede di senato e di tribunali, come fu nel periodo federiciano.\nNel 1517 Carlo V la fregia del titolo di \"Citt\u00e0\", con appellativo ufficiale di \"Urbs Opulentissima\". In ricordo della notevole compagine catalana che favor\u00ec la ricchezza del territorio, nella citt\u00e0 di Piazza esiste ancora una \"porta catalana\". In questo periodo Piazza \u00e8 capitale di una \"Comarca\" che riunisce a s\u00e9 i diversi paesi \"lombardi\", accomunati da un linguaggio e una storia comuni. Dal 1689 fino al 1817 \u00e8 sede della \"quarta Universit\u00e0 del Regno\". Dal 1817 \u00e8 anche sede di vescovado con una vasta diocesi, mentre ottiene il titolo di \"Armerina\" nel 1863. Persa la sua egemonia sul territorio venne accorpata alla Valle di Caltanissetta e dal 1926 pass\u00f2 alla Provincia di Enna. Nel 2015 Piazza Armerina, con un referendum popolare e due votazioni del consiglio comunale, delibera l'adesione alla Citt\u00e0 metropolitana di Catania, ma il disegno di legge predisposto dal Governo regionale per la conseguente modifica territoriale (\"ex art. 44 della L.R. n. 15/2015\") non \u00e8 stato approvato dall'ARS.\nSimboli.\nNella bandiera, stemma e gonfalone di Piazza Armerina insiste la Corona per il titolo di citt\u00e0\nDescrizione della bandiera:\nDescrizione dello stemma:\nDescrizione del gonfalone:\nOnorificenze.\nGi\u00e0 anticamente insignita del titolo di \"Urbs Opulentissima\", ha il titolo di \"Citt\u00e0\":\nMonumenti e luoghi d'interesse.\nPiazza Armerina \u00e8 una citt\u00e0 d'arte con un forte richiamo turistico per il suo pregevole patrimonio archeologico, storico, artistico e naturale, nota come la \"\"Citt\u00e0 dei Mosaici e del Palio dei Normanni\", \u00e8 stata una delle 21 candidate al titolo di \"Capitale Italiana della Cultura 2018\"\".\nEdifici religiosi.\nPiazza Armerina denominata anche \"citt\u00e0 delle 100 chiese\" appunto per la quantit\u00e0 svariata di chiese, infatti tra esse abbiamo:\nSiti archeologici.\nVilla Romana del Casale.\nLa \"Villa romana del Casale\" \u00e8 un edificio abitativo tardo antico, popolarmente definito villa nonostante non abbia i caratteri della villa romana extraurbana quanto piuttosto del palazzo urbano nobiliare o imperiale, i cui resti sono situati a circa quattro chilometri dal centro abitato. Dal 1997, con i suoi famosi mosaici, fa parte dei Patrimoni dell'umanit\u00e0 dell'UNESCO.\nPer la realizzazione degli splendidi mosaici della villa lavorarono maestranze africane (e forse anche romane, come testimoniano alcuni motivi di derivazione sicuramente urbana) ricoprendo un'estensione di circa 3500\u00a0m\u00b2.\nMontagna di Marzo.\nA pochi chilometri a nord-ovest di Piazza Armerina, si trova l'area archeologica di Montagna di Marzo..\nResti di un'antica citt\u00e0 si trovano su circa 15 ettari. L'insediamento, risalente al periodo greco-indigeno (VII sec. a.C.), ebbe una sua continuit\u00e0 di vita anche nel periodo romano con frequentazioni fino al medioevo. L'impianto urbano \u00e8 di origine romana con i resti di un teatro, costruito dopo la distruzione della cittadina ellenica. L'area di Montagna di Marzo, inoltre, contiene una grande necropoli.\nSofiana (Philosophiana).\nIl sito, nei pressi del fiume Nociara/Gela, tra i territori comunali di Piazza Armerina e Mazzarino, era una \"statio\" lungo l\u2019itinerario stradale che collegava Catania ad Agrigento e sub\u00ec notevoli trasformazioni nelle epoche successive fino a scomparire nel XIII secolo. Gli scavi hanno infatti restituito architetture (la \"domus\" gentilizia, l'impianto termale e, nella necropoli, la basilica) e materiali che ne confermano la continua esistenza dall\u2019epoca arcaica (VI sec. a.C.) fino a quella federiciana, cio\u00e8 per circa duemila anni.\nSociet\u00e0.\nTradizioni e folclore.\nL'evento pi\u00f9 importante \u00e8 il palio dei Normanni, che si svolge ogni anno per tre giorni dal 12 al 14 di agosto. \u00c8 la pi\u00f9 importante ed antica ricostruzione storico-medievale in costume del Meridione d'Italia, con oltre 600 figuranti. Fa parte della FIGS (Federazione Italiana Giochi Storici) ed \u00e8 iscritto nel \"Registro delle Eredit\u00e0 Immateriali (REI) della Regione Siciliana\".\nLa manifestazione trae spunto dalla conquista della Sicilia da parte dei Normanni di Ruggero D'Altavilla che misero fine alla dominazione araba e crearono la forte e prosperosa Contea di Sicilia. Il Palio \u00e8 legato alla tradizione della citt\u00e0 di Piazza Armerina e alla devozione degli abitanti verso la patrona della citt\u00e0 e della diocesi, Maria SS delle Vittorie, il cui antico quadro \u00e8 custodito nella Cattedrale e la leggenda narra che sia stato donato dal Papa a Ruggero e da questi proprio alla citt\u00e0 di Platia (antica Piazza Armerina). \n\u00c8 la rievocazione di un episodio svoltosi a Piazza Armerina nel XII secolo in una suggestiva atmosfera di costumi e suoni medievali, abbinato ad una giostra cavalleresca sullo stile della quintana in cui si sfidano i quattro quartieri storici della citt\u00e0: Monte, Castellina, Canali, Casalotto. Una coinvolgente manifestazione, molto sentita dai piazzesi, che entusiasma tutti gli spettatori.\nCultura.\nLingue e dialetti.\nLa cittadina \u00e8 nota per essere una dei sette comuni (con Nicosia, Aidone, Sperlinga, San Fratello, Fondachelli Fantina e Novara di Sicilia) dei cosiddetti \"comuni lombardi\" di Sicilia, il cui vernacolo (appartenente alla parlata del gruppo cosiddetto \"gallo-italico di Sicilia\") ha poco a che fare con gli idiomi siciliani e molto invece con quelli delle regioni settentrionali piemontesi, specie delle zone del Monferrato. Il fatto \u00e8 spiegabile storicamente per essere stata occupata-colonizzata da comunit\u00e0 provenienti da quell'area. \nQuesta particolare parlata \u00e8 riconosciuta e tutelata con l'inserimento nel \"R.E.I.S. - \"Registro Eredit\u00e0 Immateriali della Sicilia\" - Libro delle Espressioni - Parlata Alloglotta Gallo Italico - istituito dalla Regione Siciliana\".\nIl suo vernacolo \u00e8 stato scritto per la prima volta da Remigio Roccella da Piazza in un saggio di poesie originali stampate in Piazza stessa \"Poesie e prose nella lingua parlata piazzese\". Lo stesso autore ha pure provveduto a tradurre e stilare il \"Vocabolario della lingua parlata in Piazza Armerina\".\nIstruzione.\nScuole e Universit\u00e0.\nPiazza Armerina \u00e8 da secoli sede rinomata di studi con scuole di ogni ordine e grado. \nDall'anno accademico 2001-2002 all'anno accademico 2007-2008 la citt\u00e0 ha ospitato la sede distaccata del corso di Laurea triennale in Formazione di Operatori Turistici, facente capo alla Facolt\u00e0 di Scienze della Formazione dell'Universit\u00e0 degli studi di Catania, nei locali dell'ex prefettura, gi\u00e0 centrale elettrica nell'Ottocento. \nDall'anno accademico 2010-2011 \u00e8 attivo il Corso di Laurea in Infermieristica dell'Universit\u00e0 degli Studi di Messina che ha sede nel prestigioso ex convento di Sant'Anna a pochi passi dalla Cattedrale. Il Comune e il Parco archeologico della Villa Romana del Casale di Piazza Armerina hanno anche una convenzione con la Cattedra di Archeologia Classica dell'Universit\u00e0 di Roma - la Sapienza che ogni anno organizza una missione di scavo bimestrale presso la Villa romana del Casale alla quale partecipano studenti italiani e spagnoli. In citt\u00e0 ha sede l'Istituto Superiore di Scienze Religiose \u201cMario Sturzo\u201d (ISSR), presso il Seminario vescovile, eretto canonicamente alla Congregazione per l'Educazione Cattolica il 12 maggio 2007, collegato con la Pontificia Facolt\u00e0 teologica di Sicilia \u201cSan Giovanni Evangelista\u201d di Palermo. L'ISSR, ad espletamento del corso di laurea triennale, conferisce il titolo accademico di Laurea in Scienze Religiose.\nMusica.\nDal 2009 nell'ultima decade di luglio si svolge \"PiazzaJazz Workshop and Concerts\", una scuola estiva di perfezionamento in musica jazz con la presenza di maestri di tutti gli strumenti e numerosi concerti al giorno, che si \u00e8 subito affermata sul piano nazionale\nMedia.\nEmittenti radiofoniche (del passato):\nPopolazione e demografia.\nL'evoluzione demografica di Piazza Armerina dall'Unit\u00e0 d'Italia ad oggi ha seguito andamenti estremamente altalenanti. Nel 1861, infatti, fu censita una popolazione di 21.716 anime, dato per cui l'allora Piazza rappresentava il centro pi\u00f9 grosso dell'odierna provincia di Enna. Segu\u00ec tuttavia una recessione, i cui effetti rimasero visibili fino all'inizio del Novecento, allorch\u00e9 Piazza raggiunse i 24.000 ab. e, in linea tra l'altro con l'andamento demografico nettamente positivo delle altre citt\u00e0 della provincia, si avvi\u00f2 a superare quota 30.000 segnando il picco storico di oltre 38.000 ab. nel 1921, anno in cui oltrepassava Enna di 5.000 anime e Caltagirone di 2.000. Il decremento che si ebbe nel decennio a venire fu imponente, a causa dell'elevazione di Enna e Ragusa a Capoluogo di Provincia (1927) da parte di Mussolini. Conseguenza fu che nel 1931 la citt\u00e0 si attest\u00f2 a 25.000 unit\u00e0, destinati a rasentare quota 21.000 nel 1981, periodo di vera crisi, innescata dalla chiusura delle ultime miniere di zolfo attive nel suo territorio. Il calo demografico si \u00e8 poi arrestato e dall'ultimo decennio si registra un sensibile trend in aumento, secondo gli ultimi dati ufficiali conta 22.196 abitanti.\nEmigrazione.\nIl fenomeno dell'emigrazione ha attraversato diverse fasi.\nEconomia.\nPiazza Armerina vive principalmente di turismo, settore terziario ed agricoltura.\nTurismo.\nPresente in tutti i pacchetti turistici della Sicilia, Piazza Armerina \u00e8 una delle mete pi\u00f9 richieste ed apprezzate del turismo isolano, distinguendosi come famosa localit\u00e0 per le visite archeologiche e culturali ed annoverata fra le migliori mete child friendly in Europa. Ogni anno, sono circa 600.000 i visitatori - provenienti da tutto il mondo - che si recano presso la Villa romana del Casale, patrimonio dell'umanit\u00e0 tutelato dall'UNESCO, nonch\u00e9 rientrante tra i siti d'arte romana pi\u00f9 fruiti in assoluto. La citt\u00e0 ed il suo centro storico sono tuttavia spesso trascurati dal turismo di massa, che si cerca di captare migliorando la ricettivit\u00e0 e restaurando i monumenti pi\u00f9 significativi, tra cui \"Palazzo Trigona\", che da anni attende l'adattamento a museo archeologico, e operando la vendita a gestori privati dei principali beni culturali presenti, nell'auspicio di una pi\u00f9 competitiva gestione.\nNel 2010 il Comune ha dato vita al Sistema Museale di Piazza Armerina (SiMPA) che comprende alcuni siti museali all'interno del centro storico: il Teatro Garibaldi (Piazza Armerina) fondato nel 1700, la Casa Museo del Contadino che ha sede in Via Garibaldi, la Mostra permanente della Civilt\u00e0 dello Zolfo che ha sede nei locali della Lega Zolfatai in via Garibaldi, la Pinacoteca comunale e la Mostra permanente del Libro antico ospitata nel Coro dei Nobili dell'ex collegio dei Gesuiti che ospita anche la Biblioteca comunale.\nInfrastrutture e trasporti.\nNel settore dei trasporti, la citt\u00e0 si appoggia alla Stazione di Dittaino e a quella di Enna per i collegamenti ferroviari, essendo oggi sprovvista di una propria stazione. Per quanto riguarda le autolinee, le pi\u00f9 importanti compagnie regionali per i collegamenti su gomma a livello regionale, nazionale ed internazionale, effettuano fermata o partenza proprio a Piazza Armerina, con collegamenti giornalieri con le pi\u00f9 importanti citt\u00e0 della Sicilia.\nPiazza Armerina \u00e8 comunque ben servita dal punto di vista della rete stradale: per chi proviene da Enna occorre percorrere la Strada statale 561 Pergusina per Pergusa, poco dopo imboccare la strada scorrevole denominata \"SP Turistica\", servendo infatti il pi\u00f9 importante sito turistico del centro Sicilia, e quindi imboccare la strada statale 117 Bis Centrale Sicula. Per chi proviene da Palermo o da Catania percorrere l'A19 Palermo-Catania e uscire allo svincolo rispettivamente di Mulinello e di Dittaino, raggiunta la SS192 della Valle del Dittaino imboccare la scorrevole \"Nord-Sud\" che continua nella gi\u00e0 citata SS117 Bis. Da sud (Caltagirone e Gela), invece, ci si rif\u00e0 sempre allo scorrimento veloce \"SS117 bis\", che collega Piazza Armerina a Gela, e a Caltagirone innestandosi sulla Strada statale 124 Siracusana entrando nel piccolo nucleo abitato di San Michele di Ganzaria (oppure tramite la SP 37 di Catania, che passa per il comune di Mirabella Imbaccari). Da Caltanissetta si raggiunge Pietraperzia tramite il raccordo SS640 e poi proseguire in direzione Barrafranca, nei pressi della quale imboccare la \"SP15\".\nFino agli anni sessanta Piazza Armerina era collegata mediante la ferrovia Dittaino-Piazza Armerina-Caltagirone (a scartamento ridotto) a Caltagirone, da cui era possibile raggiungere via ferrovia anche Siracusa e Ragusa mediante coincidenza alla stazione FS di Vizzini con i trenini della Ferrovia Siracusa Ragusa Vizzini (anch'essa soppressa) e, tramite la Stazione di Dittaino, alla linea ferroviaria principale FS per Palermo e Catania. Tale linea serviva molti comuni della zona sud della ex provincia di Enna ed era molto trafficata (nel tratto fino a Dittaino) soprattutto in funzione dell'attivit\u00e0 mineraria importante delle grandi miniere di Floristella e Grottacalda (quando ancora il traffico su strada era inconsistente o inadeguato). Piazza Armerina era dotata di una stazione ferroviaria e di un deposito locomotive nel quale stazionavano le locomotive a cremagliera R.370 e le automotrici RALn 60.\nAmministrazione.\nDi seguito \u00e8 presentata una tabella relativa alle amministrazioni che si sono succedute nell'ultimo trentennio in questo Comune.\nGemellaggi.\nPiazza Armerina \u00e8 gemellata con:\nSport.\nCalcio.\nDagli anni '80 ad oggi la citt\u00e0 di Piazza Armerina ha visto nascere e scomparire diverse societ\u00e0 di calcio dilettantistiche. Tra queste, le pi\u00f9 ricordate sono:\nDopo 2 anni di inattivit\u00e0, nell'agosto del 2013, il calcio ritorna nella citt\u00e0 con l'USD Citt\u00e0 dei Mosaici, militante nel campionato provinciale di Prima Categoria.\nL'Armerina nel 2019 vince il campionato di prima categoria e nel 2020 gioca in Promozione"}
{"id": "2305832", "revid": "599013", "url": "https://it.wikipedia.org/wiki?curid=2305832", "title": "Gabbia (calcio)", "text": "La gabbia \u00e8 un tipo di campo da calcio, storicamente ricondotto all'inventiva di Corrado Orrico e studiato per un particolare metodo di allenamento.\nStoria.\nL'introduzione della gabbia \u00e8 ascrivibile alla giovent\u00f9 dello stesso Orrico, il quale negli stabilimenti balneari livornesi conobbe la gabbionata: una versione del gioco del calcio giocata nel gabbione, una struttura le cui reti delimitavano il campi da gioco per evitare la fuoriuscita del pallone e la conseguente caduta in mare.\nFunzionamento.\nLa struttura riproduce, seppur con misure inferiori, un campo da calcio coprendolo parzialmente \u2014 lungo i bordi \u2014 o interamente (con un soffitto). L'allenamento calcistico viene quindi svolto all'interno della stessa, caratteristica che impedisce l'uscita del pallone e le interruzioni eccessive nel gioco; a detta dello stesso allenatore \u2014 che la utilizz\u00f2 con gran parte delle squadre guidate \u2014 i principali vantaggi di tale pratica si riscontrano sotto il profilo tecnico e della condizione fisica. Una gabbia, successivamente ammodernata, \u00e8 ancora presente nel centro sportivo di Appiano Gentile in cui venne installata nel 1991 quando Orrico sedeva sulla panchina dell'Inter.\nSempre la gabbia costituisce poi il campo regolamentare del jorkyball, noto anche come \"calcio a due\".\nNella cultura di massa.\nNell'estate 2002 la Nike promosse una campagna pubblicitaria nota come \"The Secret Tournament\", in cui due squadre composte da tre calciatori ciascuna si affrontavano in un torneo disputato all'interno della gabbia.\nFilmografia.\nLuca Falorni (con Marco e Paolo Bruciati), \"Gabbiadimatti\", 2014\nhttps://vimeo.com/153136316 (link a Gabbiadimatti)"}
{"id": "2305838", "revid": "167900", "url": "https://it.wikipedia.org/wiki?curid=2305838", "title": "Miao hao", "text": ""}
{"id": "2305840", "revid": "167900", "url": "https://it.wikipedia.org/wiki?curid=2305840", "title": "Sedici Regni", "text": ""}
{"id": "2305849", "revid": "110157", "url": "https://it.wikipedia.org/wiki?curid=2305849", "title": "Museo d'arte di Chianciano", "text": "Il Museo d'arte di Chianciano \u00e8 un centro museale d'arte contemporanea e antica che si trova nel centro di Chianciano Terme, in Toscana. Le collezioni del Museo hanno ricevuto riconoscimenti dal mondo dell'arte a livello internazionale, e sono state descritte dal \"New York Times\" nel 2009 come \"impressionanti\", in un articolo che descriveva l'importanza storica delle opere e l'allestimento del museo \"intenzionalmente non-lineare\".\nCollezioni.\nLe collezioni del Museo sono divise in cinque sezioni:\nBiennale di Chianciano.\nLa Biennale di Chianciano \u00e8 tenuta nel Museo, con partecipanti provenienti da tutto il mondo."}
{"id": "2305853", "revid": "574302", "url": "https://it.wikipedia.org/wiki?curid=2305853", "title": "Saturn Award per la miglior attrice non protagonista", "text": "Il Saturn Award per la miglior attrice non protagonista (\"Best Supporting Actress\") \u00e8 un premio assegnato annualmente nel corso dei Saturn Awards dal 1976 ad oggi.\nVincitori e candidati.\nI vincitori sono indicati in grassetto."}
{"id": "2305857", "revid": "4711", "url": "https://it.wikipedia.org/wiki?curid=2305857", "title": "Demon Astronauts Amsterdam", "text": ""}
{"id": "2305858", "revid": "22989", "url": "https://it.wikipedia.org/wiki?curid=2305858", "title": "Bietole", "text": ""}
{"id": "2305862", "revid": "709565", "url": "https://it.wikipedia.org/wiki?curid=2305862", "title": "David Knight (personaggio)", "text": "David Knight (alias Starman VI) \u00e8 un personaggio immaginario dei fumetti DC Comics. Si tratta di un supereroe che ha portato il nome Starman, ereditandone il ruolo dal padre Ted Knight (Starman I)\nBiografia del personaggio.\nLe origini.\nDavid ha sempre ammirato l'operato del padre, sia come supereroe che come scienziato. Il suo sogno \u00e8 quello di prendere il ruolo di Starman e portare avanti l'eredit\u00e0 del genitore. Durante il periodo in cui Ted Knight \u00e8 imprigionato nel Limbo con il resto della Justice Society, David indossa un costume uguale a quello del padre e comincia ad usare una Cosmic Rod. Durante questo periodo esiste gi\u00e0 un altro Starman ed \u00e8 Will Payton. David lo affronta rivendcando per s\u00e9 e la propria famiglia il diritto a quel nome. Insieme si trovano a combattere contro The Mist. Osservando le capacit\u00e0 di Starman V (Will Payton), David decide di lasciare a Lui quel ruolo. Dopo la presunta morte di Will Payton e il ritorno del padre dal Limbo, David diventa ufficialmente \"Starman VI\".\nLa prematura fine.\nPochi giorni dopo essere diventato il nuovo Starman viene ucciso da Kyle, il figlio di The Mist. La sera prima di morire David ha un presentimento che qualcosa possa andare per il peggio. Per questo lascia Anne, una ragazza con cui aveva una relazione.\nViaggio nel tempo.\nMentre David viene colpito al petto dal proiettile che lo uccider\u00e0, si trova improvvisamente portato indietro nel tempo all'anno 1951. Tale prodigio viene compiuto dallo spirito del defunto Kent Nelson (Dottor Fate I). Il fine \u00e8 quello di aiutare il figlio dell'amico Ted Knight (Starman I) a provare di essere degno di portare il ruolo di Starman. Inoltre la sua presenza nel passato sar\u00e0 determinante per gli avvenimenti futuri della famiglia Knight. Nel 1951 David non \u00e8 consapevole che nel futuro stava per morire, \u00e8 per\u00f2 a conoscenza che Starman II sparir\u00e0 un giorno dopo il capodanno del 1951. Il suo tempo \u00e8 a termine. Quando arriva nel 1951, il ruolo di Starman \u00e8 stato preso da Charles McNider (gi\u00e0 conosciuto dai tempi della Seconda guerra mondiale come Dottor Mid-Nite I). Il padre Ted si trova invece in uno stato di esaurimento nervoso a causa dei sensi di colpa per aver contribuito alla realizzazione della bomba atomica e per la morte della fidanzata Doris Lee. Charles McNider trova David mentre vola per i cieli di Opal City con il costume originale di Starman. Dopo essersi reso conto che si tratta del figlio di Ted che arriva dal futuro, \u00e8 disposto a cedergli il ruolo di nuovo Starman. Il problema \u00e8 che in seguito alle condizioni psicologiche del padre il Dottor Mid-Nite ritiene che possa essere dannoso per la sua salute mentale vedere un supereroe con il suo stesso costume e la Cosmic Rod. Per questo Charles gli affida il velivolo a forma di stella a cinque punte che usa per volare. Inoltre con l'aiuto di Paul Dennis (Robotman) riescono ad integrare la tecnologia della Cosmic Rod nello stesso costume utilizzato finora da Mid-Nite per impersonare il nuovo protettore di Opal. In questo modo nessuno \u00e8 a conoscenza che David Knight diventa Starman II. Anche lo stesso Ted Knight, che lo segue ai notiziari, non ha idea che si tratti di un suo figlio arrivato dal futuro.\nIncontro tra Starman VII e Starman II.\nMentre David Knight sta combattendo contro Mist e dei suoi scagnozzi si vede arrivare in aiuto il fratello Jack Knight. Questi \u00e8 stato rimandato indietro nel tempo proprio al 1951 dopo che si era ritrovato a parlare con lo spirito del padre e del fratello ormai defunti. Il motivo del perch\u00e9 si trovi qui gli \u00e8 sconosciuto e all'inizio non riconosce il fratello David (che nel futuro \u00e8 ormai morto) anche perch\u00e9 indossa il nuovo costume passatogli da Charles McNider. Il costume di Starman II \u00e8 di colore arancione e rosso con una stella bianca sul petto. Prevede anche una maschera e un mantello rossi. Lo stesso David \u00e8 stupito di vedere Jack fare il supereroe con una evoluzione della Cosmic Rod. Lui non sa di dover morire e che il suo ruolo sar\u00e0 preso proprio dal fratello minore. Dopo aver messo in fuga i criminali, i due fratelli si aggiornano su quanto successo, ma Jack non ha subito il coraggio di dire a David cosa lo aspetta una volta tornato nel futuro. I due fanno visita al padre e Jack ha modo di vedere che il genitore alterna momenti di lucidit\u00e0 ad altri nei quali si estranea dalla realt\u00e0. David mette al corrente Jack che gli mancano tre giorni prima del momento in cui Starman II sparir\u00e0 dalle cronache e cio\u00e8 il primo giorno dell'anno 1952. Inoltre esprime il desiderio di porre fine ai piani di Mist I il quale sta attaccando i centri industriali di ricerca di Opal City per rubare materiale sperimentale da vendere ai sovietici. Quella stessa sera vengono attaccati i laboratori delle \"Tyler Chemicals\". I due Starmen si recano sul luogo per sventare il furto. Arrivati sul posto, vengono aiutati dall'intervento di Hourman I (Rex Tyler). Nonostante ci\u00f2 Mist e i suoi scagnozzi riescono a fuggire, ma uno di questi viene catturato. Hourman scopre che il piano del supercriminale \u00e8 quello di rubare sostanze chimiche e droghe per ottenere un composto volatile che una volta inalato, fa impazzire le persone. Il fine ultimo \u00e8 di venderlo poi ai russi. Di quanto sta accadendo viene messo al corrente anche Ted Knight. Dal membro della banda catturato, vengono inoltre a sapere che Mist, prima di consegnare il composto ed essere pagato, ne deve testare l'efficacia sulle persone. Non si sa per\u00f2 dove questo nuovo tipo di arma verr\u00e0 sperimentata. La preoccupazione \u00e8 che si tratti di un luogo affollato e le conseguenze del rilascio del gas causerebbero incidenti e morti. A tal proposito Jack si ricorda di un avvenimento che ad Opal viene considerato una leggenda urbana e riguarda proprio la fine dell'anno 1951. Si dice che in questo periodo alla prima del film La cosa da un altro mondo, il pubblico in sala sembr\u00f2 impazzire forse a causa delle scene spaventose dell'innovativo lungometraggio di fantascienza. Hourman chiama immediatamente Sandman I (Wesley Dodds) per chiedergli il suo \"knock-out gas\" al fine di rendere innocue le persone che cadranno sotto l'effetto di quello di Mist. Dopo averlo recuperato con il velivolo di Starman II, Jack e David entrano nel cinema con due maschere anti-gas mentre la premi\u00e8re del film \u00e8 appena iniziata. Ma arrivano in ritardo e il pubblico ha gi\u00e0 respirato il nuovo gas di Mist ed \u00e8 in uno stato di delirio.\nMentre cercano di evitare che accadano gravi incidenti, Hourman rilascia il gas di Sandman e tutti quelli in sala cadono in un sonno profondo. Quando si risveglieranno, non ricorderanno quasi nulla. Ted Knight nel frattempo sembra riacquistare lucidit\u00e0 e collega quanto sta accadendo alla morte della fidanzata Doris Lee, uno dei motivi alla base del suo esaurimento nervoso. Si reca dal padre di questa che lavora per la \"L+D Research\", la prima compagnia attaccata da Mist. Stranamente questa industria non \u00e8 stata fatta esplodere come le altre e questo perch\u00e9 Mr. Lee \u00e8 un complice dello stesso Mist. Questi confessa a Ted che la figlia Doris \u00e8 stata uccisa perch\u00e9 aveva scoperto tutto, inoltre rivela che Mist deve consegnare la formula ai sovietici all'aeroporto \"Savage Airfield\". Ted Knight ritrova il coraggio di tornare ad indossare il costume di Starman e si reca all'aeroporto dove affronta Mist e gli impedisce di chiudere l'affare. Questi per\u00f2 riesce a fuggire. La sfida tra Mist I e Starman I ricomincia. I due figli di Ted sono entusiasti del recupero mentale del padre ma David ha anche saputo da Jack che quando sar\u00e0 riportato nel suo presente, morir\u00e0. I due fratelli passano insieme la sera del capodanno 1951, mentre Jack convince il padre (che comincia a sospettare chi siano in realt\u00e0) ad andare ad una festa di un suo amico bancario. A questo gal\u00e0 incontrer\u00e0 la donna che sposer\u00e0 e diventer\u00e0 la loro madre. Durante le prime ore dell'alba David sparisce per ritornare al momento prima di morire. Jack si ritrova solo e non sa come tornare nel suo presente. Per riportarlo nel futuro, arriva Starman VIII (Thom Kallor) con una macchina del tempo. Jack non ne conosce ancora l'identit\u00e0, ma lo ha incontrato nel XXX secolo come Star Boy.\nPoteri e abilit\u00e0.\nLa barra cosmica gli permette di volare, lanciare lampi di energia e calore, creare piccoli campi di forza e generare luce. Fisicamente \u00e8 impreparato e a disagio nell'utilizzare il congegno del padre. Inoltre psicologicamente non si sente all'altezza del ruolo affidatogli."}
{"id": "2305863", "revid": "123649614", "url": "https://it.wikipedia.org/wiki?curid=2305863", "title": "Regime del 4 agosto", "text": "Il regime del 4 agosto o regime fascista greco fu un regime autoritario fascista in Grecia dal 1936 al 1941, retto da Ioannis Metaxas, ispirato all'ideologia del \"metaxismo\" o \"fascismo greco\".\nL'ascesa di Metaxas.\nNel 1922 la monarchia in Grecia fu abolita, il generale Metaxas entr\u00f2 in politica e fond\u00f2 il Partito della Libera Opinione nel 1923. Ma la politica repubblicana era molto debole e la popolazione era nello scontento, fu cos\u00ec fatto un plebiscito per restaurare la monarchia, Giorgio II, figlio di Costantino I, torn\u00f2 a riprendersi il trono nel 1935. Ma neanche la monarchia riusc\u00ec a ridare stabilit\u00e0 al paese, infatti le elezioni del 1936 si fermarono in una situazione di stallo tra Panag\u012bs Tsaldar\u012bs e Themistokl\u012bs Sofoul\u012bs. La situazione politica era inoltre segnata dalle acquisizioni fatte dal Partito Comunista di Grecia (KKE). Temendo un colpo di stato da parte dei comunisti, Giorgio II, nomin\u00f2 Metaxas, allora ministro della difesa, primo ministro ad interim, nomina in seguito confermata dal parlamento greco, egli era un uomo fedelissimo alla monarchia.\nL'istaurazione del regime fascista.\nI diffusi tumulti di maggio nelle industrie permisero a Metaxas di dichiarare lo stato d'emergenza. Il 4 agosto 1936 egli sospese il parlamento a tempo indefinito e abrog\u00f2 vari articoli della costituzione, Metaxas divenne cos\u00ec effettivamente dittatore della Grecia, era iniziato il fascismo in Grecia. Metaxas modell\u00f2 il proprio regime sulla base degli altri governi autoritari contemporanei (soprattutto sul regime fascista italiano di Mussolini), proibendo l'esistenza dei partiti politici, arrestando i comunisti, vietando gli scioperi dichiarandole attivit\u00e0 criminali e introducendo una diffusa censura di tutti i media.\nIl governo di Metaxas promosse varie misure popolari, come la giornata lavorativa di 8 ore e altri miglioramenti alle condizioni dei lavoratori, stabilendo il fondo sociale di sicurezza greco, ancora oggi l'istituzione di sicurezza sociale pi\u00f9 grande in Grecia e miglior\u00f2 le difese del paese facendo costruire delle fortificazioni nella Grecia settentrionale, che furono chiamate linea Metaxas. Nelle aree rurali i prezzi agricoli vennero alzati e i debiti delle fattorie vennero rilevati dal governo. Nonostante questi sforzi il popolo greco generalmente si muoveva politicamente verso sinistra, ma senza opporsi attivamente a Metaxas.\nPolitica estera e fine del fascismo greco.\nMetaxas riusc\u00ec a fare una politica commerciale con la Germania nazista, non rovinando i rapporti con il Regno Unito. Inizi\u00f2 cos\u00ec una politica di equilibrio, comunque Metaxas era chiaramente filo-britannico (d'altronde la Grecia era sempre stata alleata del Regno Unito), vedeva nel mar Mediterraneo come naturali alleati i britannici e la loro flotta era una forza preponderante, mentre le mire espansionistiche di Mussolini erano una chiara minaccia per la Grecia. Grave incrinazione della politica d'equilibrio, fu quando l'Italia conquist\u00f2 l'Albania nel 1939, territorio nelle mire espansionistiche di Metaxas, in pi\u00f9 c'era il rischio di un'invasione italiana in Grecia.\nLa politica di Metaxas di tenere la Grecia al di fuori della Seconda guerra mondiale venne meno di fronte alle brusche richieste di Mussolini nell'ottobre 1940, egli richiese i diritti d'occupazione di alcuni siti strategici in terra greca ma ricevette una semplice risposta da Metaxas \"Alors, c'est la guerre\" (in francese, Allora \u00e8 guerra), che venne recepita dal sentimento popolare greco in una sola parola \"Okhi\", cio\u00e8 \"No\" in greco. L'Italia invase la Grecia dall'Albania il 28 ottobre.\nGrazie alla preparazione e ad una buona difesa i greci furono capaci di contrattaccare rapidamente, costringendo l'esercito italiano a riparare in Albania e addirittura occuparono la parte meridionale del paese, allora sotto controllo italiano. Metaxas mor\u00ec ad Atene il 29 gennaio 1941 di un flemmone della faringe che port\u00f2 in seguito ad un avvelenamento incurabile del sangue; all'epoca si pens\u00f2 che fosse stato avvelenato dagli inglesi. Il successore di Metaxas fu Alexandros Korizis, ma di fatto il fascismo fin\u00ec, perch\u00e9 Korizis era privo di un potere effettivo, essendo il governo del paese controllato realmente dal sovrano Giorgio II. I tedeschi accorsero in aiuto degli italiani, trovarono difficolt\u00e0 nell'affrontare la linea Metaxas, ma il 18 aprile arrivarono ad Atene, la Grecia si arrese e Korizis si suicid\u00f2."}
{"id": "2305868", "revid": "59912", "url": "https://it.wikipedia.org/wiki?curid=2305868", "title": "Antonio Casanova", "text": "Biografia.\nInizia a esibirsi come illusionista nelle piazze e nei teatri con lo pseudonimo di Scaramouche. Nel 1996 presenta al Teatro Nuovo di Milano lo spettacolo \"Il magico mondo di Antonio Casanova\", ispirato allo stile di David Copperfield.\nNel 1998 \u00e8 ospite della trasmissione \"Tappeto Volante\", condotta da Luciano Rispoli su Telemontecarlo. Dopo una partecipazione allo show \"Sorpresa! Sorpresa!\" su Antena 3 in Spagna, viene notato da Maurizio Costanzo, che lo inserisce come ospite in \"Buona Domenica\" e al Maurizio Costanzo Show.\nDiviene noto al grande pubblico grazie al programma \"Striscia la notizia\", che nei primi giorni del 1999 ritrasmette una sua esibizione svolta a Torino in occasione del Capodanno, ripresa da RaiUno. Casanova avrebbe dovuto far sparire un calesse dietro un telone, ma a causa del vento e di alcune imprecisioni tecniche, il pubblico aveva potuto vedere chiaramente il calesse scivolare dietro le quinte e la struttura metallica che doveva simularne la forma dietro il telo. Nei mesi successivi, Striscia la Notizia trasmette altri numeri di Casanova poco riusciti o dove era facilmente visibile il trucco. Successivamente diviene egli stesso un inviato di \"Striscia la notizia\".\nNel 2008 vince il Merlin Award, premio della International Society of Magician. Tiene una rubrica fissa per \"Striscia la notizia\", dal titolo \"Incantesimi di viaggio\".\nTra il 2009 e il 2011 scrive una trilogia di romanzi per Edizioni Piemme, intitolata \"L'illusionista\".\nNel 2012 realizza un proprio programma diviso in 7 puntate da un'ora e trenta ciascuna con la partecipazione di Davide De Zan e i Fichi d'India chiamato \"Magicland\", girato in notturna nel parco Valmontone di Roma. Per questo programma nel 2015 ottiene il secondo Oscar per la Magia, il Merlin Award\nHa eseguito in diretta televisiva diversi esperimenti di escapologia, come la \"tortura della pagoda cinese\" di Harry Houdini.\nNel luglio 2013 ha ricevuto una menzione speciale per il doppiaggio del personaggio Knuck nel film \"Il grande e potente Oz\" alla decima edizione del Leggio d'oro.\nNelle edizioni 2019-2020 e 2021-2022 di \"Striscia la notizia\", Casanova (evidentemente con il benestare della redazione del programma) prende di mira il cantautore Claudio Baglioni attraverso la rubrica \"Lo ZiBaglione\", svelando citazioni da opere altrui nei testi delle canzoni del cantautore romano.\nNei fumetti.\nIspirato a lui \u00e8 un personaggio dei fumetti Disney, il Mago Papernova, creato da Stefano Ambrosio e Giorgio Cavazzano nel 2006. Viene rappresentato con le stesse caratteristiche fisiche di Casanova: \u00e8 alto, ha dei lunghi e disordinati capelli neri e indossa un completo scuro con camicia viola. Lavora come prestigiatore in televisione, precisamente per le reti televisive di Paperon de' Paperoni e, nel corso del tempo, ha maturato una grande amicizia con Paperino. Ha anche un alter ego, Papermagic, che agisce da supereroe ed \u00e8 amico di Paperinik."}
{"id": "2305883", "revid": "154893", "url": "https://it.wikipedia.org/wiki?curid=2305883", "title": "Glitter punk", "text": ""}
{"id": "2305885", "revid": "217432", "url": "https://it.wikipedia.org/wiki?curid=2305885", "title": "Fascismo greco", "text": ""}
{"id": "2305886", "revid": "1305772", "url": "https://it.wikipedia.org/wiki?curid=2305886", "title": "Sarcostemma", "text": "Sarcostemma \u00e8 un genere di piante succulente della famiglia delle Asclepiadaceae (Apocynaceae secondo la classificazione APG) che comprende una ventina specie originarie dell'Africa, dell'Asia tropicale e dell'Australia.\nDescrizione.\nSi tratta di piccoli cespugli o rampicanti, provvisti di lattice biancastro, velenoso, in alcune specie anche caustico.\nSono piante prive di foglie sviluppate e la fotosintesi \u00e8 ad opera dei tessuti dei fusti. Questi ultimi sono cilindrici, allungati, carnosi, pi\u00f9 o meno verdi. Per convergenza evolutiva assomigliano a quelli di alcune specie di \"Euphorbia\".\nI fiori sono di vario colore e a forma di stella.\nTassonomia.\nIl genere comprende le seguenti specie:"}
{"id": "2305889", "revid": "1543377", "url": "https://it.wikipedia.org/wiki?curid=2305889", "title": "Idrosolfuro di ammonio", "text": "L'idrosolfuro di ammonio \u00e8 un composto chimico di formula NH4SH; \u00e8 il sale derivato dal catione ammonio e dall'anione idrosolfuro. Altamente solubile in acqua, in soluzione acquosa tuttavia dissocia parzialmente. Il composto si incontra prevalentemente in soluzione, raramente in forma salina; \u00e8 un cospicuo agente corrosivo nelle raffinerie petrolchimiche.\nPreparazione.\nL'idrosolfuro di ammonio si ottiene facendo passare l'acido solfidrico in un eccesso di ammoniaca, la cui reazione d\u00e0 luogo a dei cristalli incolori, micacei di idrosolfuro di ammonio.\nL'idrosolfuro di ammonio \u00e8 commercialmente disponibile come soluzione acquosa, anche se \u00e8 piuttosto costoso. Pu\u00f2 anche essere preparato facendo passare acido solfidrico gassoso attraverso una soluzione molto concentrata di ammoniaca, scaldando leggermente il pallone in cui si fa avvenire la reazione.\nStoria.\nUna relazione del 1895 di W. P. Bloxam come facendo passare dell'acido solfidrico in una soluzione acquosa concentrata di ammoniaca a temperatura ordinaria dia (NH4)2S\u00b72NH4HS, la quale, dopo un raffreddamento sino alla temperatura di 0 \u00b0C e l'aggiunta di un'ulteriore quantit\u00e0 di acido, d\u00e0 (NH4)2S\u00b712NH4HS.\nSecondo quanto scritto nella relazione di Bloxam, vi possono essere isolati diversi polisolfuri complessi di ammonio; tali composti si originano per aggiunta di zolfo elementare alla soluzione:\nFiale puzzolenti.\nUna comune \"fiala puzzolente\" (\"stinky bomb\") \u00e8 costituita da una soluzione acquosa di idrosolfuro di ammonio, sigillato all'interno di una fiala di vetro. Quando essa viene rotta, i gas di ammoniaca ed acido solfidrico, che hanno ambedue un forte odore sgradevole, sono rilasciati dalla soluzione secondo il seguente equilibrio:\nDiffusione sui pianeti giganti gassosi.\nIn aggiunta ad acqua e ammoniaca, le nubi nell'atmosfera dei pianeti giganti gassosi contengono idrosolfuro di ammonio; il colore rosso-brunastro delle nubi che sono state esposte per lungo tempo ai raggi solari \u00e8 infatti attribuito alla presenza di polisolfuri."}
{"id": "2305890", "revid": "486946", "url": "https://it.wikipedia.org/wiki?curid=2305890", "title": "IE 8", "text": ""}
{"id": "2305901", "revid": "757396", "url": "https://it.wikipedia.org/wiki?curid=2305901", "title": "Antwerp Giants", "text": "Gli Antwerp Giants, noti anche come Port of Antwerp Giants o pi\u00f9 semplicemente Racing Basket Antwerp, sono una societ\u00e0 cestistica avente sede ad Anversa, in Belgio. Fondata nel 1995 dalla fusione del Sobabee e del Racing Mechelen, gioca nel campionato belga.\nDisputa le partite interne nella Lotto Arena, che ha una capacit\u00e0 di 5.218 spettatori.\nRoster 2021-2022.\n\"Aggiornato al 14 gennaio 2022.\""}
{"id": "2305903", "revid": "478814", "url": "https://it.wikipedia.org/wiki?curid=2305903", "title": "Provincia di Saraburi", "text": "La provincia di Saraburi () \u00e8 in Thailandia, nella regione della Thailandia Centrale. Si estende per 3.576,5\u00a0km\u00b2, ha abitanti (2020) e il capoluogo \u00e8 il distretto di Mueang Saraburi, dove si trova la citt\u00e0 principale Saraburi.\nSuddivisione amministrativa.\nLa provincia \u00e8 suddivisa in 13 distretti (\"amphoe\"). Questi a loro volta sono suddivisi in 111 sottodistretti (\"tambon\") e 965 villaggi (\"muban\").\nAmministrazioni comunali.\nNon vi sono comuni della provincia con lo status di citt\u00e0 maggiore (\"thesaban nakhon\"). I quattro comuni che rientrano tra le citt\u00e0 minori (\"thesaban mueang\") sono Saraburi (che nel 2020 aveva residenti), Kaeng Khoi (), Phra Phutthabat () e Thap Kwang (). La pi\u00f9 popolata tra le municipalit\u00e0 di sottodistretto (\"thesaban tambon\") \u00e8 Nong Khae, con residenti."}
{"id": "2305908", "revid": "486946", "url": "https://it.wikipedia.org/wiki?curid=2305908", "title": "Antwerp Diamond Giants", "text": ""}
{"id": "2305909", "revid": "1833487", "url": "https://it.wikipedia.org/wiki?curid=2305909", "title": "Trentingrana", "text": "Il Trentingrana, talora detto anche Grana del Trentino, \u00e8 un formaggio grana prodotto nella provincia di Trento partendo da latte munto nella stessa provincia e in alcuni comuni limitrofi dell'Alto Adige.\nStoria.\nNegli anni 1920 Michele Marchesi (1873-1937), residente a Mirandola, in provincia di Modena ma originario di Rumo in Val di Non, aveva una ditta che produceva caldaie di rame per i caseifici. Avendo mantenuto i legami con la sua valle in Trentino, decise di portarvi l'arte della produzione del Parmigiano Reggiano. Nel 1925 produsse le prime forme di grana del trentino al caseificio di Rumo. Nel 1927 erano gi\u00e0 7 i caseifici della Val di Non che producevano grana, diffuso inizialmente nella sola provincia di Trento.\nNel 1934 erano presenti gi\u00e0 12 caseifici della Val di Non che producevano il formaggio grana trentino, mentre nel 1964 se ne producevano 10.000 forme all'anno. Sempre a met\u00e0 degli anni 1960 tutti i caseifici a grana si associarono al Consorzio di tutela del Grana Padano.\nIl 30 ottobre 1973 venne fondato il consorzio di tutela del formaggio \"Grana Padano Trentino-Trentingrana\". Il 5 novembre 1978 venne inaugurato a Segno il magazzino consortile del Trentingrana per stagionare fino a 8.000 forme, mentre la produzione annuale complessiva era pari a 35.000 pezzi. A seguito di divergenze con il consorzio Granpadano, nel 1982 si decise di creare un nuovo ed indipendente consorzio di tutela; venne altres\u00ec avviato nel 1984/1985 l'iter per il riconoscimento DOC del \"Grana del Trentino\", peraltro ostacolato dai consorzi Grana Padano e Parmigiano Reggiano. Alla fine si giunse al compromesso di sostituire la richiesta della DOC con una DOP e chiamare il prodotto \"Grana Padano Marcato Trentino\", \"Grana Trentino\" o semplicemente \"Trentino\".\nA partire dal 1980 \u00e8 iniziata una pi\u00f9 grande campagna di comunicazione e promozione del prodotto, grazie alla collaborazione con diverse societ\u00e0 cooperative e iniziative pubblicitarie con campioni sportivi trentini come Reinhold Messner (dal 1983) e Paola Pezzo (dal 1996), durante manifestazioni sportive come la Marcialonga e trasmissioni televisive come Linea Verde in onda su Rai 1.\nNel 2005 il Trentingrana \u00e8 stato premiato come formaggio di miglior qualit\u00e0 della 7\u00aa edizione della mostra nazionale \"Kaesiade\" di Hopfgarten nel Tirolo austriaco.\nCaratteristiche.\nIl Trentingrana fa parte della famiglia dei formaggi grana e non ha una DOP propria, ma fa parte della DOP grana padano, nell'ambito della quale ne \u00e8 stata riconosciuta la specificit\u00e0, tant'\u00e8 che \u00e8 consentito apporre sullo scalzo della forma un apposito marchio. Tecnicamente \"Trentingrana\" \u00e8 una sottodenominazione (specifica di una sottozona) della DOP Grana Padano.\nIl Trentingrana si differenzia dagli altri formaggi tipo-grana per le caratteristiche montane della zona di produzione e per la peculiarit\u00e0 del prodotto. A differenza del Grana Padano, il disciplinare del Trentingrana \u00e8 pi\u00f9 rigido e consente il solo utilizzo di latte, sale e caglio come ingredienti; non \u00e8 consentito l'impiego di lisozima. \u00c8 un formaggio semi grasso, prodotto con il latte della sera, a cui viene tolta la panna per affioramento, e con il latte della mattina. I 17 caseifici associati al Consorzio Trentingrana producono circa 100.000 forme all'anno.\nUso culinario.\nIl trentingrana pu\u00f2 essere mangiato sia a scaglie che grattugiato, nonch\u00e9 utilizzato per le varie ricette culinarie."}
{"id": "2305911", "revid": "486946", "url": "https://it.wikipedia.org/wiki?curid=2305911", "title": "Racing Basket Antwerp", "text": ""}
{"id": "2305918", "revid": "1516566", "url": "https://it.wikipedia.org/wiki?curid=2305918", "title": "Zuleyka Rivera", "text": "Ha debuttato come attrice nella telenovela in lingua spagnola \"Dame Chocolate\" per la rete televisiva statunitense Telemundo. Appare nel video della canzone Despacito di Luis Fonsi e Daddy Yankee."}
{"id": "2305922", "revid": "2110845", "url": "https://it.wikipedia.org/wiki?curid=2305922", "title": "Philippe Rolland", "text": "Era professore di esegesi biblica dal 1971 e ha pubblicato numerosi libri sul Nuovo Testamento.\nHa insegnato esegesi a Parigi, Brazzaville, Gerusalemme e Issy-les-Moulineaux.\nStudi sul Nuovo Testamento.\nHa pubblicato numerosi articoli e libri sulle origini dei Vangeli e la struttura letteraria del Nuovo Testamento, che hanno dato origine all'ipotesi Rolland.\nIl suo lavoro lo ha portato a contestare la interpretazione della maggioranza degli studiosi contemporanei, in particolare l'affermazione secondo la quale gli scritti del Nuovo Testamento sono nati dopo la morte degli apostoli ad opera di autori ignoti. Ha denunciato ci\u00f2 che egli chiama la \"moda dello pseudo\", e intende dimostrare l'autenticit\u00e0 degli scritti dei testimoni di Ges\u00f9. Ritiene che il valore storico dei Vangeli sia molto grande e che le radici ebraiche del materiale evangelico sono evidenti.\nLa cronologia che suggerisce (2001) per i libri del Nuovo Testamento \u00e8 la seguente:"}
{"id": "2305924", "revid": "486946", "url": "https://it.wikipedia.org/wiki?curid=2305924", "title": "Shogakukan Manga Award", "text": ""}
{"id": "2305929", "revid": "89688", "url": "https://it.wikipedia.org/wiki?curid=2305929", "title": "Kodansha Manga Award", "text": ""}
{"id": "2305930", "revid": "767487", "url": "https://it.wikipedia.org/wiki?curid=2305930", "title": "Provincia di Lopburi", "text": "La provincia di Lopburi \u00e8 una provincia della Thailandia, nella regione della Thailandia Centrale. Si estende per 6.199,8\u00a0km\u00b2, ha 756.252 abitanti ed il capoluogo \u00e8 il distretto di Mueang Lopburi. La citt\u00e0 principale \u00e8 Lopburi.\nSuddivisione amministrativa.\nLa provincia \u00e8 suddivisa in 11 distretti (\"amphoe\"). Questi a loro volta sono suddivisi in 124 sottodistretti (\"tambon\") e 1110 villaggi (\"muban\")."}
{"id": "2305933", "revid": "260676", "url": "https://it.wikipedia.org/wiki?curid=2305933", "title": "Fatti del G20 di Londra", "text": "I fatti del G20 di Londra sono stati degli episodi di violenza avvenuti a Londra a partire da mercoled\u00ec 1\u00ba aprile 2009, in concomitanza con la riunione del G20.\nIn un contesto di disagio sociale come conseguenza di una profonda crisi finanziaria e recessione economica che ha colpito il mondo occidentale e molti altri Paesi, la riunione dei principali presidenti \u00e8 stata l'occasione per protestare contro la disoccupazione che i dimostranti imputavano alla globalizzazione e alle politiche capitaliste, dando raduno non solo a gruppi anarchici e no-global, ma anche a persone colpite dalla crisi che hanno perso occupazione e casa.\nNonostante la maggior parte dei manifestanti avessero intenzioni pacifiche, per prevenire eventuali episodi di violenza i poliziotti furono autorizzati a contenere e reprimere la protesta. Tale manovra fu chiamata \"Operation Glencoe\", nome che rimanda allo storico massacro di Glencoe.\nIl 1\u00ba aprile un passante, Ian Tomlinson, mor\u00ec poco dopo essere stato spinto a terra da un poliziotto.\nCronaca dei fatti del G20.\nMercoled\u00ec 1\u00ba aprile.\nGli scontri iniziano mercoled\u00ec 1\u00ba aprile. Cariche di manifestanti irrompono nella sede londinese della Bank of England infrangendo i posti di blocco delle forze dell'ordine e vandalizzano l'istituto bancario rompendo vetrine e oggetti all'interno. Un poliziotto viene ferito alla testa da una sbarra metallica.\nDurante un corteo pacifico, successivamente trasformatosi in ondata di violenza soprattutto a Cannon Street, la polizia ha eseguito 11 arresti. L'associazione \"Campagna per il Cambiamento climatico\" ha denunciato le riviste \"Evening Start\" e \"Daily Mail\" per i loro articoli riguardanti l'arrivo degli anarchici e gli scontri.\nLa marcia \u00e8 iniziata in modo pacifico come previsto dall'ente, ma l'arrivo dinanz\u00ec alla Royal Bank of Scotland ha scisso il corteo in diverse frange che hanno fatto leva sulla crisi, appiccando fuoco a un manichino di Sir Fred Goodwin e rompendo le vetrate della banca e di alcune sedi HSBC.\nIan Tomlinson, un venditore ambulante diretto verso casa, mor\u00ec poco dopo essere stato spinto a terra da un poliziotto. Una seconda autopsia rivel\u00f2 che Tomlinson mor\u00ec di emorragia addominale. Un poliziotto \u00e8 stato interrogato per sospetto di omicidio colposo e le indagini sulle circostanze della sua morte sono tuttora in corso.\nPer diverse ore la polizia ha formato un cordone invalicabile per proteggere la Banca d'Inghilterra, effettuando 87 arresti. Si \u00e8 stimata la presenza di oltre 5.000 manifestanti alle proteste violente e non del 1\u00ba aprile.\nGioved\u00ec 2 aprile.\nCirca 200 persone si sono riunite per una veglia fuori dalla Banca in seguito alla notizia della morte di Ian Tomlinson, e sono state sottoposte ad alcune pressioni della polizia nonostante la veglia fosse pacifica. \nIn seguito, 200 manifestanti contro la guerra del \"Stop the War Coalition\" hanno protestato contro l'ExCeL Center.\n\"Spiderman\", il climber francese Alain Robert, ha scalato il Lloyd's building e ha sventolato uno striscione che diceva \"100 mesi per salvare il mondo\" in riferimento all'urgenza di affrontare il cambiamento climatico."}
{"id": "2305935", "revid": "247933", "url": "https://it.wikipedia.org/wiki?curid=2305935", "title": "Zuleyka Rivera Mendoza", "text": ""}
{"id": "2305943", "revid": "767487", "url": "https://it.wikipedia.org/wiki?curid=2305943", "title": "Zombie Live", "text": "Zombie Live \u00e8 il primo live del solista Rob Zombie."}
{"id": "2305947", "revid": "1060", "url": "https://it.wikipedia.org/wiki?curid=2305947", "title": "Seconda Lettera ai Tessalonicesi", "text": ""}
{"id": "2305949", "revid": "83531", "url": "https://it.wikipedia.org/wiki?curid=2305949", "title": "Atlas of Peculiar Galaxies", "text": "L'Atlas of Peculiar Galaxies (\"Atlante delle galassie peculiari\") \u00e8 un catalogo astronomico di galassie peculiari compilato da Halton Arp. L'atlante \u00e8 stato originariamente pubblicato nel 1966 dal California Institute of Technology e contiene 338 galassie in totale.\nIntroduzione.\nLo scopo principale del catalogo era quello di presentare fotograficamente esempi dei diversi tipi di strutture insolite che si trovano nelle galassie nelle nostre vicinanze. Arp si rendeva conto che la ragione per la quale le galassie si plasmavano in forme ellittiche e a spirale non era ancora ben compresa. Percepiva le galassie peculiari come una sorta di piccoli \"esperimenti\" che gli astronomi potevano usare per capire i processi fisici che formavano le galassie ellittiche e a spirale.\nCon questo catalogo gli astronomi avevano una sintesi delle galassie peculiari che potevano studiare nel dettaglio. L'atlante non contiene una completa panoramica delle galassie peculiari del cielo, ma fornisce solamente degli esempi di ciascun fenomeno osservato nelle galassie vicine.\nSiccome al tempo della sua pubblicazione, i processi che causavano le differenti forme erano ancora poco noti, le galassie nel catalogo sono ordinate in base alla loro apparenza:\nLa maggior parte delle galassie del catalogo sono maggiormente note con altre designazioni, solo alcune sono pi\u00f9 note con il numero assegnatole da Arp, come ad esempio Arp 220.\nOggi i processi fisici che hanno portato alla formazione delle galassie nel catalogo sono ben compresi. Un gran numero di quegli oggetti sono Galassie interagenti, come ad esempio M51 (Arp 85), Arp 220 e le Galassie Antenne. Un piccolo numero sono semplici galassie nane che non hanno sufficiente massa per permettere la formazione di strutture coesive. Un altro esiguo numero di galassie sono radiogalassie. Questi oggetti contengono nuclei galattici attivi che producono potenti getti di gas chiamati getti relativistici. Nell'atlante sono contenute M87 (Arp 152) e Centaurus A (Arp 153).\nElenco di tutte le galassie nel catalogo.\nGalassie a spirale.\nGalassie a bassa luminosit\u00e0.\nQueste sono per la maggior parte galassie nane o galassie a spirale poco definite (classificate Sm) che hanno una bassa luminosit\u00e0 superficiale. Sono galassie piuttosto ordinarie ad eccezione di NGC 2857 (Arp 1) che \u00e8 una galassia a spirale tipo Sc\nGalassie con bracci spezzati.\nQuesta categoria include galassie a spirale i cui bracci risultano divisi in due parti separate.\nGalassie con segmenti staccati.\nQuesta categoria contiene galassie a spirale con bracci che sembrano essere segmentati. Alcuni segmenti potrebbero essere spezzati solo in apparenza a causa dell'oscuramento della luce stellare operato dalla polvere interstellare. Altri bracci potrebbero apparire spezzati a causa della presenza di brillanti ammassi stellari o catene discontinue di ammassi stellari.\nGalassie con 3 bracci.\nSolitamente le galassie a spirale contengono 2 bracci di spirale chiaramente definiti oppure contengono solamente confuse strutture filamentose a spirale. Galassie con 3 bracci ben definiti sono rare.\nGalassie a spirale a singolo braccio.\nAnche le galassie a spirale con un solo braccio sono rare, il singolo braccio potrebbe essersi formato a causa dell'interazione con un'altra galassia.\nGalassie a spirale con un braccio pi\u00f9 luminoso.\nIn queste galassie i bracci di spirale hanno un aspetto asimmetrico. Un braccio pu\u00f2 apparire considerevolmente pi\u00f9 luminoso dell'altro. La maggior parte di queste galassie sono in effetti galassie asimmetriche (come M101 e NGC 6946), nel caso di NGC 6365, per\u00f2, si tratta di due galassie interagenti nel quale una delle due galassie \u00e8 vista di taglio e per combinazione si trova proprio dove \u00e8 posizionato\nil braccio dell'altra galassia, che \u00e8 vista di faccia.\nGalassie a spirale a forma di 'S' allungata.\nLa forma di queste galassie assomiglia ad una S allungata (o al segno dell'integrale usato in matematica). Alcune di queste galassie (come IC 167) sono semplicemente ordinarie galassie a spirale viste da un angolo insolito. Altre, come UGC 10770, sono galassie interagenti con code mareali che appaiono simili a bracci di spirali.\nGalassie a spirale con compagne a bassa luminosit\u00e0.\nMolte di queste galassie probabilmente stanno interagendo con le galassie a bassa luminosit\u00e0 presenti nel campo visivo. Tuttavia in alcuni casi pu\u00f2 essere abbastanza difficoltoso determinare con certezza se la galassia compagna \u00e8 fisicamente legata o se piuttosto la compagna \u00e8 solo una fonte luminosa sullo sfondo o in primo piano.\nGalassia a spirale con piccole compagne ad alta luminosit\u00e0.\nAnche in questo caso, molte di queste galassie sono probabilmente interagenti, sebbene alcune delle compagne potrebbero essere fonti luminose lontane dalla galassia o perfino ammassi stellari nella stessa galassia.\nGalassie a spirale con grandi compagne luminose.\nLe galassie di questo gruppo sono quasi sempre chiaramente interagenti. Il pi\u00f9 famoso di questi oggetti \u00e8 la galassia vortice (M51; Arp 85), che \u00e8 formato da una grande galassia a spirale (NGC 5194) che interagisce una ellittica pi\u00f9 piccola (NGC 5195). L'interazione ha distorto la forma di entrambe le galassie; la struttura a spirale della galassia pi\u00f9 grande si \u00e8 intensificata e un ponte di stelle e gas si \u00e8 formato tra le due galassie. Molte delle altre galassie in questo gruppo sono connesse da un ponte.\nGalassie a spirale con compagne ellittiche.\nCome le galassie a spirale con compagne luminose, la maggior parte di questi oggetti sono chiaramente sistemi interagenti. In molte immagini sono visibili code mareali e ponti.\nEllittiche e galassie simili ad ellittiche.\nGalassie ellittiche connesse a galassie a spirale.\nQuesti oggetti sono molto simili alle galassie a spirale con compagne ellittiche. Tutte queste galassie mostrano code e ponti mareali formatesi da interazioni gravitazionali.\nGalassie ellittiche che respingono bracci di spirale.\nIn base alla descrizione di Arp di questi oggetti sembra che in origine lui pensasse che le galassie ellittiche di questo gruppo stavano spingendo via i bracci delle compagne a spirale. Tuttavia i bracci in questione potrebbero semplicemente apparire distorti a causa delle interazioni gravitazionali. Alcuni di questi bracci \"respinti\" sono dal lato opposto della galassia a spirale rispetto alla compagna ellittica. Simulazioni hanno dimostrato che tali strutture possono avere come causa esclusiva le interazioni gravitazionali, senza necessitare di una forza repulsiva.\nGalassie ellittiche vicine che perturbano galassie a spirale.\nQuesta \u00e8 un'altra categoria in cui la maggioranza degli oggetti sono galassie interagenti. Come si pu\u00f2 intuire dal nome della categoria, le galassie a spirale appaiono perturbate.\nMateriali provenienti da galassie ellittiche.\nArp pensava che le galassie ellittiche di questo gruppo stessero espellendo materiale dai loro nuclei. Molte di queste immagini potrebbero essere interpretate in questa maniera. Tuttavia questi oggetti sono in realt\u00e0 una miscela di altri fenomeni. Per esempio NGC 2914 (Arp 137) \u00e8 semplicemente una galassia a spirale con deboli bracci e NGC 4015 (Arp 138) \u00e8 una coppia di galassie interagenti di cui una \u00e8 una galassia a spirale vista di taglio\nAlcuni oggetti, come NGC 2444 and NGC 2445 (Arp 143), sono sistemi che contengono galassie ad anello, che sono create quando una galassia passa attraverso il disco di un'altra e crea un effetto onda, che causa dapprima la caduta dei gas verso l'interno e in seguito la loro propagazione verso l'esterno a formare l'anello.\nGalassie amorfe.\nArp descriveva questa categoria come \"galassie che non hanno forma ellittica n\u00e9 a spirale\", sebbene non le abbia mai definite \"amorfe\".\nMolte di queste galassie sono interagenti o galassie rimanenti dalla fusione di due galassie pi\u00f9 piccole. Le interazioni producono vari tipi di strutture mareali, come code e ponti che possono sopravvivere anche dopo che i nuclei e i dischi delle galassie progenitrici si sono fusi. Sebbene le code mareali siano descritte con termini differenti basati sulla loro apparenza, come \"contro-code\", \"filamenti\", \"loop\", sono tutte manifestazioni dello stesso fenomeno.\nGalassie con anello associato.\nCome descritto sopra queste galassie possono formarsi quando una galassia compagna passa attraverso un'altra. Le interazioni producono un effetto onda che all'inizio porta materiali verso il centro e in seguito verso l'esterno, formando l'anello.\nGalassie con getti.\nQueste galassie sembrano espellere materiale dai loro nuclei. In alcuni casi, come IC 803 (Arp 149) and NGC 7609 (Arp 150), i \"getti\" sono semplicemente parte della struttura prodotta dall'interazione delle galassie. In altre, come in Arp 151 e M87 (Arp 152), i getti sono proprio gas ionizzato espulso dall'ambiente intorno a un buco nero supermassiccio nel nucleo della galassia attiva. Questi getti, a volte chiamati getti relativistici o radiogetti, sono potenti fonti di radiazione di sincrotrone, soprattutto nelle lunghezze d'onda radio.\nGalassie perturbate con assorbimento interno.\nLe galassie in questa categoria presentano scure linee di polvere che oscurano parte del disco galattico. La totalit\u00e0 di queste galassie sono il prodotto della fusione di due galassie. NGC 520 (Arp 157) \u00e8 uno degli esempi migliori di stato intermedio di fusione, in cui le due galassie progenitrici si sono unite, ma i loro nuclei non ancora.\nCentaurus A (Arp 153) e NGC 1316 (Arp 154) sono entrambe galassie ellittiche complete con un'insolita linea di polveri; la loro cinematica e le loro strutture indicano che hanno subito un evento di fusione in tempi relativamente recenti.\nNGC 4747 (Arp 159) potrebbe essere semplicemente una galassia a spirale vista di taglio con importanti linee di polveri scure.\nGalassie con filamenti diffusi.\nI filamenti di questi oggetti potrebbero essere code mareali dovuti alle interazioni galattiche. Molte di queste galassie sono il residuo della fusione di due galassie a spirale in una galassia ellittica. Tuttavia NGC 3414 (Arp 162) sembra essere un'insolita galassia SO con un disco molto piccolo rispetto al bulge. NGC 4670 (Arp 163) \u00e8 una galassia nana blu compatta con un'intensa attivit\u00e0 di formazione stellare; \u00e8 chiaramente troppo piccola per essere il residuo della fusione di due galassie a spirale come le altre in questo gruppo, sebbene possa comunque essere il risultato di altre interazioni di entit\u00e0 molto minore.\nGalassie con diffuse contro-code.\nLe contro-code sono strutture mareali causate dalle interazioni gravitazionali tra due galassie. M32 (Arp 168), una galassia nana che interagisce con la galassia di Andromeda, \u00e8 inclusa in questa categoria sebbene la diffusa contro-coda sia poco visibile nelle fotografie di Arp.\nGalassie con strette contro-code.\nQuesta \u00e8 un'altra categoria che contiene galassie con code mareali prodotte dalle interazioni gravitazionali. Queste code sono pi\u00f9 strette e meglio definite rispetto agli oggetti 167-172.\nGalassie con filamenti stretti.\nQuesta categoria comprende una mistura di differenti tipi di oggetti. Alcune di queste galassie sono state coinvolte in interazioni gravitazionali e i filamenti ne sono il risultato. Tuttavia altri oggetti sono semplici galassie a spirale con deboli bracci interpretati da Arp come \"filamenti\".\nGalassie con materiale espulso dal nucleo.\nLe espulsioni di molti questi oggetti sono strutture mareali create dalle interazioni gravitazionali. In alcuni casi, come NGC 5544 e NGC 5545 (Arp 199), i materiali \"espulsi\" sono in realt\u00e0 una galassia a spirale vista di taglio che solo prospetticamente appare uscire dal nucleo dell'altra galassia.\nQuasi tutti gli oggetti in questa categoria sono interagenti o hanno avuto interazioni in un recente passato. NGC 3712 (Arp 203) \u00e8 un'eccezione.\nGalassie con irregolarit\u00e0, assorbimento e definizione.\nLe galassie in questa categoria hanno strutture irregolari, notevoli linee di polveri (assorbimento) o un aspetto granulare (definizione). In questo gruppo sono contenuti un misto di galassie interagenti distorte dalla gravit\u00e0, galassie nani irregolari vicine e galassie a spirale con un'insolita abbondanza di gas.\nGalassie con loop adiacenti.\nQuesti loop sono un altro tipo di struttura che si forma a causa delle interazioni gravitazionali tra galassie. Alcune di queste sono galassie che hanno quasi terminato il processo di fusione e i loop sono semplici residui. Tra gli oggetti di questo gruppo c'\u00e8 Arp 220, una delle galassie ultra-brillanti all'infrarosso maggiormente studiate del cielo.\nGalassie con bracci amorfi.\nMolte di queste galassie sono un residuo della fusione di galassie. I \"bracci amorfi\" sono detriti mareali rimasti dopo la collisione.\nGalassie con anelli concentrici.\nQueste sono galassie con strutture simili a \"conchiglie\". Alcune di queste sono il risultato di fusioni recenti. In altri casi la struttura potrebbe essere il disco esterno di una galassia S0. In altri casi pi\u00f9 complicati la galassia con gli anelli \u00e8 una galassia SO che interagisce con un'altra galassia.\nGalassie con aspetto di scissione.\nSebbene la descrizione di questa categoria suggerisce che le galassie si stiano separando, la maggior parte di queste si sta invece fondendo. Molti di questi oggetti hanno code e ponti molto pronunciati causati dalle interazioni gravitazionali.\nLa maggior parte delle galassie in questo gruppo sono nelle prime fasi della loro fusione, hanno ancora nuclei e dischi distinti, sebbene questi ultimi distorti. Le pi\u00f9 degne di nota sono le galassie Antenne (NGC 4038 e NGC 4039, Arp 244) e le Galassie Topo (NGC 4676, Arp 242).\nComunque non tutti gli oggetti di questo gruppo sono interagenti, una piccola parte sono semplicemente galassie nane con struttura irregolare.\nGalassie con pezzi irregolari.\nQuesti oggetti sembrano serie di pezzi irregolari senza una struttura coerente. Molti di questi oggetti sono semplici galassie nane. Alcune sono galassie interagenti, altre piccoli gruppi di galassie. In entrambi i casi le galassie costituenti sono galassie irregolari. La sovrapposizione di due o pi\u00f9 di queste galassie irregolari pu\u00f2 facilmente essere confusa per una grande galassia irregolare, ragione per cui nel catalogo di Arp, e anche in altri cataloghi, sono spesso classificate come singoli oggetti.\nGalassie doppie e multiple.\nOriginariamente Arp chiamava questi oggetti \"galassie doppie\", ma molte di queste sono gruppi pi\u00f9 numerosi.\nAlcune sono galassie interagenti, mentre altri sono gruppi di galassie. La differenza \u00e8 che le interagenti appaiono distorte, mentre i gruppi sono solamente legati gravitazionalmente tra loro, ma non necessariamente abbastanza vicini da indurre cambiamenti sostanziosi nella struttura.\nGalassie con bracci connessi.\nQuesto gruppo comprende tutte coppie di galassie interagenti ad eccezione di NGC 5679 (Arp 274), che potrebbe essere un gruppo di tre galassie interagenti.\nI bracci connessi della descrizione sono ponti mareali causati dalle interazioni gravitazionali, queste strutture si formano durante le prime fasi della fusione.\nGalassie interagenti.\nLa differenza tra queste galassie e quelle del gruppo \"galassie amorfe\" sta nel fatto che gli oggetti componenti sono ancora distinguili tra di loro.\nGalassie con caduta verso l'interno.\nQuesta categoria contiene una strana miscela di oggetti. Due sono galassie viste di taglio con compagne pi\u00f9 piccole nelle vicinanze. In due casi sono oggetti connessi da ponti. Gli ultimi due potrebbero interagire tra loro a lunga distanza.\nGalassie con effetto vento.\nSebbene incluse nella categoria delle galassie doppie, molti di questi oggetti sono galassie singole. L'\"effetto vento\" si riferisce al loro aspetto, non alla reale misurazione della velocit\u00e0 dei gas.\nIn qualche caso il loro aspetto pu\u00f2 essere il risultato di interazioni. In altri casi, come NGC 3981 (Arp 289), la debole ed estesa emissione pu\u00f2 essere il risultato della natura intrinseca della galassia..\nGalassie doppie o multiple con lunghi filamenti.\nI lunghi filamenti in questi sistemi sono probabilmente code mareali o ponti prodotti dall'interazione gravitazionale delle galassie.\nOggetti non classificati.\nArp non ha fornito una sottoclassificazione per gli oggetti dal 298 al 310 del suo atlante. Sono per la maggior parte coppie di galassie interagenti."}
{"id": "2305950", "revid": "1060", "url": "https://it.wikipedia.org/wiki?curid=2305950", "title": "Prima Lettera ai Tessalonicesi", "text": ""}
{"id": "2305951", "revid": "339392", "url": "https://it.wikipedia.org/wiki?curid=2305951", "title": "Gladiator (calcio)", "text": ""}
{"id": "2305952", "revid": "1060", "url": "https://it.wikipedia.org/wiki?curid=2305952", "title": "Prima Lettera a Timoteo", "text": ""}
{"id": "2305954", "revid": "1060", "url": "https://it.wikipedia.org/wiki?curid=2305954", "title": "Seconda Lettera a Timoteo", "text": ""}
{"id": "2305955", "revid": "1060", "url": "https://it.wikipedia.org/wiki?curid=2305955", "title": "Prima Lettera di Pietro", "text": ""}
{"id": "2305956", "revid": "287204", "url": "https://it.wikipedia.org/wiki?curid=2305956", "title": "Fuyumi Soryo", "text": ""}
{"id": "2305958", "revid": "1060", "url": "https://it.wikipedia.org/wiki?curid=2305958", "title": "Seconda Lettera di Pietro", "text": ""}
{"id": "2305964", "revid": "122246", "url": "https://it.wikipedia.org/wiki?curid=2305964", "title": "Pallavolo ai XV Giochi panamericani", "text": ""}
{"id": "2305967", "revid": "73125", "url": "https://it.wikipedia.org/wiki?curid=2305967", "title": "Atlas of peculiar galaxies", "text": ""}
{"id": "2305977", "revid": "183976", "url": "https://it.wikipedia.org/wiki?curid=2305977", "title": "Fabio de Crignis", "text": ""}
{"id": "2305978", "revid": "648716", "url": "https://it.wikipedia.org/wiki?curid=2305978", "title": "Tachipnea transitoria del neonato", "text": " \nPer tachipnea transitoria del neonato definita anche sindrome del polmone umido neonatale, in campo medico, si intende un disturbo respiratorio del neonato\nEpidemiologia.\nColpisce prevalentemente i nati con intervento o comunque prematuri, fattore di rischio costituisce la presenza di diabete nella madre.\nSintomatologia.\nFra i sintomi e i segni clinici ritroviamo respirazione accelerata, cianosi\nEsami.\nSi effettua una radiografia del torace.\nTerapia.\nIl trattamento consiste nella somministrazione di ossigeno, nei casi pi\u00f9 gravi occorre una ventilazione meccanica, dopo pochi giorni dalla nascita solitamente si normalizza la situazione."}
{"id": "2305984", "revid": "73125", "url": "https://it.wikipedia.org/wiki?curid=2305984", "title": "M87 (astronomia)", "text": ""}
{"id": "2305985", "revid": "204012", "url": "https://it.wikipedia.org/wiki?curid=2305985", "title": "Sindrome del polmone umido neonatale", "text": ""}
{"id": "2305986", "revid": "1543377", "url": "https://it.wikipedia.org/wiki?curid=2305986", "title": "Francesco Del Casino", "text": "Inizia la sua carriera pittorica nel 1962 con una produzione legata allo stile di Renato Guttuso, seguita da una fase influenza dall'arte di Pablo Picasso. Nel 1964 si trasferisce in Sardegna, ad Orgosolo, dove inizia la sua opera come muralista. Circa il 90% dei murales di Orgosolo sono opera sua.\nBiografia.\nFrancesco Del Casino \u00e8 nato a Siena, dove frequenta l'Istituto d'Arte \"Duccio di Boninsegna\". Qui ha tra i suoi maestri Aldo Marzi e Bruno Marzi. Poi continua gli studi a Firenze a lezioni da Renzo Grazzini. Manifesta subito una forte ammirazione per l'epica popolare di Renato Guttuso e, quando nel 1968 vede per la prima volta dal vivo le opere di Pablo Picasso, ne rimane folgorato.\nNel 1964 vince il consorso per una cattedra di insegnante di educazione artistica presso il paese di Orgosolo in provincia di Nuoro. Francesco racconta che, messo a scelta tra alcune destinazioni, scelse il paese barbaricino sulla suggestione del film di Vittorio De Seta \"Banditi a Orgosolo\".\nIntorno al 1975 d\u00e0 avvio all'esperienza dei murales, spinto dall'impulso come lui dichiara, \"di rompere il muro che divide la scuola dalla societ\u00e0\". La sua pittura pubblica, non celebrativa n\u00e9 allegorica, \u00e8 influenzata dal persistente clima neorealistico e nettamente antiaccademico. In quei lavori collettivi si avverte l'eco di Guttuso, Picasso, L\u00e9ger, ma anche della cultura finto primitiveggiante.\nCon lui che il numero dei muri tinteggiati aument\u00f2, a partire dal 1975, quando volle celebrare il trentesimo anno della liberazione d'Italia, riproducendolo sui muri delle abitazioni orgolesi. Quello di Francesco del Casino \u00e8 uno stile pittorico inconfondibile ed unico. Allievi, Pasquale Buesca, di Orgosolo come Vincenzo Floris e Diego Asproni di Bitti. I murales sono pitture eseguite da singoli (secondo \u201dla tradizione dell'affresco\u201d in Italia) e da gruppi (come vuole la tradizione, per cos\u00ec dire, politicizzata del muralismo), con tecniche estremamente semplici (pittura ad acqua, di quelle normali, per interni, stesa a pennello su muri esterni) senza le raffinatezze dell'affresco o dell'encausto e, per questo motivo, estremamente deteriorabili.\nTale elemento, comunque, non costituisce un problema: si potrebbe dire che sia una scelta esplicita dei pittori.\nDal suo rientro in Toscana nel 1985, dopo aver lasciato l'impegno didattico, si \u00e8 dedicato, con continuit\u00e0, alla pittura iniziando, anche ad interessarsi alla scultura ed alla ceramica. Un interesse quest'ultimo che lo vede partecipare, in qualit\u00e0 di insegnante, a progetti educativi all'interno di una cooperativa sociale frequentata da portatori di handicap.\nNumerose le iniziative personali e collettive alle quali partecipa in Italia, tra le quali ricordiamo quelle ospitate a Nuoro, Reggio Emilia e a Sanremo e all'estero (Grenoble, Mosca).\nNel 2003 dipinge il drappellone del Palio di Siena, per la carriera del 2 luglio (opera conservata nel museo della Contrada della Selva).\nNel settembre 2008 realizza un murale di grandi dimensioni commemorativo della battaglia di Montaperti. L'opera, realizzata su iniziativa dell'associazione di volontariato Avis Taverne e Arbia, \u00e8 situata in localit\u00e0 Presciano. Nello stesso luogo, ancora per l'Avis di Taverne e Arbia, realizza nel settembre 2009 un secondo murale che ha come tema la solidariet\u00e0."}
{"id": "2305988", "revid": "104458", "url": "https://it.wikipedia.org/wiki?curid=2305988", "title": "Coppa Europa di sci alpino 1977", "text": "La Coppa Europa di sci alpino 1977 ha visto vincere in classifica generale il bulgaro Pet\u0103r Popangelov e la liechtensteinese Ursula Konzett."}
{"id": "2305991", "revid": "1652635", "url": "https://it.wikipedia.org/wiki?curid=2305991", "title": "Profferlo", "text": "Il profferlo (dal tardo latino \"profer\u016dlum\", a sua volta derivato dal greco \"\u03c0\u03c1\u03bf\u03c6\u03b5\u03c1\u03ae\u03c2\", \u00abposto davanti\u00bb) \u00e8 un elemento tipico dell'architettura civile del Medioevo.\n\u00c8 costituito da una scala a una sola rampa che corre lungo la facciata dell'edificio. In cima alla scala una piccola loggia che precede la porta di ingresso dell'abitazione.\nAl di sotto della scala si apre un mezzo arco che racchiude l'accesso all'ambiente del piano terreno, generalmente destinato a bottega, a cantina o, pi\u00f9 raramente, a stalla.\nL'area di maggior diffusione del profferlo \u00e8 il Lazio, in particolare nel viterbese (a Viterbo, Tuscania, Vitorchiano...). A Viterbo se ne possono ammirare di semplici ma suggestivi nelle vie dei quartieri medievali di San Pellegrino e Pianoscarano. Molto pi\u00f9 raffinato ed elegante, invece, quello di Casa Poscia in via Saffi."}
{"id": "2305995", "revid": "189260", "url": "https://it.wikipedia.org/wiki?curid=2305995", "title": "Anni Duemila", "text": ""}
{"id": "2306002", "revid": "3115", "url": "https://it.wikipedia.org/wiki?curid=2306002", "title": "Santa Fara", "text": "Biografia.\nEra figlia di Cagnerico, conte di Meaux e di Champigny in Borgogna, maestro di palazzo dei re merovingi Teodeberto II e Teodorico II, e di Leodegonda.\nNacque nel castello di Champigny, vicino al villaggio di \"Pipimisicum\" (oggi Poincy), fra le citt\u00e0 di Champigny e Meaux.\nVenne battezzata con il nome di \"Borgundofara\" (o \"Burgundofara\") dal santo irlandese Colombano, allora abate di Luxeuil, rifugiatosi presso i suoi genitori dopo aver lasciato temporaneamente l'abbazia, colpito dalle ire della regina merovingia Brunechilde.\nI genitori di Borgundofara promisero all'abate irlandese che la loro prima figlia sarebbe stata votata a Dio e che avrebbe preso i voti monastici. Infatti Colombano, dopo la nascita di Fara, benedisse lui stesso la bambina promettendo che Dio l'avrebbe preservata da ogni male per il voto fatto.\nEssa ebbe due fratelli che divennero anche loro santi: Cagnoaldo, che divenne monaco colombaniano a Luxeuil, fu poi priore con la sorella a Faremoutiers e divenne vescovo di Laon, e Farone, che prese anche lui i voti monastici e che in seguito divenne vescovo di Meaux. Ebbe anche una sorella, Agnetrude, ed un altro fratello di nome Agnulfo, cancelliere del re Dagoberto I.\nBorgundofara un giorno si present\u00f2 da Colombano recando in mano spighe di grano raccolte di fresco e fuori stagione. L'abate irlandese, riconosciuto il prodigio, ne fu compiaciuto e le spieg\u00f2 che il frumento rappresentava Ges\u00f9 Cristo. La giovane rispose che desiderava servire Cristo, e rifer\u00ec a Colombano che Ges\u00f9 le si mostrava qualche volta di notte, talora sotto forma di fanciullo, talora sotto quella di un uomo pieno di maest\u00e0, ma lacerato da colpi di frusta, coronato di spine, inchiodato a una croce e accompagnato dalla Santa Madre; talvolta ancora risplendente di gloria e tutto circondato di luce. San Colombano colse in lei la fede profonda e la consigli\u00f2 di prepararsi.\nDivenuta adulta, il padre pens\u00f2 di maritarla accordandosi come allora si faceva e dimenticando il voto fatto a Colombano. Il matrimonio avrebbe enormemente arricchito la famiglia sia economicamente che in prestigio.\nBorgundofara d'improvviso si ammal\u00f2 gravemente, perse del tutto la vista e rimase in stato catatonico, sinch\u00e9 la madre, addolorata, ricord\u00f2 al marito la promessa fatta a Colombano e chiam\u00f2 San Eustasio, succeduto come priore nella direzione dell'abbazia di Luxeuil dopo l'arresto del santo irlandese. Egli rivel\u00f2 a Cagnerico che la figlia, lasciata libera di consacrarsi a Dio, sarebbe prontamente guarita. Il padre fu costretto a cedere, dietro le pressioni della madre e dello stesso Eustasio: miracolosamente Borgundofara si svegli\u00f2 e riebbe la salute.\nMa nuovamente il padre cambi\u00f2 idea: con il futuro matrimonio della figlia aveva stretto un accordo vantaggioso e non poteva mancare alla parola data; ma la madre, schieratasi dalla parte della figlia, disse che la promessa a Dio era superiore ad ogni altra promessa e che lei doveva essere libera di scegliere, ma Cagnerico non recedette dalla sua decisione.\nBurgundofara prontamente lasci\u00f2 la casa paterna e si rifugi\u00f2 presso la locale chiesa di San Pietro insieme a una fedele amica, contando sulla protezione del parroco. Cagnerico, dopo aver saputo dalla madre dove si era rifugiata, irruppe in chiesa minacciandola di morte se avesse rifiutato di ritornare a casa, e ingiungendole di dimenticarsi dei voti; allora il parroco intervenne ricordando che quello era un luogo sacro a Dio e dove chiunque poteva trovarvi asilo e rifugio e che la violenza era bandita.\nIl padre usc\u00ec dalla chiesa giurando che nessuno sarebbe potuto uscire od entrare senza il suo permesso e che avrebbe costretto la figlia a pi\u00f9 miti consigli con la sete e la fame.\nEustasio, informato dell'accaduto, lasci\u00f2 Luxeuil e si diresse alla chiesa di San Pietro intervenendo nella diatriba. Ammon\u00ec severamente Cagnerico, entr\u00f2 in chiesa e impose il velo alla fanciulla, che da allora prese il nome di \"Fara\". Essa poi si rifugi\u00f2 a Luxeuil assieme ai fratelli Cagnoaldo e Farone.\nFara in seguito ricevette in eredit\u00e0 dal padre un terreno tra due fiumi ed attorno al 627 vi fond\u00f2 l'abbazia di \"Evoriacum\" (oggi Faremoutiers), di cui divenne la prima badessa e resse per quarant'anni, adottando la regola dell'Ordine di San Colombano, la prima ad avere un ramo femminile. Il cenobio era un monastero doppio, ossia vi erano presenti sia monaci che monache, e fu il primo del suo genere in Francia. Il fratello Cagnoaldo, monaco a Luxeuil, venne nominato priore del monastero maschile.\nBen presto attorno al monastero crebbe l'attuale cittadina di Faremoutiers che prese il nome in onore alla santa fondatrice.\nFara mor\u00ec il 7 dicembre del 675 e il suo corpo venne sepolto presso l'altare dell'abbazia, alla presenza del fratello vescovo Farone. Le esequie furono solenni, e vi intervenne il vescovo di Parigi. Fu sepolta in una tomba di pietra, fatta preparare da lei stessa. Lasci\u00f2 al monastero tutti i beni ereditati dal padre, tra i quali due mulini, uno sulla Marna e l'altro sull'Aube. Le successe come badessa Sestrude, figlia della regina dell'Anglia settentrionale.\nCulto.\nAlla distanza di quarant'anni dalla morte, Maiolo, abate del monastero colombaniano di Santa Croce di Meaux, ne lev\u00f2 le reliquie da terra, operando la ricognizione del corpo alla presenza di molti fedeli e di vari vescovi. Le reliquie furono deposte in un ricco reliquiario ed esposte alla pubblica venerazione.\nFara divenne oggetto di culto e le furono attribuiti numerosi miracoli (fra i quali aver ridato la vista ad una monaca cieca). La devozione verso la Santa and\u00f2 diffondendosi sempre pi\u00f9 e molti miracoli furono operati per sua intercessione. Le vennero dedicate numerose citt\u00e0 in epoca longobarda sia in Francia che in Italia.\nSanta Fara \u00e8 invocata specialmente contro i mali degli occhi.\nViene ricordata il 7 dicembre e 3 aprile.\nA Faremoutiers se ne celebrava la memoria il 7 dicembre, giorno della morte, data assegnata per la sua festa indicata anche dal \"Martirologio Romano\"; la commemorazione del 3 aprile deriva da un'aggiunta presa da alcuni codici della \"Vita S.Columbani\" scritta dal monaco Giona di Bobbio, incaricato nel VII secolo dall'abate san Bertulfo di Bobbio, secondo successore di San Colombano, di scrivere tutte le biografie dei santi colombaniani e non, inseriti in quella del santo irlandese.\nSanta Fara a Bobbio.\nSanta Fara visit\u00f2 Bobbio e l'abbazia di San Colombano, dove preg\u00f2 sulla tomba del santo irlandese che l'aveva consacrata a Dio.\nNegli anni cinquanta a Bobbio venne intitolata una piazza in suo onore, accanto all'abbazia dove vi era l'antico orto monastico ed il pozzo della citt\u00e0, di fronte al porticato dove oggi vi sono anche i giardini."}
{"id": "2306003", "revid": "126257", "url": "https://it.wikipedia.org/wiki?curid=2306003", "title": "Adorazione dei Magi (Stefano da Verona)", "text": "L'Adorazione dei Magi \u00e8 un dipinto a tempera su tavola (47x72 cm) di Stefano da Verona, firmato e datato al 1434, e conservato nella pinacoteca di Brera di Milano. L'opera \u00e8 considerata, oltre che il capolavoro della maturit\u00e0 dell'autore, una delle opere pi\u00f9 emblematiche del gotico internazionale in Italia.\nIl dipinto, eseguito a Verona, \u00e8 di formato prevalentemente verticale e composto da un affollato, ma calibrato gruppo di personaggi, tra i quali colpisce immediatamente il gioco di linee composto dai corpi affusolati e dalle vesti morbide. La scena sacra sembra quasi un pretesto per creare un raffinato insieme dove lo sguardo dello spettatore \u00e8 attratto dalla vivacit\u00e0 narrativa, creata dalle linee sinuose, e dal fasto dei dettagli lussuosi, come le vesti, i gioielli, le bardature dorate. \nStoria.\nL'autenticit\u00e0 della firma (\"Stefanus\") e della data scritta \u00e8 per alcuni dubbia, ma l'attribuzione del dipinto \u00e8 concordemente accettata, confermando anche la menzione di Vasari nelle Vite. In ogni caso il dipinto deve essere stato realizzato tra il ritorno del pittore a Verona (1425) e la sua morte (1438 circa).\nNel XIX secolo era di propriet\u00e0 della famiglia Ottolini di Verona, che la cedettero a Domenico Biasoli. Egli la vendette nel 1818 a Brera, come opera di Stefano Fiorentino. In seguito venne riconosciuta come opera di Stefano da Verona, citata, come gi\u00e0 detto, fin dal XVI secolo da Vasari.\nDescrizione e stile.\nLa scena, che dimostra una certa conoscenza dell'\"Adorazione dei Magi\" di Gentile da Fabriano (del 1423) o perlomeno di un modello comune, \u00e8 impostata su due registri: quello inferiore, dove i Magi rendono omaggio al Bambino e alla Vergine attorniati dal corteo, e quello superiore, dove si vedono alcune scenette come gruppi di pastori, l'arrivo dei Magi guidati dalla cometa e la parte terminale del corteo con cani e cammelli. Non mancano i dettagli curiosi, presi dal mondo quotidiano, come il pastore che beve dal fiasco, quello che tiene una lepre cacciata, ecc.\nLa spazialit\u00e0 \u00e8 intuitiva, volutamente imprecisa per dare a tutta la scena un aspetto irreale e fiabesco: ci\u00f2 si nota bene nelle figure dei tre cavalli, dei quali non si capisce dove possano entrare i corpi nella folla che li circonda. D'altro canto, come tipico nello stile tardo gotico, \u00e8 usata molta cura nella rappresentazione di dettagli naturalistici, come nelle specie botaniche in primo piano o nell'incannicciato della recinzione della stalla.\nLa scena in primo piano \u00e8 dominata dalla figura della Vergine, assisa sotto la capanna del bue e dell'asinello, col Bambino sulle ginocchia. I tre Magi sono colti in atteggiamenti diversi: quello pi\u00f9 anziano si \u00e8 gi\u00e0 tolto la corona e inginocchiato, nell'atto di donare un elaborato oggetto d'oro al Bambino, che tende le mani per accettare e benedire; quello di et\u00e0 maturo si sta abbassando e togliendo la corona, mentre con la mano sinistra tiene un cofanetto dorato; infine il magio pi\u00f9 giovane, che assiste con attenzione da dietro. Le altre due figure con aureola, in prima fila dietro al Bambino, sono san Giuseppe e sant'Anna. La scena \u00e8 circondata da tutti i personaggi del corteo, che con fare curioso (alcuni sporgono la testa in alto o di lato) rivolgono lo sguardo verso la figura del Cristo bambino, guidando anche lo sguardo dello spettatore con invisibili linee compositive. Tra i servitori dei Magi sono presenti molte razze, dai tartari ai mori.\nLe ricche bardature dei cavalli e i curiosi cappelli del corteo dei Magi ricordano, come nelle opere di Pisanello (amico di Stefano da Verona), l'abbigliamento della corte bizantina venuta a Basilea per il concilio del 1431. Il pavone, sul tetto della capanna, \u00e8 un antichissimo simbolo cristiano di resurrezione e immortalit\u00e0, poich\u00e9 gi\u00e0 in epoca romana si riteneva che le sue carni fossero immarcescibili; la viola simboleggia l'umilt\u00e0 di Cristo, il garofano rosso la Passione.\nLa firma del pittore, in lettere dorate, si trova tra i fiori, in basso al centro."}
{"id": "2306006", "revid": "339392", "url": "https://it.wikipedia.org/wiki?curid=2306006", "title": "Foro Romano (Catania)", "text": ""}
{"id": "2306007", "revid": "767487", "url": "https://it.wikipedia.org/wiki?curid=2306007", "title": "Giardino di Ridv\u00e1n", "text": "Il giardino di Ridv\u00e1n, , letteralmente \"giardino del Paradiso\", si trova nell'immediata periferia di Baghdad, lungo il fiume Tigri, in Iraq.\nQuesto giardino ha, per i bahai, una importanza religiosa particolarmente rilevante perch\u00e9 \u00e8 il luogo in cui Bah\u00e1'u'll\u00e1h, il fondatore della religione bahai, stette per dodici giorni dal 21 aprile al 2 maggio del 1863, e in cui, nello stesso periodo, rivel\u00f2 ai propri seguaci di essere \"colui che Dio render\u00e0 manifesto\", la figura messianica il cui avvento era stato profetizzato dal B\u00e1b.\nIl giardino era precedentemente conosciuto come il \"Najibiyy\u00edh Garden\" e solo dopo la rivelazione di Bah\u00e1'u'll\u00e1h fu chiamato dai bahai \"giardino di Ridv\u00e1n\".\nI dodici giorni che Bah\u00e1'u'll\u00e1h vi pass\u00f2 sono celebrati dai bahai come la festa di Ridv\u00e1n.\nIl sito del giardino \u00e8 attualmente occupato da un grande complesso d'insegnamento medico."}
{"id": "2306008", "revid": "46291", "url": "https://it.wikipedia.org/wiki?curid=2306008", "title": "Broussonetia", "text": "Broussonetia (nell'uso italiano non scientifico anche \"brussonezia\") \u00e8 un genere di piante della famiglia delle Moraceae, di cui la specie pi\u00f9 nota \u00e8 il gelso da carta [\"Broussonetia papyrifera\"\n(L.) L'H\u00e9r. ex Vent.].\nComprende piante originarie dell'Estremo Oriente.\nIl nome di questo genere rende omaggio a Pierre Marie Auguste Broussonet (1761 -1807) botanico francese che fu il primo ad introdurre delle piante femminili di gelso da carta dalla Cina alla fine del XVIII secolo."}
{"id": "2306015", "revid": "110157", "url": "https://it.wikipedia.org/wiki?curid=2306015", "title": "Natalie Glebova", "text": "Dal 2007 al 2011 \u00e8 stata sposata con Paradorn Srichaphan."}
{"id": "2306018", "revid": "1318658", "url": "https://it.wikipedia.org/wiki?curid=2306018", "title": "Un luogo incerto", "text": "Un luogo incerto (titolo in lingua originale \"Un lieu incertain\") \u00e8 un romanzo poliziesco del 2008 della scrittrice francese Fred Vargas, il sesto con protagonista il commissario Adamsberg e i suoi uomini del commissariato del XIII \"arrondissement\" di Parigi.\nIl romanzo \u00e8 stato pubblicato per la prima volta in Francia nel 2008 dall'editore \"Hamy\", poi tradotto e pubblicato in Italia nel 2009, da Einaudi.\nTrama.\nDurante una trasferta a Londra per un convegno delle polizie europee, Adamsberg e Danglard con il collega inglese Radstock ritrovano di fronte al cancello del cimitero di Highgate diciassette piedi umani mozzati infilati nelle loro scarpe. Rientrati a Parigi, mentre ancora riflettono sull'accaduto, i due si trovano ad indagare su un singolare ed orribile caso di omicidio: l'anziano giornalista Pierre Vaudel \u00e8 stato massacrato all'interno della propria villetta e il suo corpo letteralmente ridotto in minutissimi brandelli. Il primo sospettato \u00e8 \u00c9mile, un violento pregiudicato che lavorava come domestico tuttofare per conto del defunto, anche perch\u00e9 si scopre che secondo il testamento dell'anziano ne avrebbe ereditato l'intero patrimonio. \u00c9mile fugge ma viene presto ritrovato da Adamsberg che gli salva cos\u00ec la vita, dato che qualcuno nel frattempo lo ha ferito gravemente sparandogli in un agguato. \nUn collega austriaco rivela intanto ad Adamsberg che qualche mese prima nel suo paese era avvenuto un omicidio con le stesse strane modalit\u00e0 di quello di Vaudel. Nel frattempo Danglard si rende conto che qualcuno nelle alte sfere della magistratura sta tramando alle spalle di Adamsberg per coinvolgerlo nell'omicidio del giornalista e incolparlo di complicit\u00e0 con \u00c9mile. Un mattino, un giovane si introduce nella casa di Adamsberg, minaccia di ucciderlo e gli rivela di essere suo figlio, un figlio di cui il commissario non era mai stato a conoscenza. Adamsberg riesce a distrarlo con uno stratagemma e il ragazzo si allontana senza mettere in atto le sue minacce, e peraltro senza negare di essere l'assassino dell'anziano giornalista.\nAdamsberg e Danglard, indagando, si rendono conto che il caso \u00e8 legato ad una faida tra famiglie di origine slava, i cui membri sono sparsi per l'Europa, e Adamsberg decide di partire per un piccolo villaggio serbo, Kiseljevo, accompagnato da un giovane parente di Danglard che gli far\u00e0 da interprete. Nel villaggio scopre che \u00e8 ancora vivissima la leggenda di Peter Plogojowitz, un uomo che nel '700 era stato considerato un vampiro e le cui spoglie sono sepolte in una tomba isolata ai confini del paese, un luogo temuto ed evitato da tutti.\nEdizioni.\nIl romanzo \u00e8 uno dei tre raccolti in:\neBook:\nVoci correlate.\nAltri romanzi della Vargas con protagonista il commissario Adamsberg:\nRaccolta di racconti"}
{"id": "2306020", "revid": "104458", "url": "https://it.wikipedia.org/wiki?curid=2306020", "title": "Coppa Europa di sci alpino 1976", "text": "La Coppa Europa di sci alpino 1976 ha visto vincere in classifica generale l'italiano Bruno Confortola e l'austriaca Gabi Hauser."}
{"id": "2306039", "revid": "115502528", "url": "https://it.wikipedia.org/wiki?curid=2306039", "title": "Vladimir F\u00ebdorovi\u010d Odoevskij", "text": "Appartenente alla famiglia aristocratica dei Ruriki, ebbe il titolo di principe. Ammiratore di Tieck e Novalis, scrisse soprattutto racconti per bambini e storie fantastiche, caratterizzate dal misticismo, frutto dell'influenza di Jakob B\u00f6hme e Louis Claude de Saint-Martin; scrisse anche alcuni saggi e novelle, raccolti in \"Le notti russe\" (1844). Caratteristica del suo stile sono le descrizioni della propria societ\u00e0 e di quelle immaginate come sfondi dei suoi racconti, di cui parla con rabbia e distopia. Quanto alla Musica, amava Glinka, Bach e Beethoven.\nBiografia.\nNato e cresciuto a Mosca, quando era ancora ventenne fu tra i fondatori del circolo dei \"Ljubomudrye\", una delle pi\u00f9 illustri societ\u00e0 segrete russe (attiva dal 1823 al 1825). In seguito alla Rivolta di Dicembre, data la presenza al suo interno di alcuni ribelli, fu sciolta. Odoevskij s'interess\u00f2 soprattutto del pensiero di Friedrich Schelling e della Letteratura tedesca.\nNel 1824 prese a lavorare come giornalista e critico letterario. Trasferitosi a San Pietroburgo nel 1826, divenne quindi coeditore con Pu\u0161kin della rivista \"Sovremennik\", fondata nel 1836. Molti intellettuali di spicco di questi anni furono legati a questa testata: Gogol', P\u00ebtr Andreevi\u010d Vjazemskij, Tjut\u010dev, Faddei Bulgarin, P\u00ebtr Aleksandrovi\u010d Pletn\u00ebv, Nekrasov, Gon\u010darov, Aleksandr Ivanovi\u010d Herzen, Ogar\u00ebv, Ostrovskij, Grigorovi\u010d, persino Tolstoj. Nel 1845 fu fra i membri fondatori della Societ\u00e0 geografica russa. Nel 1861 torn\u00f2 a Mosca per essere eletto senatore a vita."}
{"id": "2306046", "revid": "196390", "url": "https://it.wikipedia.org/wiki?curid=2306046", "title": "007 - Il mondo non basta", "text": ""}
{"id": "2306056", "revid": "154893", "url": "https://it.wikipedia.org/wiki?curid=2306056", "title": "Piano pop", "text": ""}
{"id": "2306063", "revid": "104458", "url": "https://it.wikipedia.org/wiki?curid=2306063", "title": "Coppa Europa di sci alpino 1975", "text": "La Coppa Europa di sci alpino 1975 ha visto vincere in classifica generale l'italiano Diego Amplatz e la cecoslovacca Dagmar Kuzmanov\u00e1."}
{"id": "2306074", "revid": "1305772", "url": "https://it.wikipedia.org/wiki?curid=2306074", "title": "Francisco Antonio Mourelle", "text": "Nacque nel 1750 a San Adri\u00e1n de Corme (Ponteceso), nei pressi di La Coru\u00f1a, Galizia (Spagna).\nViaggio del 1775.\nMourelle serv\u00ec l'esercito spagnolo in Guiana, a Trinidad e nelle Antille prima di fermarsi sulla costa pacifica della Nuova Spagna, e per la precisione nella base navale di San Blas, in Messico, nel 1774. Nel 1775 si un\u00ec alla spedizione di Bruno de Heceta e Juan Francisco de la Bodega y Quadra, divenendo il pilota di Quadra sullo schooner \"Sonora\". Il 29 luglio, attorno al 49\u00ba parallelo Nord, il \"Sonora\" si separ\u00f2 dal \"Santiago\" di Heceta. Heceta torn\u00f2 verso sud mentre Quadra e Mourelle proseguirono a nord, fino a raggiungere la latitudine di 58 gradi e 30 primi nord. Si ancorarono nella baia di Bucareli. Ripartirono quindi verso sud, giungendo a Monterey (California) il 7 ottobre, ed a San Blas il 20 novembre 1775.\nIl giornale di bordo di Mourelle giunse in modo clandestino a Londra, dove fu tradotto e pubblicato. Il capitano James Cook utilizz\u00f2 le informazioni di Mourelle durante i suoi viaggi nel Pacifico nordoccidentale.\nViaggio del 1779.\nMourelle era ancora pilota di Quadra, e secondo in comando della \"Favorita\", nella spedizione guidata nel 1779 da Ignacio de Arteaga. La spedizione part\u00ec da San Blas l'11 febbraio 1779, e raggiunse la latitudine di 61 gradi nord e l'isola Hinchinbrook, all'imbocco del golfo dell'Alaska. Da qui salparono verso sud costeggiando la penisola di Kenai. Le navi tornarono a San Blas il 21 novembre 1779.\nFine della carriera.\nDurante il suo servizio a San Blas, Mourelle viaggi\u00f2 molto per tutto l'oceano Pacifico. Visit\u00f2 Tonga nel 1781, oltre alle Filippine ed a Canton, in Cina.\nMourelle avrebbe dovuto essere al comando della \"Mexicana\" nel viaggio che, nel 1792, esplor\u00f2 lo Stretto di Georgia ma Alessandro Malaspina mise al suo posto uno dei suoi ufficiali, Cayetano Vald\u00e9s y Flores. Dionisio Alcal\u00e1 Galiano comandava il \"Sutil\", nave gemella del \"Mexicana\".\nMourelle fu trasferito in Spagna nel 1793. Fu promosso capitano di fregata nel 1799, capitano di vascello nel 1806 e commodoro nel 1811. Nel 1818 fu messo al comando di uno squadrone che aveva il compito di sedare una ribellione a Rio de la Plata, ma questa azione non fu mai eseguita.\nMourelle mor\u00ec il 24 maggio 1820, all'et\u00e0 di 64 anni.\nRetaggio.\nMaurelle Island, tra le isole Discovery della Columbia Britannica (Canada), prendono da lui il nome."}
{"id": "2306084", "revid": "307923", "url": "https://it.wikipedia.org/wiki?curid=2306084", "title": "Gattaiola", "text": ""}
{"id": "2306088", "revid": "958185", "url": "https://it.wikipedia.org/wiki?curid=2306088", "title": "Consumo di energia nel mondo", "text": "Il consumo d'energia mondiale \u00e8 una misura dell'utilizzo dell'energia, come ad esempio quella prodotta dal carburante o dall'elettricit\u00e0, ed allo stesso tempo una misura della sua \"produzione globale\" attraverso le varie fonti energetiche possibili nell'ottica della domanda e dell'offerta dell'energia stessa. Essenzialmente la voce consumo di energia cerca di quantificare i processi dinamici che danno luogo ad un aumento dell'entropia, una grandezza che viene interpretata come una misura del caos in un sistema fisico o pi\u00f9 in generale nell'universo.\nIntroduzione.\nPer poter comparare direttamente le risorse energetiche del mondo, ed il consumo di energia delle nazioni, questa voce si avvale delle unit\u00e0 del sistema SI e dei prefissi SI e misure della fornitura di energia/tempo (potenza) in watt (W) e le quantit\u00e0 nette di energia in joule (J). Un watt equivale alla fornitura di un joule in un secondo (potenza=lavoro/tempo).\nNel 2004, il consumo mondiale di energia \u00e8 stato pari a 15 TW\u00b7yr (Terawatt\u00b7anno, 1 TW\u00b7yr = 8760 TWh = 8,76 x 1015 Wh = 31,536 EJ) che per un 86,5% proveniva dai combustibili fossili. Questo equivale a 0,5 ZJ (= 5 x 1020 Joule) per anno, anche se vi \u00e8 un'incertezza di almeno il 10% nei valori del consumo energetico totale del mondo. Non tutte le economie del mondo tengono registri dei loro consumi energetici con lo stesso rigore e l'esatto contenuto di energia di un barile di petrolio o di una tonnellata di carbone varia in rapporto alla sua qualit\u00e0.\nNell'anno 2019 il consumo mondiale di energia ha raggiunto i 153.000 TWh, con un aumento del 16% in quindici anni.\nConsumo di energia e qualit\u00e0 della vita.\nNei primi stadi di sviluppo di una societ\u00e0 i consumi energetici sono correlati ad un aumento della qualit\u00e0 della vita, con valori di consumo energetico sopra i 110 GJ pro capite i miglioramenti nella qualit\u00e0 della vita si appiattiscono perdendo la correlazione.\nConsumi di energia per tipo di fonte energetica.\nSin dall'inizio della rivoluzione industriale, il consumo di energia nel mondo \u00e8 cresciuto ad un ritmo sostenuto. Nel 1890 il consumo di carburanti fossili eguagliava approssimativamente la quantit\u00e0 di combustibile da biomassa che veniva bruciato nelle case e dall'industria. Nel 1900, il consumo di energia globale ammontava a 0,7 TW\u00b7yr (Terawatt\u00b7anno).\nSecondo stime del 2006 fatte dall'agenzia americana EIA (United States Department of Energy), i 15\u00a0TW\u00b7yr stimati come energia consumata nel 2004 si dividono come indica la tabella sottostante, con i combustibili fossili che forniscono 86% dell'energia consumata dal mondo:\nNegli ultimi quarant'anni, l'utilizzo assoluto dei combustibili fossili \u00e8 aumentato con continuit\u00e0 e la loro quota percentuale dell'energia fornita \u00e8 aumentata.\nCombustibili fossili.\nIl ventesimo secolo vide un rapido incremento, di circa venti volte, nell'utilizzo dei combustibili fossili. Tra il 1980 e il 2004, la crescita mondiale della loro produzione-consumo \u00e8 stata del 2% annuo circa.\nCarbone.\nIl carbone ha mosso la rivoluzione industriale nei secoli XVIII, XIX e buona parte del XX. Il carbone pu\u00f2 essere utilizzato nelle caldaie per produrre calore per vari usi e riscaldando l'acqua, vapore in pressione per muovere la turbina a vapore. L'utilizzo pi\u00f9 classico \u00e8 quello della locomotiva a vapore, mossa dal motore a vapore. Successivamente sono state introdotte le turbine a vapore, che sin dai primi anni del novecento sono servite per generare energia elettrica e nella propulsione delle turbonavi.\nNegli ultimi tre anni, il carbone, che \u00e8 una delle fonti energetiche pi\u00f9 inquinanti (sia nel processo di estrazione, che durante la sua combustione perch\u00e9 emette moltissima CO2 e spesso anche anidride solforosa, oltre a metalli pesanti), \u00e8 diventata la fonte a maggior crescita come consumi.\nNel mondo il 25% dell'energia elettrica viene prodotta in impianti a carbone, di questo carbone il 60% \u00e8 consumato dai paesi dell'Asia, ed i consumi della Cina ammontano al 46% del totale del carbone prodotto.\nUno dei modi per rendere marginalmente pi\u00f9 pulite le emissioni delle centrali a carbone, \u00e8 quello di deviare le emissioni di CO2, CO, Cx, H2 ed H2O, CH4, prodotti dalla combustione del carbone (syngas, da produrre in ambiente povero di N2), verso la reazione con idrogeno in ambiente riducente (H2 prodotto per elettrolisi, oppure nei reattori nucleari ad alta temperatura), con produzione di acqua, metano (CH4) e metanolo (CH3-OH), da destinare a miscele (fino all'85% di metanolo) da utilizzare come carburante assieme alla benzina, oppure trasformandolo in etere dimetilico (buon additivo per il gasolio), o per altri utilizzi nel quadro generale dell\u2019economia a metanolo.\nPetrolio.\nIl successo del petrolio come combustibile comincia nel XX secolo, quando la Royal Navy britannica scopre che le turbo-navi a vapore riuscivano a navigare molto pi\u00f9 velocemente e con maggiore autonomia, se il carbone, loro tradizionale carburante, veniva sostituito con il petrolio crudo, che inoltre forniva una certa spinta di galleggiamento. Studi britannici dimostrarono che si raggiungevano temperature e pressioni del vapore pi\u00f9 alte e con la stessa turbina a vapore si poteva navigare a velocit\u00e0 superiori permettendo alle navi inglesi di raggiungere le flotte nemiche in fuga.\nCon la diffusione dei mezzi di trasporto terrestri, marittimi ed aerei, spinti da economici, piccoli ed efficienti modelli di motore a combustione interna alimentati da derivati della raffinazione del petrolio, progressivamente quest'ultimo \u00e8 diventato il carburante dominante durante il ventesimo secolo. In alcune forme quali l'olio combustibile per la produzione di elettricit\u00e0, il bitume e l'asfalto per le strade o anche le materie plastiche, il petrolio ha dominato e domina tuttora il mondo moderno. Sin dagli anni cinquanta, si cominci\u00f2 ad utilizzare kerosene e ossigeno liquido nella propulsione di razzi spaziali, come il Proton e il Saturn V.\nLa crescita del petrolio come combustibile fossile pi\u00f9 importante venne inoltre consolidata dalla sostenuta caduta del suo prezzo (in dollari costanti) che inizi\u00f2 nel 1920 per finire nel 1973. Dopo lo shock petrolifero del 1973 e quello del 1979, (che vide crescere il prezzo del petrolio da 5 a 45 dollari americani per barile), inizi\u00f2 un lento ed incostante allontanamento dall'economia del petrolio. Nella maggior parte dei paesi dell'OCSE, il carbone, il nucleare, e l'idroelettrico divennero i combustibili di scelta per la generazione di elettricit\u00e0 ed alcune misure di conservazione aumentarono l'efficienza energetica.\nConsumi odierni di petrolio: 87 milioni di barili/giorno.\nAttualmente si stima (maggio-giugno 2008) che la produzione globale di petrolio ammonti a 87 milioni di barili di petrolio al giorno (valore corrispondente all'incirca al consumo, dal momento che, con il petrolio a pi\u00f9 di 120$ a barile, soltanto pochi paesi come la Cina, l'Iran e gli USA stanno accumulando riserve importanti)\nIn Italia, dal momento che esistono molte raffinerie di petrolio che lo processano per produrre benzina per l'autoconsumo ed esportazione all'estero, la grande disponibilit\u00e0 di residui, sotto forma di olio combustibile, adatto ai motori marini ed all'essere bruciati per generare elettricit\u00e0, diede luogo ad una persistenza nella generazione di elettricit\u00e0 dal petrolio.\nAmmettendo che il tasso ed il tipo di consumi energetici possa rimanere costante, alcuni studiosi affermano che il petrolio (da fonti convenzionali) verr\u00e0 esaurito in 35 anni e il carbone in 200 anni. Nella pratica nessuna delle risorse arriver\u00e0 ad esaurirsi del tutto, perch\u00e9 via a via che si esauriscono, come afferma la teoria del picco di Hubbert, lo squilibrio tra l'eccesso di domanda e la scarsa offerta e l'inaffidabilit\u00e0 della risorsa petrolifera causer\u00e0 un'impennata dei prezzi, con diversificazione e crollo dei consumi e dunque della produzione, che diminuir\u00e0 fino ad un punto dove le risorse petrolifere saranno destinate ad un mercato residuale (petrolchimica: fertilizzanti, pesticidi, plastiche, vernici; benzina e diesel per macchine storiche; asfalto per le strade, ecc.) che non potr\u00e0 essere sostituito con altre fonti, e che forse sparir\u00e0 improvvisamente per la non convenienza di mantenere impianti di raffinazione e distributori.\nEnergia nucleare.\nNel 2005 l'energia nucleare costituiva il 6,3% della fornitura globale di energia primaria.\nLa produzione di energia elettro-nucleare nel 2006 ammontava a 2.658 TWh, che era pari al 16% della produzione di energia elettrica mondiale. Nel novembre 2007, nel mondo vi erano 439 reattori in funzione (104 USA, 59 Francia, 55 Giappone, 31 Russia), con una capacit\u00e0 totale di 372.002\u00a0MWe, questa produzione copre il 6,4% di tutta l'energia prodotta nel mondo, e il 15% dell'energia elettrica mondiale. Inoltre si costruivano 33 reattori, 94 reattori erano pianificati e 222 reattori erano stati proposti. Tra le nazioni che attualmente non utilizzano l'energia nucleare, 25 paesi stanno costruendo i loro primi reattori, oppure eseguono studi di fattibilit\u00e0.\nSecondo la AIEA (agenzia internazionale energia atomica) le riserve di uranio sono di 5.5 milioni di tonnellate al 2007 e si trovano in Australia (23%), Kazakistan (15%), Russia (10%). Il costo spot, cio\u00e8 per contratti a breve termine (che rappresentano meno del 20% del mercato) del octaossido di triuranio U3O8 (polimero del triossido di uranio) dal 2005 al 2008 si \u00e8 all'incirca triplicato (da 20 a 65 dollari a libbra) ed \u00e8 soggetto a forti fluttuazioni di mercato; il prezzo EURATOM per contratti a lungo termine ha subito finora aumenti molto minori ma con un trend in ascesa in considerazione dell'aumento dei prezzi spot. Deve essere inoltre evidenziato come ad oggi il materiale estratto da miniera contribuisca soltanto per il 55% circa alle richieste provenienti dal mercato, il resto essendo coperto da materiale proveniente dallo smantellamento di armamenti nucleari.\nD'altro canto, i costi del minerale d'uranio sono trascurabili di fronte al costo di costruzione, gestione e smantellamento del reattore nucleare. Questo \u00e8 vero specialmente se si impiegano reattori autofertilizzanti, oppure il CANDU funzionante con il torio. In un'ottica a lungo termine, l'uranio e/o il torio possono essere estratti dall'acqua di mare sottoposta a evaporazione o a elettrolisi per altri motivi.\nEnergie rinnovabili.\nNel 2004, le energie rinnovabili fornivano attorno al 7% dell'energia consumata nel mondo.. Nel 2005 il totale dei nuovi investimenti era stimato attorno 38 miliardi (38 x 109) di dollari USA. La Germania e la Cina guidavano la graduatoria nel 2005, con investimenti di circa $ 7 miliardi ognuna, seguiti dagli Stati Uniti, dalla Spagna, dal Giappone, e dall'India. Questo ha comportato un incremento della potenza installata pari a 35 GW.\nIl settore delle energie rinnovabili \u00e8 cresciuto significativamente nei primi anni del ventunesimo secolo, e nel 2008, l'energia da fonti rinnovabili ha fornito circa il 19% del fabbisogno energetico mondiale. Il settore delle rinnovabili ha visto una crescita sostanziale dalla fine del secolo scorso, e nel 2009 il totale dei nuovi investimenti \u00e8 stato estimato a 150 miliardi di dollari americani. Il risultato \u00e8 stato un incremento della capacit\u00e0 nominale di 80 GW durante l'anno stesso.\nEnergia idroelettrica.\nLa potenza installata degli impianti che producono energia idroelettrica raggiunse gli 816\u00a0GW nel 2005, 750\u00a0GW degli impianti maggiori, e 66\u00a0GW dell'installazioni piccolo idroelettriche. Molte grosse dighe con una capacit\u00e0 che totalizza i 10,9\u00a0GW sono state aggiunte dalla Cina, dal Brasile e dall'India nel corso dell'anno 2005, ma vi \u00e8 stata una crescita molto pi\u00f9 veloce (8%) nel cosiddetto \"small hydro\", che vede l'aggiunta di 5\u00a0GW, principalmente in Cina, dove circa il 58% degli impianti piccolo idroelettrici si localizzano.\nNell'Occidente, anche se il Canada \u00e8 il maggiore produttore di energia idroelettrica nel mondo, la costruzione di grossi impianti idroelettrici ha subito una stagnazione a causa di preoccupazioni di tipo ambientalista. La tendenza odierna sia nel Canada che negli Stati Uniti propende verso il microidroelettrico perch\u00e9 ha un impatto ambientale irrilevante e rende possibile sfruttare molti pi\u00f9 siti per la generazione di energia. Nella sola regione canadese della Columbia Britannica le stime sono che il microidroelettrico riuscir\u00e0 a pi\u00f9 che raddoppiare la produzione di energia nella provincia.\nBiomasse e biocarburanti.\nFino alla fine del diciannovesimo secolo le biomasse erano il combustibile predominante, ed attualmente mantengono soltanto una piccola porzione della fornitura di energia mondiale. Nel 2005, l'elettricit\u00e0 prodotta da sorgenti di biomassa contava su circa 44 GW installati. La generazione di elettricit\u00e0 da biomasse e aumentata pi\u00f9 del 100% in Germania, Ungheria, Paesi Bassi, Polonia e Spagna. Inoltre, impianti dalla capacit\u00e0 nominale di 220 GW vengono utilizzati per il riscaldamento (nel 2004), portando il totale della potenza installata attorno ai 264 GW. L'utilizzo mondiale delle biomasse, nella cottura dei cibi e nel riscaldamento domestico, \u00e8 molto difficile da valutare e dunque viene escluso da questo studio.\nLa produzione mondiale di bioetanolo, da destinare a combustibili per autotrazione, aument\u00f2 dell'8% nel 2005 per raggiungere i 33 miliardi di litri (8,72 miliardi di gal US), registrando il maggior incremento negli Stati Uniti, che raggiunsero cos\u00ec i livelli di produzione e consumo esistenti in Brasile. La produzione di biodiesel aument\u00f2 dell'85% a 3,9 miliardi di litri (1,03 miliardi di gal US), rendendola nel 2005 la risorsa rinnovabile a pi\u00f9 rapida crescita sul mercato. Pi\u00f9 del 50% della produzione di biodiesel avviene in Germania.\nEnergia eolica.\nSecondo l'agenzia GWEC, la capacit\u00e0 installata degli impianti eolici aument\u00f2 del 25,6% nel periodo tra la fine del 2005 fino a quella del 2006, raggiungendo il totale di 74 GW, registrando pi\u00f9 della met\u00e0 dell'incremento in soli quattro paesi:\nGermania (20.621\u00a0MW di capacit\u00e0 eolica totale nel 2006), Spagna (15.515\u00a0MW nel gennaio 2008), Stati Uniti (16.800\u00a0MW nel 2008) ed India (7.660\u00a0MW nel 2007). Il raddoppio della capacit\u00e0 generativa richiese circa tre anni e mezzo. L'energia fornita da un impianto eolico \u00e8 solo una frazione di quella nominale; il rapporto tra questi due valori viene definito capacity factor. Ad esempio, una turbina da 1 megawatt con un \"capacity factor\" del 35% non produrra 8.760 megawattora in un anno (1x24x365), ma soltanto 0.35x24x365\u00a0=\u00a03,066\u00a0MWh. Sono disponibili dati on-line per alcune localit\u00e0, ed il fattore di capacit\u00e0 pu\u00f2 essere calcolato dal lavoro elettrico fornito nel totale di un anno.\nGrazie ai recenti sviluppi tecnologici l'energia eolica inizia ad essere economicamente vantaggiosa.\nIl costo di installazione \u00e8 relativamente basso (circa 1,5 \u20ac per Watt), se raffrontato ad altre tecnologie come ad esempio il fotovoltaico (circa 5 \u20ac per Watt nel caso di grandissimi impianti e per grandissimi si intende dai 500 KWp in su). oppure il nucleare (circa 2 a 6 \u20ac per Watt, a seconda del tipo d'impianto ma considerando il prezzo della realizzazione di impianto come l'85% del costo totale della fonte energetica, visto che il combustibile incide considerando l'intero ciclo dello stesso da estrazione e riprocessamento, per il rimanente 15% mentre nel petrolchimico \u00e8 il contrario con tutto le relative conseguenze di approvvigionamento, costi di mercato, trasporto e stoccaggio, dovuto ai grandissimi volumi in gioco. mentre nel nucleare sono ridottissimi).\nIn alcuni paesi come la Danimarca l'elettricit\u00e0 prodotta con l'eolico ha raggiunto il 23% del fabbisogno nazionale. All'avanguardia sono anche la Spagna 9% e la Germania 7%. L'Italia \u00e8 settima nella classifica delle nazioni con le maggiori capacit\u00e0 installate.\nTra il 2000 e il 2006, la capacit\u00e0 mondiale installata \u00e8 quadruplicata.\nNegli USA, attualmente si calcola che un aerogeneratore di ultima generazione (da 3\u00a0MW di picco, costo 3-6 milioni di dollari, altezza 100\u00a0m) posto in zone agricole ventose come il Nord e Sud Dakota, il Kansas, oppure il Texas, possa generare 300.000\u00a0$ di energia elettrica all'anno. Se consideriamo attorno all'aerogeneratore, un'area \"di rispetto\" di 4 ettari (40.000\u00a0m\u00b2), coltivata a mais da destinare a bioetanolo, si calcola che questi 4 ettari produrranno circa 2000 litri di etanolo, vendibili a 1000-2000\u00a0$ (con uso intensivo di carburante, manodopera e macchine agricole).\nNel 2008 il Fondo di Inversioni della Corona Britannica, che possiede le aree marittime della Gran Bretagna, fino a ~20\u00a0km dalla costa, con il programma Clipper's Britannia Project, ha deciso di investire in giganteschi aerogeneratori, di potenza superiore ai 5\u00a0MW.\nEnergia solare.\nLa potenza totale (elettrica e termica) degli impianti che utilizzano l'energia solare, nel 2005, ammontava a 93,4 GW; la quantit\u00e0 di energia solare teoricamente sfruttabile, che in un anno investe la superficie terrestre \u00e8 pari a 3,8 YJ. Soltanto una piccola frazione delle risorse disponibili sarebbero sufficienti a sostituire interamente i combustibili fossili e l'energia nucleare come fonte energetica.\nNel 2005 l'elettricit\u00e0 da fotovoltaico connesso in griglia era il tipo di energia rinnovabile che cresceva pi\u00f9 velocemente, dopo il biodiesel. Nello stesso anno la potenza installata aument\u00f2 del 55% rispetto al 2004, portandola a 3,1 GW. Circa met\u00e0 dell'incremento si \u00e8 verificato in Germania, attualmente il maggiore consumatore mondiale di elettricit\u00e0 fotovoltaica (seguito dal Giappone). \u00c8 stato stimato che esistano ulteriori 2,3 GW installati fuori dalla griglia della distribuzione elettrica, portando il totale a 5,4 GW.\nPer la fine del 2007 si stimava che la potenza elettrica totale da fotovoltaico installata superasse i 9 GWe, e proiezioni ottimistiche che prevedono aiuti pubblici (e salita dei prezzi del petrolio) stimano che nel 2012 la potenza elettrica da fotovoltaico prodotta nel mondo possa raggiungere i 44 GWe.\nIl consumo annuo di acqua calda da solare ed il riscaldamento solare \u00e8 stato stimato come pari a circa 88 GWt (gigawatt termici) nel 2004. Da questo calcolo si esclude il naturale riscaldamento che subiscono le piscine non coperte da tetti di vetri o altra copertura.\nEnergia geotermica.\nL'energia geotermica viene utilizzata commercialmente in pi\u00f9 di 70 paesi. Verso la fine del 2005, la potenza installata che serve a produrre energia elettrica ha raggiunto i 9,3 GW, con ulteriori 28 GW usati direttamente come fonte di calore per il riscaldamento.\nConsumi di energia per settore.\nGli utilizzatori industriali (agricoltura, miniere, manifatture, e costruzione) consumano circa il 37% dei 15 TW\u00b7yr totali. Il trasporto di persone sia personale che di passeggeri consuma circa il 20%; il riscaldamento domestico, l'illuminazione, e l'utilizzo di elettrodomestici usano l'11%; e gli usi commerciali (illuminazione, riscaldamento e condizionamento degli edifici commerciali, oltre che l'energia consumata dagli acquedotti, dalla purificazione e distribuzione dell'acqua potabile nonch\u00e9 alla depurazione delle acque nere) sono pari al 5% dei 15 TW\u00b7yr totali.\nL'altro 27% dell'energia consumata a livello mondiale viene persa nella generazione e nella trasmissione dell'energia. Nel 2005, il consumo mondiale di elettricit\u00e0 era pari a 2 TW\u00b7yr. L'efficienza di un tipico impianto che produce energia elettrica \u00e9 attorno al 38%. La nuova generazione degli impianti che bruciano gas naturale raggiunge un'efficienza sostanzialmente maggiore, attorno al 55%. Il carbone \u00e8 il combustibile fossile pi\u00f9 economico e popolare tra le compagnie che producono energia elettrica.\nConsumi di energia per nazione.\nIl consumo di energia delle nazioni correla ampiamente con il PIL, anche se esiste una differenza significativa tra i livelli di consumo dell'energia in paesi industriali ad alto reddito come gli Stati Uniti d'America (11,4\u00a0MWh all'anno per persona) ed il Giappone e la Germania (6\u00a0MWh all'anno per persona). Il Canada ha il maggiore consumo pro-capite. Si registra costantemente un minore consumo di energia nei paesi in via di sviluppo e nelle economie sotto-sviluppate. Nei paesi in via di rapido sviluppo come l'India il consumo pro capite si avvicina a 0,6\u00a0MWh all'anno.\nAttualmente la crescita pi\u00f9 significativa dei consumi di energia si sta verificando in Cina, che sta crescendo ad tasso medio dello 5,5% annuo negli ultimi 25 anni. La sua popolazione, che supera i 1,3 miliardi di persone, attualmente consuma energia ad un tasso di 2 MWh all'anno per persona.\nUna misura dell'efficienza \u00e8 quella della \"intensit\u00e0 energetica\". Questa \u00e8 una misura della quantit\u00e0 di energia che serve ad un determinato paese per produrre un dollaro di prodotto interno lordo. Il Giappone, l'Italia ed il Regno Unito sono tra le nazioni pi\u00f9 efficienti al mondo, mentre molto spesso i paesi in via di sviluppo mancano delle risorse per acquistare macchinari produttivi e sistemi di estrazione e trasporto che siano energeticamente efficienti.\nMisurazione dei consumi energetici ed efficienza.\nIl consumo di energia pu\u00f2 essere misurato in rapporto al tempo, ad esempio un'apparecchiatura elettrica pu\u00f2 assorbire 500 kilowattora. I costi operativi e la vita utile prevista (e l'ammortizzamento del costo di capitale se pagata a rate) devono essere inclusi per calcolare i costi operativi totali di un dispositivo. L'efficienza energetica pu\u00f2 essere misurata con disparati parametri, p.es basandosi sul consumo di energia per kilogrammo di tessuti lavati, nelle lavatrici. I bollini Energy Star e la European Union energy label sono etichette di efficienza energetica che permettono ai compratori di fare rapidi confronti tra il consumo energetico dei pi\u00f9 disparati elettrodomestici.\nMolta energia \u00e8 consumata per soddisfare necessit\u00e0 fondamentali o velleitarie della moderna civilt\u00e0. Sono state proposte alcune teorie che suggeriscono che un certo tipo di evoluzione socioculturale possa essere determinata stimando la produzione di energia e le tecnologie impiegate per produrla.\nL'intensit\u00e0 energetica: un indicatore dell'efficienza.\nL'intensit\u00e0 energetica \u00e8 la misura macroeconomica del consumo energertico. La procedura nota in inglese come energy demand management si propone di ridurre il consumo di energia nel luogo dove avviene la sua richiesta in momenti specifici, mentre il risparmio energetico comprende pratiche pi\u00f9 ampie che consistono nell'intraprendere azioni per diminuire il consumo di energia.\nGli USA consumano in termini assoluti pi\u00f9 energia di ogni altro paese. Il Dipartimento della Difesa USA \u00e8 la singola organizzazione privata o pubblica con il maggiore consumo energetico nel mondo, pur producendo soltanto \"sicurezza\", soprattutto delle forniture petrolifere (costi completamente esternalizzati dall'industria).\nIl Giappone, che sub\u00ec una grande pressione economica a causa delle crisi petrolifere degli anni settanta ed ottanta, \u00e8 riuscito a sviluppare una economia molto efficiente nell'utilizzo di energia, con la produzione di beni di consumo ad alto valore aggiunto e bassa densit\u00e0 energetica, oltre automobili e altri macchinari a basso consumo energetico, e attualmente nel suo complesso societ\u00e0-industria ha la maggiore efficienza energetica nel mondo.\nPolitiche energetiche.\nLe politiche energetiche consistono in una serie di misure e leggi (locali o internazionali) che hanno lo scopo di cambiare il tipo ed il tasso dei consumi energetici delle nazioni. Ad esempio il razionamento dell'energia oppure l'autosufficienza energetica nel quadro dell'autarchia \u00e8 una misura largamente adottata in tempo di guerra.\nAllo stesso modo l'industria dell'energia \u00e8 spesso fortemente sussidiata e sotto-tassata. Spesso nell'elaborazione del PIL vengono palesemente ignorati danni anche consistenti provocati ad altre attivit\u00e0 economiche come l'agricoltura, la pesca ed il turismo, per il pesante danno e stravolgimento ambientale causato dalle attivit\u00e0 di estrazione, trasporto e raffinazione dei vari tipi di energia.\nPianificazione per ridurre o riorientare i consumi energetici.\nPer orientare le scelte di politica energetica si pu\u00f2 ricorrere all'utilizzo di simulazioni, eseguite con strumenti appositi, i \"Markal\", del sistema energetico e della sua evoluzione.\nMisure legislative come la carbon tax, ed altre leggi che incentivino il risparmio energetico possono cambiare sostanzialmente, in tempi ragionevoli ed in modo significativo, le varie tendenze di consumo dell'energia mondiale.\nDibattito sull'etanolo.\nSecondo alcuni studi macroeconomici, la produzione di etanolo \u00e8 la causa del raddoppio in un anno, del costo del mais su tutti i mercati del mondo. Inoltre la media di incremento per altri generi alimentari \u00e8 stata del 75%.. Tuttavia nel corso del 2008 il prezzo del mais \u00e8 tornato sui livelli precedenti al 2007 nonostante il suo impiego per la produzione di etanolo sia continuato a crescere.\nSecondo l'ex presidente cubano Fidel Castro, la produzione di etanolo dal mais sta affamando la gente. Mentre il presidente brasiliano Lula da Silva cerca di promuovere l'uso dei biocarburanti, nel 2007 lo stesso Castro assieme ai presidenti Evo Morales e Hugo Ch\u00e1vez hanno intrapreso una campagna per scoraggiare l'uso di sostanze commestibili per fini energetici. Le organizzazioni internazionali FAO e OECD hanno elaborato un rapporto molto critico sull'utilizzo dell'etanolo come carburante.\nLaddove, sotto il punto di vista della produzione complessiva di CO2, il bilancio si presentasse favorevole (come nelle foreste equatoriali del Brasile), dove il forte irraggiamento solare ed il mancato utilizzo di pesticidi, fertilizzanti e macchine agricole per la coltivazione della canna da zucchero per bioetanolo, rende insignificante il consumo di carburanti fossili in agricoltura, si pone comunque il problema della distruzione delle foreste e della biodiversit\u00e0 in esse contenuta, oltre alla sostenibilit\u00e0 a lungo termine di queste coltivazioni senza fertilizzanti, che potrebbe portare ad erosione e desertificazione del delicato terreno della foresta tropicale.\nBibliografia.\n In italiano: \n In inglese: \nCollegamenti esterni.\n In italiano: \n In inglese: "}
{"id": "2306093", "revid": "729019", "url": "https://it.wikipedia.org/wiki?curid=2306093", "title": "Henri Sanz", "text": "Biografia.\nCresciuto nel TEC (Toulose Electrogaz Club, gruppo sportivo dei lavoratori elettrici e gasisti di Tolosa), nella cui prima squadra milit\u00f2 a cavallo tra gli anni settanta e ottanta, Sanz fu a Graulhet prima di passare nel 1988 al Narbona, cui leg\u00f2 grandissima parte della carriera.\nCon il club mediterraneo Sanz vinse tre Coppe di Francia, due delle quali da capitano.\nEsord\u00ec in Nazionale francese nel 1988 contro la e prese parte al Cinque Nazioni 1990.\nSelezionato per la in Inghilterra, non fu tuttavia mai schierato in corso di competizione, e quindi il suo ultimo incontro internazionale rimase quello di qualche settimana prima contro il .\nIn un'occasione, nel 1989, contro l', Sanz disput\u00f2 un incontro da capitano.\nDopo il ritiro, tra le sue varie attivit\u00e0, si \u00e8 dedicato anche alla carriera tecnica; \u00e8 allenatore della selezione regionale di rugby della Linguadoca."}
{"id": "2306096", "revid": "1573940", "url": "https://it.wikipedia.org/wiki?curid=2306096", "title": "Symmoriida", "text": "L'ordine di squali dei Symmoriida \u00e8 estinto. Conteneva tre famiglie: i \"Symmoriidae\", i \"Falcatidae\", ed infine gli \"Stethacanthidae\"."}
{"id": "2306099", "revid": "125804791", "url": "https://it.wikipedia.org/wiki?curid=2306099", "title": "Hachik\u014d", "text": " (\u014cdate, 10 novembre 1923 \u2013 Shibuya, 8 marzo 1935) \u00e8 stato un cane di razza Akita, diventato famoso per la sua grande fedelt\u00e0 nei confronti del suo padrone, il professor Hidesabur\u014d Ueno, agronomo giapponese. Dopo la morte improvvisa di Ueno, il cane si rec\u00f2 ogni giorno, per quasi dieci anni, ad attenderlo, invano, alla stazione di Shibuya, dove l'uomo partiva ed arrivava quotidianamente in treno.\nLa vicenda ebbe un enorme riscontro nell'opinione pubblica dell'epoca e ben presto Hachik\u014d divenne, in Giappone, un emblema di affetto e lealt\u00e0. Nell'aprile 1934, al fedele animale fu dedicata una statua e, negli anni, la sua storia divenne il soggetto di film e di alcuni libri. Conosciuto anche come , il suo vero nome era solo Hachi, che in giapponese significa \"otto\", numero considerato beneaugurante (il suffisso \"k\u014d\" \u00e8 usato come vezzeggiativo).\nStoria.\nHachik\u014d nacque a \u014cdate, nella Prefettura di Akita, il 10 novembre 1923. Era un esemplare maschio di Akita Inu bianco. All'et\u00e0 di due mesi, venne adottato da Hidesabur\u014d Ueno, professore presso il dipartimento di scienze dell'agricoltura dell'Universit\u00e0 Imperiale di Tokyo, che lo tenne con s\u00e9 nella sua abitazione a Shibuya. Il professor Ueno, pendolare per esigenze di lavoro, ogni mattina si recava alla stazione di Shibuya per andare al lavoro prendendo il treno, per poi fare ritorno sempre a tale stazione nel tardo pomeriggio. Il suo fedele cane lo accompagnava sempre in stazione all'andata e si recava sempre ad aspettarlo quando rientrava dalla giornata lavorativa.\nIl 21 maggio 1925 Ueno mor\u00ec improvvisamente, stroncato da un ictus mentre stava tenendo una lezione in universit\u00e0. Hachik\u014d, come ogni giorno, si present\u00f2 alla stazione intorno alle cinque del pomeriggio (orario in cui il suo padrone solitamente arrivava), ma il professor Ueno non comparve ed il cane attese invano il suo arrivo. Nonostante ci\u00f2, torn\u00f2 alla stazione il giorno seguente e fece cos\u00ec pure nei giorni successivi. Con il passare del tempo, il capostazione di Shibuya e le persone che frequentavano lo scalo ferroviario iniziarono ad accorgersi di lui e cercarono di accudirlo, offrendogli cibo e riparo.\nCon il passare del tempo, tutto il popolo giapponese venne a conoscenza della storia di Hachik\u014d; molte persone cominciarono ad andare a Shibuya solo per vederlo e poterlo accarezzare, mentre attendeva invano il padrone. Nonostante il passare degli anni e il progressivo invecchiamento, il cane continu\u00f2 comunque a recarsi alla stazione tutti i giorni, nel momento in cui il suo defunto padrone sarebbe dovuto arrivare. Nell'aprile 1934, venne realizzata, per opera dello scultore Teru Ando, una statua in bronzo con le sue sembianze, posta alla stazione di Shibuya. Un'altra simile venne eretta a \u014cdate, la sua citt\u00e0 natale; lo stesso cane fu presente all'inaugurazione.\nHachik\u014d mor\u00ec di filariasi l'8 marzo 1935, all'et\u00e0 di undici anni, dopo aver atteso ininterrottamente per quasi dieci anni il ritorno del suo padrone. Ritrovato in una strada di Shibuya, la sua morte impietos\u00ec la comunit\u00e0 nipponica; la notizia venne inserita in tutte le prime pagine dei giornali giapponesi e venne dichiarato un giorno di lutto nazionale per ricordare il reiterato gesto di fedelt\u00e0 del cane nei confronti del padrone.\nDurante la seconda guerra mondiale il governo giapponese, necessitando di quantit\u00e0 ingenti di materiale metallico per costruire gli armamenti bellici, ordin\u00f2 di usare pure il metallo della statua di Hachik\u014d, che venne quindi demolita. Nel 1948, tre anni dopo la fine del conflitto, Takeshi Ando, figlio di Teru, ricevette la commissione di scolpire una nuova statua raffigurante il cane, che fu collocata nello stesso punto di quella precedente.\nIl corpo di Hachik\u014d \u00e8 stato preservato tramite tassidermia ed esposto al \"Museo Nazionale di Natura e Scienza\", situato a nord-ovest della stazione; tuttavia alcune sue ossa sono sepolte nel cimitero di Aoyama, accanto alla tomba del professor Ueno. L'8 marzo di ogni anno, anniversario della morte del fedele cane, in Giappone viene organizzata una cerimonia per ricordare Hachik\u014d, alla quale partecipano numerosi amanti dei cani che portano il loro omaggio alla sua lealt\u00e0 e alla sua devozione; inoltre una delle cinque uscite della stazione di Shibuya \u00e8 stata denominata \"Hachik\u014d-guchi\" ('ingresso Hachik\u014d') in suo onore.\nNella cultura di massa.\nSulla commovente storia di Hachik\u014d nel 1987 \u00e8 stato tratto un film, \"Hachik\u014d Monogatari\", diretto da Seijir\u014d K\u014dyama, che racconta la storia del cane dalla nascita sino alla morte, immaginando un'ipotetica riunione spirituale con il padrone. Il film ebbe grande successo commerciale e fu decisivo per la fortuna dello studio cinematografico giapponese Shochiku Kinema Kenky\u00fb-jo.\nNel 2009 \u00e8 stato prodotto un remake chiamato \"Hachiko - Il tuo migliore amico\", diretto da Lasse Hallstr\u00f6m che narra del vincolo di amicizia tra Hachik\u014d e un professore americano, Parker Wilson (in questa versione della storia, il padrone del cane non insegna agronomia ma musica), interpretato da Richard Gere, praticamente seguendo lo stesso filo narrativo. In questo film, l'Hachiko adulto \u00e8 interpretato da due cani di razza Akita Inu, di nome Chico e Forrest, mentre l'Hachiko cucciolo, all'inizio del film, \u00e8 interpretato da un cucciolo di Shiba Inu di nome Leyla.\nLa storia di Hachik\u014d ha avuto lungamente eco anche nella letteratura, comparendo soprattutto in racconti per bambini: fra questi, si citano \"Hachik\u014d: The True Story of a Loyal Dog\", scritto da Pamela S. Turner e illustrato da Yan Nascimbene, \"Hachiko Waits\" di Lesl\u00e9a Newman e infine \"Taka-chan and I: A Dog's Journey to Japan\"."}
{"id": "2306112", "revid": "287204", "url": "https://it.wikipedia.org/wiki?curid=2306112", "title": "Coppa Europa di sci alpino 1974", "text": "La Coppa Europa di sci alpino del 1974 \u00e8 stata la terza edizione della gara di sci alpino organizzato annualmente dalla Federazione Internazionale Sci (FIS); ha visto vincere in classifica generale l'austriaco Christian Witt-D\u00f6ring e l'italiana Elena Matous."}
{"id": "2306120", "revid": "291989", "url": "https://it.wikipedia.org/wiki?curid=2306120", "title": "Carlotta di Mecleburgo-Strelitz", "text": ""}
{"id": "2306122", "revid": "757396", "url": "https://it.wikipedia.org/wiki?curid=2306122", "title": "Hapoel Galil Elyon", "text": "L'Hapoel Galil Elyon \u00e8 una societ\u00e0 cestistica avente sede ad Kfar Blum, in Israele. Fondata nel 1978, ha giocato nel campionato israeliano, fondendosi, nel giugno del 2008 con l'Hapoel Gilboa per dare vita all'Hapoel Gilboa Galil Elyon.\nHa disputato le partite interne nell'Heihal HaPais, che ha una capacit\u00e0 di 2.200 spettatori.\nRoster 2021-2022.\n\"Aggiornato al 12 ottobre 2021.\""}
{"id": "2306128", "revid": "124841400", "url": "https://it.wikipedia.org/wiki?curid=2306128", "title": "Helena Ekholm", "text": "\u00c8 moglie di David, a sua volta biatleta di alto livello.\nBiografia.\nOriginaria di Helgum, in Coppa del Mondo esord\u00ec il 29 novembre 2005 nella staffetta di \u00d6stersund (15\u00aa) e conquist\u00f2 la prima vittoria, nonch\u00e9 primo podio, il 18 marzo 2007 nella partenza in linea di Chanty-Mansijsk.\nMigliorando progressivamente le sue prestazione arriv\u00f2, nella stagione 2008-2009 a vincere la Coppa del Mondo generale, davanti alla tedesca Kati Wilhelm, oltre alle Coppe di specialit\u00e0 nella sprint e nella partenza in linea. Nella stessa stagione vinse quattro gare e conquist\u00f2 altri sei podi (tre secondi e tre terzi posti).\nIn carriera prese parte a un'edizione dei Giochi olimpici invernali, (49\u00aa nell'individuale, 12\u00aa nella sprint, 14\u00aa nell'inseguimento, 10\u00aa nella partenza in linea, 5\u00aa nella staffetta), e a sette dei Campionati mondiali, vincendo otto medaglie.\nSi ritir\u00f2 al termine della stagione 2011-2012.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "2306134", "revid": "237256", "url": "https://it.wikipedia.org/wiki?curid=2306134", "title": "Odoevsky", "text": ""}
{"id": "2306139", "revid": "196390", "url": "https://it.wikipedia.org/wiki?curid=2306139", "title": "Frank Tenpenny", "text": ""}
{"id": "2306141", "revid": "121835459", "url": "https://it.wikipedia.org/wiki?curid=2306141", "title": "Faisalabad", "text": "Faisalabad (urdu \u0641\u06cc\u0635\u0644 \u0622\u0628\u0627\u062f), gi\u00e0 nota come Lyallpur fino al 1977, \u00e8 una citt\u00e0 del Pakistan della provincia di Punjab con una popolazione di abitanti.\nStoria.\nL'insediamento venne fondato come \"Lyallpur\" nel 1892 durante la colonizzazione britannica. Venne nominata in onore di Sir James Lyall, un amministratore coloniale. Il cognome \"Lyall\" venne unito alla parola \"pur\", che significa \"citt\u00e0\" in lingua sanscrita.\nIl 1\u00ba settembre 1977, il governo pakistano cambi\u00f2 il nome alla citt\u00e0 da \"Lyallpur\" a \"Faisalabad\" \"(lett. 'Citt\u00e0 di Faisal')\" in onore del re Faysal dell'Arabia Saudita, per i numerosi contributi finanziari elargiti verso il Pakistan."}
{"id": "2306142", "revid": "767487", "url": "https://it.wikipedia.org/wiki?curid=2306142", "title": "Aur\u00e9lie Claudel", "text": "Carriera.\nDiscendente della scultrice Camille Claudel, Aurelie viene notata da un agente di moda a Parigi, quando aveva ancora 13 anni, anche se inizier\u00e0 a lavorare ufficialmente soltanto a 17 anni. la Claudel compare sulle copertine di \"Cosmopolitan\", \"Vogue\" (dove nel 2006 \u00e8 stata fotografata in avanzato stato di gravidanza), \"Allure\", \"Harper's Bazaar\", \"Elle\", \"Marie Claire\" e soprattutto sul celebre \"Sports Illustrated Swimsuit Issue\" e sui cataloghi Victoria's Secret. Inoltre lavora nelle campagne pubblicitarie di Bloomingdale's, Armani Exchange, Calvin Klein, J. Crew, Nautica, Oscar de la Renta, il profumo \"\"Very Valentino\" e Tommy Hilfiger, fra gli altri.\nNel corso della sua carriera ha inoltre sfilato per Gucci, Chanel, Calvin Klein, Ralph Lauren, Nina Ricci, Versace, Balenciaga, Byblos, Cerruti 1881, Chlo\u00e9, C\u00e9line, Christian Lacroix, D&amp;G, DKNY, Dolce &amp; Gabbana, Gianfranco Ferr\u00e9, Jill Stuart, John Galliano, Marc Jacobs, Mark Eisen, Ralph Lauren e Victoria's Secret. \u00c8 inoltre apparsa nel video musicale \"Private Emotion\" di Ricky Martin e nel 2001 \u00e8 stata una delle modelle protagoniste del Calendario Pirelli."}
{"id": "2306143", "revid": "100748530", "url": "https://it.wikipedia.org/wiki?curid=2306143", "title": "Dessi\u00e8", "text": "Dessi\u00e8 (: ) \u00e8 una citt\u00e0 dell'Etiopia centro-settentrionale situata nella Regione degli Amara.\nStoria.\nCapoluogo della regione storica dell'Uoll\u00f2 ebbe un primo impulso nel periodo coloniale italiano con la costruzione della strada Asmara-Addis Abeba, trovandosi a circa met\u00e0 strada fra Addis Abeba e Macall\u00e8 e di quella che da Dessi\u00e8 portava in 520\u00a0km di percorso alla citt\u00e0 e porto di Assab sulla costa della Dancalia. Ambedue queste strade erano adatte al grande traffico in quanto moderne ed asfaltate.\nLa crescita della citt\u00e0 ha risentito negativamente del distacco dell'Eritrea dall'Etiopia in seguito alla lunga e sanguinosa guerra d'indipendenza dell'Eritrea. Ne hanno fatto le spese ambedue le citt\u00e0 che avevano nei traffici legati allo sbocco al mare dell'intera regione dell'Uoll\u00f2 la loro maggiore ragione di prosperit\u00e0."}
{"id": "2306145", "revid": "287204", "url": "https://it.wikipedia.org/wiki?curid=2306145", "title": "Aurelie Claudel", "text": ""}
{"id": "2306148", "revid": "287204", "url": "https://it.wikipedia.org/wiki?curid=2306148", "title": "Giardino di Ridvan", "text": ""}
{"id": "2306155", "revid": "757396", "url": "https://it.wikipedia.org/wiki?curid=2306155", "title": "Hapoel Gilboa Galil Elyon", "text": "L'Hapoel Gilboa Galil Elyon \u00e8 una societ\u00e0 cestistica avente sede a Gan Ner, in Israele. Fondata nel giugno del 2008, dalla fusione dell'Hapoel Gilboa e dell'Hapoel Galil Elyon, gioca nel campionato israeliano.\nRoster 2021-2022.\n\"Aggiornato al 28 novembre 2021.\""}
{"id": "2306162", "revid": "712828", "url": "https://it.wikipedia.org/wiki?curid=2306162", "title": "Episodi di Soul Eater", "text": "Questa \u00e8 la lista degli episodi di \"Soul Eater\", serie televisiva anime tratta dall'omonimo manga di Atsushi \u014ckubo. Gli episodi sono diretti da Takuya Igarashi e prodotti da Bones, Aniplex, Dentsu, Media Factory, e TV Tokyo. Bones e Aniplex sono responsabili rispettivamente delle animazioni e delle musiche. Il primo episodio \u00e8 andato in onda il 7 aprile 2008 su TV Tokyo. Gli episodi sono stati inoltre trasmessi su TV Aichi, TV Hokkaido, TV Osaka, TV Setouchi, e TVQ Kyushu Broadcasting. L'anime \u00e8 stato trasmesso da TV Tokyo in due versioni: una il luned\u00ec alle 18:00 e una replica di notte detta \"Soul Eater Late Show\" con nuove parti aggiunte all'inizio e alla fine della pausa pubblicitaria a met\u00e0 dell'anime e le anticipazioni dell'episodio successivo diverse da quelle della versione delle 18. Dall'episodio 35 l'anime segue una strada del tutto diversa rispetto al manga, accorciando la durata della serie.\nSono state usate sei sigle, due opening e quattro ending. La prima sigla di apertura \u00e8 \"Resonance\" di T.M.Revolution, utilizzata per gli episodi fino al trentesimo, mentre la seconda \u00e8 \"Papermoon\" di Tommy Heavenly6, per gli episodi dal trentunesimo in poi. La prima sigla di chiusura \u00e8 \"I Wanna Be\" degli Stance Punks fino al tredicesimo episodio, ed \u00e8 stata di nuovo utilizzata per l'ultimo episodio; la seconda sigla di chiusura \u00e8 \"Style\" di Kana Nishino per gli episodi dal quattordicesimo al ventiseiesimo, la terza sigla di chiusura \u00e8 di Diggy-MO' dei SOUL'd OUT dal ventisettesimo episodio fino al trentanovesimo e la quarta \u00e8 \"Strength\" degli abingdon boys school, dal quarantesimo al cinquantesimo.\nLa serie \u00e8 stata successivamente replicata dal 30 settembre 2010 al 31 marzo 2011 con il titolo . Per l'occasione sono state utilizzate nuove sigle: la prima sigla di apertura utilizzata \u00e8 \"Counter Identity\" degli Unison Square Garden e la seconda \u00e8 di Shion Tsuji usata dal tredicesimo episodio; la prima sigla di chiusura \u00e8 di Yui Makino e la seconda \u00e8 \"Northern Lights\" degli How Merry Marry, anch'essa usata dal tredicesimo episodio. \nIn Italia i diritti dell'anime sono stati acquistati dalla The Licensing Machine (divisione della Panini), ed \u00e8 stato trasmesso su Rai 4 dal 2 settembre 2010 all'8 settembre 2011 a ritmo settimanale il gioved\u00ec sera con orario di inizio tra le 23:05 e le 00:05, mantenendo come sigle di apertura e chiusura le stesse della prima trasmissione originale."}
{"id": "2306163", "revid": "1788047", "url": "https://it.wikipedia.org/wiki?curid=2306163", "title": "Mem de S\u00e1", "text": "Nacque a Coimbra, in Portogallo, nel 1500 circa, lo stesso anno in cui la costa orientale dell'america meridionale venne scoperta da una flotta comandata da Pedro \u00c1lvares Cabral.\nVenne nominato terzo Governatore-Generale del Brasile nel 1556, succedendo a Duarte da Costa, in carica dal 1533 al 1557. La sede del governo era Salvador, nell'odierno Stato di Bahia.\nRiusc\u00ec ad assicurarsi il sostegno di due frati gesuiti importanti, Manuel da N\u00f3brega e Jos\u00e9 de Anchieta, che fondarono S\u00e3o Vicente nel 1532 e San Paolo il 25 gennaio 1554. I Gesuiti erano missionari che riuscirono a convertire gli indigeni al cristianesimo, e la loro opera di pacificazione fu una delle conquiste pi\u00f9 importanti del governo di Mem de S\u00e1. I Gesuiti erano stati in conflitto con Duarte da Costa, perch\u00e9 sosteneva i proprietari delle piantagioni che cercarono di rendere schiavi gli indios.\nMem de S\u00e1 ebbe anche una missione politica e militare importante quando, nel 1560, conducendo una spedizione navale di 26 navi e 2000 soldati e marinai, venne mandato dal governo portoghese ad attaccare la \"Francia Antartica\", una colonia fondata da Nicolas Durand de Villegaignon, un viceammiraglio Ugonotto, nella zona della odierna Rio de Janeiro. Forte Coligny, costruito dai coloni francesi su una piccola isola nella baia di Guanabara, venne distrutto in battaglia, ma Mem de S\u00e1 riusc\u00ec a espellere definitivamente i francesi solo nel 1567 con l'aiuto di suo nipote Est\u00e1cio de S\u00e1, che fu anche il fondatore di Rio de Janeiro il 1\u00ba marzo 1565. Con l'aiuto dei Gesuiti, Mem de S\u00e1 riusc\u00ec a convincere i Tamoio a porre fine alla loro alleanza con i francesi.\nMem de S\u00e1 mor\u00ec il 2 marzo 1572 a Salvador."}
{"id": "2306168", "revid": "287204", "url": "https://it.wikipedia.org/wiki?curid=2306168", "title": "Mem de Sa", "text": ""}
{"id": "2306170", "revid": "110157", "url": "https://it.wikipedia.org/wiki?curid=2306170", "title": "Bakonyb\u00e1nk", "text": "Bakonyb\u00e1nk \u00e8 un comune dell'Ungheria di 521 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306172", "revid": "729019", "url": "https://it.wikipedia.org/wiki?curid=2306172", "title": "Coppa Europa di sci alpino 1973", "text": "La Coppa Europa di sci alpino 1973 ha visto vincere in classifica generale l'italiano Fausto Radici e la francese Martine Couttet."}
{"id": "2306173", "revid": "2196166", "url": "https://it.wikipedia.org/wiki?curid=2306173", "title": "Arco Clementino", "text": "L'Arco Clementino o Porta Clementina \u00e8 una porta cittadina di Ancona risalente al XVIII secolo; venne progettata dall'architetto Luigi Vanvitelli.\nDescrizione.\nLa struttura \u00e8 la porta di accesso alla citt\u00e0 dal porto, progettata sotto forma di arco di trionfo a un solo fornice, in pietra d'Istria. L'architetto volle realizzarla servendosi di una variante dell'ordine dorico del Vignola. Le alette e l'archivolto sono inquadrati entro una sottile fascia secondo uno stilema tipico del primo Settecento; ai lati si dispiegano simmetricamente due colonne alveolate e due \"controlesene\" per ognuna di esse ed infine due pilastri angolari. Caratteristica peculiare di quest'architettura sono le metope presenti nel fregio: vi figurano delle capesante, rappresentate tramite la tecnica dell'altorilievo alternativamente con la valva o secondo la sua fisionomia esterna od interna. Analogamente al Tempietto di San Rocco, sempre del Vanvitelli, la trabeazione, oltre a essere intervallata da triglifi e metope, esibisce come in quella ionica una serie ordinata di dentelli.\nLa configurazione dell'attico \u00e8 di notevole importanza dal punto di vista architettonico e artistico, soprattutto per la presenza di due particolari: la cimasa, dove per via di una sequenza di modanature - \"listello\", \"toro\" e una modanatura concava denominata \"cavetto\" - ricorda vagamente in miniatura la trabeazione della Mole Vanvitelliana; un'imponente targa, leggermente inclinata in avanti, che sembra quasi rovesciarsi sull'osservatore - similmente alle targhe presenti nelle finestre del Palazzo Comunale di Corinaldo, su disegno dell'allievo Francesco Maria Ciaraffoni. Quest'ultima si sovrappone ad un festone, mostrando notevole affinit\u00e0 a quanto si pu\u00f2 vedere nel portale d'ingresso alla Mole, anch'esso una significativa opera vanvitelliana.\nStoria.\nFu eretto, su proposta del Vanvitelli, in onore di papa Clemente XII, per volont\u00e0 del Senato anconetano, riconoscente nei confronti del pontefice che, vero e proprio mecenate di Ancona, concesse alla citt\u00e0 il porto franco, dando nuovo impulso ai secolari traffici navali, ed incaric\u00f2 il famoso architetto di ridisegnarne il porto. Fu cos\u00ec che sorsero il nuovo Lazzaretto e il Molo nuovo, prosecuzione di quello fatto edificare dall'imperatore Traiano nel I\u00b0 secolo d.C..\nL'arco Clementino \u00e8 la porta di ingresso in citt\u00e0 dal mare; sorge nel punto in cui il Molo nuovo si innesta nell'antico molo romano, sul quale gi\u00e0 si ergeva da oltre 16 secoli l'arco di Traiano, fatto erigere dal Senato e dal popolo di Roma probabilmente ad opera dell'architetto siriano Apollodoro di Damasco per onorare l'imperatore che aveva donato ai naviganti un pi\u00f9 sicuro accesso all'Italia, avendo fatto ampliare, a proprie spese, il porto della citt\u00e0.\nNelle intenzioni dei promotori del progetto, l'Arco Clementino avrebbe dovuto oscurare la vista del pagano Arco di Traiano: sul suo attico avrebbe dovuto essere collocata la statua benedicente di Clemente XII (come testimoniano i disegni originali del Vanvitelli) e il conio di due medaglie onorifiche fatte realizzare dagli anconetani e donate al pontefice, rappresentando cos\u00ec, assieme al Duomo in alto sul colle Guasco, la prima immagine che si sarebbe proposta ai naviganti al momento dell'ingresso nel porto dorico.\nVenne quindi acquistata a Roma una statua del papa benedicente, opera dello scultore Agostino Cornacchini (1738), che venne trasportata ad Ancona. A quel punto ci si accorse che la struttura dell'arco, edificato in mattoni e con la sola facciata rivolta verso il mare in pietra d'Istria, non avrebbe potuto reggere il notevole peso della statua in marmo. Pertanto, in attesa di poter trovare le risorse finanziarie per i lavori di consolidamento e rinforzo della struttura dell'Arco, il Senato anconetano deliber\u00f2 di collocare la statua, \"provvisoriamente\", al centro della Piazza Grande (detta anche \"del Comune\") che, a causa della presenza della scultura, venne subito ribattezzata dagli anconetani Piazza del Papa. Inutile che dire che la statua di Clemente XII rimase l\u00e0 dove tuttora si trova, vuoi per la cronica mancanza di fondi per la ristrutturazione dell'Arco Clementino, vuoi per l'affezione che gli anconetani manifestarono per la nuova sistemazione della piazza che acquist\u00f2 una dimensione monumentale e scenografica che in passato le mancava.\nDal punto di vista estetico notevoli risultano gli effetti soprattutto dalla parte rivolta verso il mare, in pietra d'Istria. La scelta, che pu\u00f2 sembrare singolare, di lasciare la facciata verso la citt\u00e0 in semplice laterizio si pu\u00f2 capire ricordando che l'arco fungeva da porta di citt\u00e0 e che dunque il suo prospetto principale era, come di consuetudine, rivolto verso l'esterno.\nA causa della morte del Vanvitelli l'arco rimase incompleto; successivamente l'opera fu ripresa per volere di papa Benedetto XIV e venne affidata all'architetto Filippo Marchionni, che complet\u00f2 anche il molo nuovo."}
{"id": "2306174", "revid": "93556", "url": "https://it.wikipedia.org/wiki?curid=2306174", "title": "Tom\u00e9 de Sousa", "text": "Era un nobile e un soldato nato a Rates, P\u00f3voa de Varzim. Sousa partecip\u00f2 in spedizioni militari in Africa, combattendo i Mori e comand\u00f2 la caracca \"Concei\u00e7\u00e3o\" verso l'India, parte dell'armada di Fern\u00e3o de Andrade.\nSousa in Brasile.\nFu l'agente in carica di restaurare l'autorit\u00e0 del Re portoghese in Brasile. Fino a questo punto la colonia sudamericana era stata trascurata dal Portogallo, che stava investendo le proprie risorse nel commercio delle spezie in India. Con il declino del valore delle spezie e la minaccia di espansione spagnola oltre i confini stabiliti, il Portogallo inizi\u00f2 a intervenire. Sousa stabil\u00ec la capitale a Bahia, sulla costa atlantica tra San Paolo e Pernambuco. La nuova capitale sarebbe servita a collegare assieme le dodici capitanerie esistenti. Pianific\u00f2 di creare una colonia basata su forti basi militari per proteggere i portoghesi dall'attacco di indios o di altre nazioni. Port\u00f2 con s\u00e9 1000 coloni e soldati, tra cui 400 \"degrados\" - uomini banditi dal Portogallo per aver compiuto piccole azioni criminali. Vi erano sei Gesuiti, i primi che giunsero sulla costa orientale del sud america, che convertirono al cristianesimo i nativi e aiutarono il re ad affermare il proprio potere sulle colonie.\nRitorno in Portogallo.\nNel 1552, Sousa pens\u00f2 che la zona di Rio de Janeiro potesse essere una area potenziale per la creazione di una colonia e nel 1553 ritorn\u00f2 in Portogallo per lavorare al servizio del Re agendo come consigliere riguardo agli affari in Brasile. Sousa cre\u00f2 delle organizzazioni comunali simili a quelle in Portogallo. Oltre a quello riusc\u00ec a far eleggere degli ufficiali locali per le capitanerie, rinforzanto zone tattiche lungo la costa per proteggere i cittadini."}
{"id": "2306176", "revid": "287204", "url": "https://it.wikipedia.org/wiki?curid=2306176", "title": "Tome de Sousa", "text": ""}
{"id": "2306178", "revid": "767487", "url": "https://it.wikipedia.org/wiki?curid=2306178", "title": "Bakonys\u00e1rk\u00e1ny", "text": "Bakonys\u00e1rk\u00e1ny \u00e8 un comune dell'Ungheria di 973 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306180", "revid": "729019", "url": "https://it.wikipedia.org/wiki?curid=2306180", "title": "Coppa Europa di sci alpino 1972", "text": "La Coppa Europa di sci alpino 1972 \u00e8 stata la prima edizione di questa competizione continentale e ha visto vincere in classifica generale l'italiano Ilario Pegorari e la francese Fabienne Serrat."}
{"id": "2306182", "revid": "154893", "url": "https://it.wikipedia.org/wiki?curid=2306182", "title": "Skram", "text": ""}
{"id": "2306183", "revid": "767487", "url": "https://it.wikipedia.org/wiki?curid=2306183", "title": "Bakonyszombathely", "text": "Bakonyszombathely \u00e8 un comune dell'Ungheria di 1.513 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306184", "revid": "1442080", "url": "https://it.wikipedia.org/wiki?curid=2306184", "title": "Daniel Reeve", "text": "Biografia.\nDopo una formazione accademica in arte, Daniel Reeve inizia per hobby l'esperienza della cartografia. La sua bravura in questo campo lo porta presto ad essere ingaggiato nei set cinematografici per occuparsi degli aspetti grafici di alcuni film di ambientazione storica.\nHa lavorato con Peter Jackson prima nella Trilogia del Signore degli Anelli (sono sue tutte le mappe e le iscrizioni calligrafiche che si possano scorgere nel film), poi nel remake di \"King Kong\".\nTra i film a cui ha prestato la sua opera compaiono anche: \"Cronache di Narnia\", \"Pirati dei Caraibi\", \"Van Helsing\" ecc.\nRecentemente ha ricevuto l'incarico da parte del governo neozelandese di realizzare una copia il pi\u00f9 possibile fedele del manoscritto del Trattato di Waitangi, uno dei documenti pi\u00f9 importanti per la costituzione del paese.\nIl suo motto \u00e8 \"When there is a quill, there is a way\" (\"quando vi \u00e8 una penna, vi \u00e8 una via\")."}
{"id": "2306186", "revid": "287204", "url": "https://it.wikipedia.org/wiki?curid=2306186", "title": "Motobecane 350 L3", "text": ""}
{"id": "2306187", "revid": "729019", "url": "https://it.wikipedia.org/wiki?curid=2306187", "title": "Bana (Ungheria)", "text": "Bana \u00e8 un comune dell'Ungheria di 1.764 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306197", "revid": "729019", "url": "https://it.wikipedia.org/wiki?curid=2306197", "title": "B\u00e1rsonyos", "text": "B\u00e1rsonyos \u00e8 un comune dell'Ungheria di 835 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306198", "revid": "1305772", "url": "https://it.wikipedia.org/wiki?curid=2306198", "title": "La morte alle calcagna", "text": ""}
{"id": "2306199", "revid": "767487", "url": "https://it.wikipedia.org/wiki?curid=2306199", "title": "Bokod (Ungheria)", "text": "Bokod \u00e8 un comune dell'Ungheria di 2.270 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306202", "revid": "767487", "url": "https://it.wikipedia.org/wiki?curid=2306202", "title": "Cs\u00e1sz\u00e1r", "text": "Cs\u00e1sz\u00e1r \u00e8 un comune dell'Ungheria di 1.926 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306206", "revid": "767487", "url": "https://it.wikipedia.org/wiki?curid=2306206", "title": "Csatka", "text": "Csatka \u00e8 un comune dell'Ungheria di 309 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306208", "revid": "1318658", "url": "https://it.wikipedia.org/wiki?curid=2306208", "title": "Castello giapponese", "text": "Il \u00e8 un tipo di fortezza presente in Giappone. Come i castelli europei, quelli giapponesi sono stati costruiti a guardia di importanti siti strategici, come porti, guadi fluviali o incroci di strade, e quasi tutti inglobano il paesaggio nelle loro difese. Inoltre, come per il castello europeo, vi sono notevoli varianti: con il fossato, circondato da mura, unito a edifici difensivi secondari, etc.\nA differenza della versione europea, per\u00f2, il castello giapponese si presenta pi\u00f9 spesso meno articolato, ed \u00e8 solitamente costituito da un unico edificio centrale, largo e imponente (solitamente a base quadrangolare), che si sviluppa su pi\u00f9 piani.\nPer quanto siano stati edificati in epoca piuttosto recente, e sebbene sia stata usata molta pi\u00f9 pietra nella loro costruzione che nella maggior parte degli edifici giapponesi, i castelli furono costruiti ancora principalmente di legno, e molti sono stati distrutti nel corso dei secoli. Questo fu particolarmente vero nel periodo Sengoku (1467-1603), quando molti di questi castelli furono costruiti per la prima volta. Molti furono comunque in seguito ricostruiti, anche pi\u00f9 tardi del periodo Sengoku, nel periodo Edo (1603-1867) che segu\u00ec come patrimonio nazionale o musei. Oggigiorno vi sono circa una quindicina di castelli conservati, o parzialmente conservati, in Giappone; si stima che un tempo siano stati cinquemila. Alcuni di questi castelli, come quello di Matsue e di K\u014dchi, entrambi costruiti nel 1611, ci sono pervenuti nella loro forma originale, non avendo sofferto nessun danno dagli assedi o da altre minacce. Il Castello di Hiroshima, all'opposto, fu distrutto dalla bomba atomica, e fu ricostruito nel 1958 come museo.\nL'ideogramma '\u57ce', abitualmente letto \"shiro\", viene letto \"j\u014d\" quando \u00e8 attaccato a un'altra parola, come nel nome di un particolare castello. Cos\u00ec, per esempio, il Castello di Osaka \u00e8 chiamato \"\u014csaka-j\u014d\" (\u5927\u962a\u57ce) in giapponese.\nArchitettura.\nOrganizzazione del castello.\nL'organizzazione del castello era fortemente gerarchica, e il luogo in cui si trovavano le dimore degli abitanti dipendeva dal loro rango: nella sezione pi\u00f9 interna si trovavano il daimyo e i suoi guerrieri pi\u00f9 fedeli, i kar\u014d, dopodich\u00e9 vi erano gli altri samurai, gli ashigaru e, nella citt\u00e0 circostante, artigiani e mercanti. Fuori dalla citt\u00e0 si trovavano i campi di riso, vicino a i quali abitavano i contadini.\nIn base al luogo di costruzione, i castelli potevano assumere diversi nomi:\nIl mastio del castello era posizionato sempre nel punto pi\u00f9 alto, circondato da cortili e cinte murarie, chiamati o . In genere questi erano tre, non sempre ben distinti, chiamati, dal pi\u00f9 interno, (il cortile che circondava il torrione), , e . I castelli pi\u00f9 grandi potevano avere, eventualmente, un sistema di fossati e terrapieni ancora pi\u00f9 esterno chiamato . In base alla posizione dello honmaru si distinguono vari stili di costruzione:\nLa maggior parte dei castelli non pu\u00f2 essere classificato in un solo stile ed \u00e8 dato da una combinazione di due stili diversi.\nCinte murarie.\nI vari kuruwa erano separati tra loro da terrapieni, fossati e mura di legno e argilla, chiamate . All'interno dei muri potevano essere scavate feritoie che prendevano il nome di ; le hazama avevano forma o per gli archibugi, mentre erano per gli archi. Tutte le strutture del castello erano costruite su basamenti in pietra a forma di cuneo chiamati . In base al grado di lavorazione delle pietre si distinguono tre tipi di ishigaki:\nGli ishigaki possono essere classificati anche in base al modo in cui le pietre vengono allineate:\nBisogna notare che molte mura sono state costruite in tempi diversi, dunque possono presentare zone costruite secondo lo stile randzumi e tratti che seguono lo stile nonodzumi.L'ultimo metodo di classificazione delle mura riguarda la forma delle pietre e l'aspetto finale del muro:\nCancelli.\nI vari cortili del castello erano accessibili da diversi , che possedevano tutti degli elementi comuni: vi erano le , un , due e un . In base alla disposizione degli elementi e alla forma di un'eventuale sovrastruttura si distinguono varie tipologie di cancello:\nFossati.\nUn importante sistema di difesa del castello era costituito dai . Questi erano suddivisi in e . I sistemi costituiti da un singolo fossato erano chiamati , mentre quelli pi\u00f9 complessi si chiamavano , perch\u00e9 al loro interno erano costruiti terrapieni chiamati che assumevano la forma a reticolato tipica degli sh\u014dji, porte scorrevoli costituite da un telaio di legno e carta di riso. Questi erano utilizzati soprattutto nei castelli di montagna per impedire che l'acqua scorresse verso il basso e i fossati rimanessero vuoti. In base alla forma del fondo del fossato si distinguono tre categorie:\nI fossati possono essere distinti anche in base al modo in cui erano costruiti:\nTorri.\nTutti i castelli giapponesi possiedono un certo numero di torrette, chiamate . Queste potevano avere fino a tre piani, e il loro utilizzo era molto variabile. In base alla struttura si distinguono sei tipi di torre:\nIl metodo di classificazione principale delle torrette, comunque, era basato sull'utilizzo che se ne faceva. Alcune torri avevano compiti speciali:\nLe altre torri potevano essere utilizzate come torre di avvistamento, postazione di tiro e magazzino.\nMastio.\nI castelli giapponesi presentano sempre un e un cortile recintato su cui si affaccia; data la posizione rialzata del castello era necessario passare dal cortile, dove quindi si svolgeva la battaglia. Il primo stile di costruzione del tenshu ad essersi sviluppato \u00e8 il , costituito da due livelli sovrapposti, il primo di uno o due piani e il secondo di due o tre; questo stile era tipico dei castelli con fondamenta non perfettamente dritte ed \u00e8 facilmente riconoscibile perch\u00e9 sembra che una torre sia stata costruita sopra un altro edificio. Il secondo stile si chiama e consiste in una torre con piani di larghezza decrescente e struttura uniforme.Esistevano quattro configurazioni del tenshu:\nStoria.\nLa costruzione di castelli simili concettualmente, a quelli europei \u00e8 una caratteristica peculiare del Giappone ed \u00e8 solitamente estranea agli altri paesi asiatici. Questo \u00e8 dovuto al fatto che il Giappone ha avuto, fra il XV e il XIX secolo, una forma di governo molto simile a quella feudale europea dell'XI, XII e XIII secolo, che ha favorito lo sviluppo di questa particolare forma di difesa in gran parte del paese."}
{"id": "2306209", "revid": "767487", "url": "https://it.wikipedia.org/wiki?curid=2306209", "title": "Cs\u00e9m", "text": "Cs\u00e9m \u00e8 un comune dell'Ungheria di 478 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306212", "revid": "326822", "url": "https://it.wikipedia.org/wiki?curid=2306212", "title": "Il promontorio della paura (Simpson)", "text": ""}
{"id": "2306220", "revid": "110157", "url": "https://it.wikipedia.org/wiki?curid=2306220", "title": "Cs\u00e9p", "text": "Cs\u00e9p \u00e8 un comune dell'Ungheria di 363 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306223", "revid": "339392", "url": "https://it.wikipedia.org/wiki?curid=2306223", "title": "Cantieri Navali del Tirreno", "text": ""}
{"id": "2306224", "revid": "767487", "url": "https://it.wikipedia.org/wiki?curid=2306224", "title": "Csolnok", "text": "Csolnok \u00e8 un comune dell'Ungheria di 3.550 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2306231", "revid": "62004", "url": "https://it.wikipedia.org/wiki?curid=2306231", "title": "Berner Rundfahrt", "text": "La Berner Rundfahrt (it. \"Giro di Berna\") \u00e8 una corsa in linea maschile di ciclismo su strada che si disputa annualmente a Berna, in Svizzera.\nStoria.\nLa prima edizione della gara maschile risale al 1921 e, fino al 1992, era denominata \"Giro della Svizzera del Nordovest\" (de.: \"Nordwest-Schweizer-Rundfahrt\"). Inizialmente era riservata a corridori professionisti e dilettanti, mentre a partire dal 1968 furono istituite altre gare per le categorie debuttanti, junior e dilettanti di livello inferiore.\nNel 1984 furono aggiunte una gara femminile ed una \"master\". Nel 2005 la prova maschile per professionisti \u00e8 stata integrata nell'UCI Europe Tour, nella categoria 1.1, ma l'anno successivo \u00e8 stata abolita. La prova principale \u00e8 diventata dunque quella femminile, diventata evento della Coppa del mondo di ciclismo su strada femminile.\nNel 2008 \u00e8 stata creata una corsa riservata ai corridori Elite e Under-23, di categoria 1.2.\nAlbo d'oro.\n\"Aggiornato all'edizione 2017.\""}
{"id": "2306232", "revid": "1543377", "url": "https://it.wikipedia.org/wiki?curid=2306232", "title": "Cladonia foliacea", "text": "Cladonia foliacea (Huds.) Willd. (1787), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"foliaceus\", che significa \"simile ad una foglia, frondoso\", per la forma del tallo.\nCaratteristiche fisiche.\nIl tallo primario \u00e8 ricoperto da squamule lunghe fino a 1,5 centimetri, densamente accorpate in cuscinetti abbastanza consistenti, legati al substrato. I podezi sono piuttosto irregolari, caliciformi, di dimensioni ridotte e spesso del tutto assenti; il bordo delle squamule merita un'osservazione ravvicinata con lente d'ingrandimento: si potranno notare piccolissimi filamenti neri, peculiarit\u00e0 di poche specie di Cladonia. Il suo aspetto fogliaceo, ad un esame superficiale, la rende comunque confondibile con altre simili.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie necessita di clima mite e temperato, si rinviene su terreni di una certa acidit\u00e0 e umiferi. Ritrovata spesso insieme a C. convoluta, con la quale condivide il substrato. Predilige un pH del substrato con valori intermedi fra molto acido e subneutro fino a subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 abbastanza diffusa, ed \u00e8 stata rinvenuta nelle seguenti localit\u00e0:\nIn Italia \u00e8 abbastanza rara: \nTassonomia.\nQuesta specie \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2306233", "revid": "767487", "url": "https://it.wikipedia.org/wiki?curid=2306233", "title": "Dad (Ungheria)", "text": "Dad \u00e8 un comune dell'Ungheria di 1.093 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306237", "revid": "767487", "url": "https://it.wikipedia.org/wiki?curid=2306237", "title": "D\u00e1g", "text": "D\u00e1g \u00e8 un comune dell'Ungheria di 993 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306240", "revid": "767487", "url": "https://it.wikipedia.org/wiki?curid=2306240", "title": "D\u00f6m\u00f6s", "text": "D\u00f6m\u00f6s \u00e8 un comune dell'Ungheria di 1.120 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306241", "revid": "1354930", "url": "https://it.wikipedia.org/wiki?curid=2306241", "title": "Berner Rundfahrt femminile", "text": "La Berner Rundfahrt (it. \"Giro di Berna\") era una corsa in linea femminile di ciclismo su strada che si svolse a Berna, in Svizzera, nel mese di maggio. Fino al 2009 ha fatto parte del calendario della Coppa del mondo di ciclismo su strada femminile.\nStoria.\nLa gara femminile venne corsa per la prima volta nel 1979, poi nel 1988 e dal 1996 viene disputata ogni anno. Dal 2006 \u00e8 uno degli eventi che compongono il calendario della Coppa del mondo di ciclismo su strada femminile.\nAlbo d'oro.\n\"Aggiornato all'edizione 2009.\""}
{"id": "2306246", "revid": "767487", "url": "https://it.wikipedia.org/wiki?curid=2306246", "title": "Dunaalm\u00e1s", "text": "Dunaalm\u00e1s \u00e8 un comune dell'Ungheria di 1.698 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306248", "revid": "1776051", "url": "https://it.wikipedia.org/wiki?curid=2306248", "title": "Power and Pain", "text": "Power and Pain \u00e8 il primo album in studio del gruppo musicale Thrash metal statunitense Whiplash, pubblicato nel 1985 per l'etichetta discografica Roadrunner Records.\nTracce.\nTesti e musiche di Tony Portaro."}
{"id": "2306250", "revid": "767487", "url": "https://it.wikipedia.org/wiki?curid=2306250", "title": "Dunaszentmikl\u00f3s", "text": "Dunaszentmikl\u00f3s \u00e8 un comune dell'Ungheria di 423 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306253", "revid": "110157", "url": "https://it.wikipedia.org/wiki?curid=2306253", "title": "Ep\u00f6l", "text": "Ep\u00f6l \u00e8 un comune dell'Ungheria di 661 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306258", "revid": "599013", "url": "https://it.wikipedia.org/wiki?curid=2306258", "title": "Jo\u00e3o Carlos da Silva Costa", "text": "Carriera.\nInizi\u00f2 ad allenare nel 1981, come responsabile del settore giovanile del Flamengo, mentre nel 1991 ha preso la guida della nazionale brasiliana Under-17, con cui ha partecipato sia al Sudamericano Sub-17 che al Mondiale, tenutosi in Italia. Nel 1999 assunse l'incarico di commissario tecnico del , che guid\u00f2 al Mondiale di categoria.\nDopo l'esperienza con la nazionale giovanile, torna in Giappone per allenare il Nagoya Grampus nel corso della J League, rimanendo in carica fino al 2001.\nNel 2002, dopo un'esperienza al Cerezo Osaka, torna ad allenare in Brasile, nuovamente al Flamengo; ma gi\u00e0 nel 2003 torna in Giappone, stavolta al Consadole Sapporo. Chiamato dalla nazionale giamaicana, vi rimane per un periodo nel 2005, prima di tornare in Brasile, dove allena societ\u00e0 minori del calcio nazionale, come Am\u00e9rica-SP, Tupi e CRB. Nel 2008 ha assunto l'incarico di allenatore del Tigres do Brasil."}
{"id": "2306259", "revid": "287204", "url": "https://it.wikipedia.org/wiki?curid=2306259", "title": "Akio Sugino", "text": "Carriera.\nInizi\u00f2 a lavorare come animatore nel 1964 per la Mushi Production in importanti produzioni quali \"Astro Boy\" e \"Kimba, il leone bianco\" del maestro Osamu Tezuka. Nel 1966 partecipa come animatore nel film cinematografico di \"Kimba\", vincitore del Leone d'oro alla XIX Mostra del Cinema per Ragazzi di Venezia. Di seguito debutter\u00e0 come direttore delle animazioni.\nNel 1970 ottiene il posto come character designer per la serie animata \"Rocky Joe\" diretta da Osamu Dezaki. Nel 1972, a seguito del fallimento della Mushi Production, insieme a Dezaki, Yoshiaki Kawajiri e altri animatori, partecipa alla fondazione della Madhouse. La prima opera della nuova casa di animazione \u00e8 la serie tv di \"Jenny la tennista\" (1973) a cui seguiranno un remake nel 1978, un film per il cinema nel 1979 e due serie OAV nel 1988 e nel 1989. Tutte queste opere furono dirette da Dezaki con Sugino come character designer, ma solo la prima serie e il film furono realizzati ad opera della Madhouse; il remake e gli OAV portano infatti il marchio della Tokyo Movie Shinsha.\nSempre per la TMS realizza nel 1980 il character design per la seconda serie di Rocky Joe, diretto dal medesimo Dezaki. Dal 1990 Sugino ha iniziato a lavorare per la Tezuka Production, un anno dopo realizz\u00f2 il design per l'anime \"Caro fratello\", diretto da Dezaki e tratto dall'omonimo manga di Riyoko Ikeda, l'autrice di \"Lady Oscar\" (il design di questa famosa serie \u00e8 opera di Shing\u014d Araki e Michi Himeno, ma anche Akio Sugino partecip\u00f2 alla sua realizzazione e disegn\u00f2 alcune illustrazioni speciali per eventi commemorativi). Il connubio Dezaki-Sugino \u00e8 continuato per molti anni: nel 2009 la Tezuka ha prodotto una nuova serie animata a tema storico tratta dal \"Genji monogatari\", il pi\u00f9 importante romanzo della cultura giapponese, con Dezaki alla regia e Sugino al character design. \u00c8 stata l'ultima collaborazione della coppia di artisti, prima della scomparsa di Dezaki avvenuta nel 2011."}
{"id": "2306260", "revid": "767487", "url": "https://it.wikipedia.org/wiki?curid=2306260", "title": "Ete (Ungheria)", "text": "Ete \u00e8 un comune dell'Ungheria di 690 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306262", "revid": "110157", "url": "https://it.wikipedia.org/wiki?curid=2306262", "title": "Gyermely", "text": "Gyermely \u00e8 un comune dell'Ungheria di 1.273 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306265", "revid": "729019", "url": "https://it.wikipedia.org/wiki?curid=2306265", "title": "H\u00e9reg", "text": "H\u00e9reg \u00e8 un comune dell'Ungheria di 1.015 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2306270", "revid": "1543377", "url": "https://it.wikipedia.org/wiki?curid=2306270", "title": "NCDMA08", "text": " \nNCDMA08 \u00e8 una \"District Management Area\" della municipalit\u00e0 distrettuale di Siyanda\nIl suo territorio si estende su una superficie di ; la sua popolazione, in base al censimento del 2001, \u00e8 di 8.688 abitanti.\nQuesto DMA \u00e8 noto anche con il nome di Benede Oranje ed \u00e8 costituito da tre aree non contigue.\nArea 1.\nL'area \u00e8 sita a nord della municipalit\u00e0 distrettuale.\nArea 2.\nAl centro della municipalit\u00e0 distrettuale \u00e8 sita la seconda area del DMA.\nArea 3.\nAl centro della municipalit\u00e0 distrettuale \u00e8 sita la seconda area del DMA."}
{"id": "2306288", "revid": "23064525", "url": "https://it.wikipedia.org/wiki?curid=2306288", "title": "Nanorobotica", "text": ""}
{"id": "2306292", "revid": "486946", "url": "https://it.wikipedia.org/wiki?curid=2306292", "title": "Llingua Ll\u00efonesa", "text": ""}
{"id": "2306304", "revid": "237256", "url": "https://it.wikipedia.org/wiki?curid=2306304", "title": "Nicolas Baikov", "text": ""}
{"id": "2306305", "revid": "110157", "url": "https://it.wikipedia.org/wiki?curid=2306305", "title": "Montebello (Colombia)", "text": "Montebello \u00e8 un comune della Colombia facente parte del dipartimento di Antioquia.\nIl centro abitato venne fondato da Juan Antonio R\u00edos nel 1876, mentre l'istituzione del comune \u00e8 del 1913."}
{"id": "2306306", "revid": "767487", "url": "https://it.wikipedia.org/wiki?curid=2306306", "title": "Ballare per un sogno", "text": "Ballare per un sogno (\"Make It Happen\") \u00e8 un film del 2008 diretto da Darren Grant e con protagonista Mary Elizabeth Winstead. La sceneggiatura del film \u00e8 stata scritta da Grant e Duane Adler, gi\u00e0 sceneggiatori di \"Save the Last Dance\" e \"Step Up\", entrambi film dello stesso genere.\nIl film \u00e8 stato distribuito nelle sale cinematografiche italiane il 3 aprile 2009.\nTrama.\nDopo aver perso entrambi i genitori (la madre \u00e8 morta quando lei aveva 10 anni e il padre morto d'infarto), i fratelli Joel e Lauryn, abitanti di una piccola cittadina nell'Indiana, hanno dovuto darsi da fare per portare avanti l'officina di famiglia, nonostante entrambi abbiano altri sogni. In particolar modo Lauryn sogna di sfondare nel mondo della danza, e nonostante la nuova situazione fa di tutto per ritagliarsi qualche momento per allenarsi e danzare, per poter partecipare alle audizioni per essere ammessa alla accademia di musica e danza di Chicago.\nPurtroppo per Lauryn, l'audizione va piuttosto male e la sua richiesta di ammissione viene respinta. Delusa e frustrata, Lauryn non ha il coraggio di tornare a casa, e accetta la proposta della ballerina Dana, di stare per un po' di tempo da lei, e di lavorare come contabile presso il \"Ruby's\", locale burlesque, di propriet\u00e0 di Brenda. Qui Lauryn conosce Russ, deejay del club, che sogna di comporre e produrre musica propria. \u00c8 proprio Russ a scoprire il talento di Lauryn ed a proporla come ballerina, quando una delle ragazze del locale non pu\u00f2 esibirsi.\nLa performance di Lauryn entusiasma il pubblico e dona nuovamente alla ragazza l'entusiasmo e la passione per la danza. Anche il rapporto fra Russ e Lauryn diventa sempre pi\u00f9 profondo, ma Joel informa la sorella di aver perso l'officina di famiglia per via dei debiti, convincendo la ragazza a tornare a casa per tentare di rimediare al danno. Tornata alla sua vita di tutti i giorni, Lauryn viene osservata segretamente dal fratello mentre danza. Joel finalmente realizza cosa renda felice la sorella e la convince a tentare nuovamente l'audizione per l'accademia di musica e danza di Chicago, che finalmente accetter\u00e0 Lauryn.\nColonna sonora.\nIl seguente \u00e8 l'elenco dei brani utilizzati nel corso di \"Ballare per un sogno\", bench\u00e9 non sia stato ufficialmente pubblicato alcun CD contenente la colonna sonora del film."}
{"id": "2306310", "revid": "92723", "url": "https://it.wikipedia.org/wiki?curid=2306310", "title": "Antonin-Fernand Drapier", "text": "Ricevette l'ordinazione sacerdotale il 24 aprile 1924 e fu consacrato vescovo il 22 dicembre 1929 per mano di Fran\u00e7ois David, di successione apostolica caldea.\nFu arcivescovo titolare di Neocesarea di Ponto dal 7 ottobre 1929 e delegato apostolico in Iraq dal 23 novembre dello stesso anno al 19 novembre 1936, quando fu nominato delegato apostolico in Indocina. Si dimise nel 1950.\nFu consacratore principale di dieci vescovi, il pi\u00f9 noto dei quali fu Pierre Martin Ng\u00f4 \u0110\u00ecnh Th\u1ee5c, il 4 maggio 1938. Gli altri vescovi da lui consacrati furono:\nGenealogia episcopale.\nLa genealogia episcopale \u00e8:"}
{"id": "2306312", "revid": "287204", "url": "https://it.wikipedia.org/wiki?curid=2306312", "title": "Associazione Calcio Napoli 1963-1964", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1963-1964.\nStagione.\nNella stagione 1963-1964 il Napoli disputa il campionato di Serie B, un torneo con venti squadre che prevede tre promozioni ed altrettante retrocessioni, con 39 punti si piazza in ottava posizione della classifica, Salgono in Serie A il neopromosso Varese con 51 punti che vince il torneo cadetto, il Cagliari con 49 punti ed il Foggia con 46 punti. Scendono in Serie C il Prato con 31 punti, l'Udinese con 29 punti ed il Cosenza con 26 punti.\nIn difficolt\u00e0 finanziarie conseguenti alla recente retrocessione, la societ\u00e0 partenopea opta per un mercato di basso profilo e punta alla valorizzazione dei giovani, Vincenzo Montefusco e Antonio Juliano su tutti. La guida tecnica viene affidata a Roberto Lerici prima e a Giovanni Molino poi, con il Napoli che chiude la stagione all'ottavo posto. Con dieci reti il miglior marcatore stagionale napoletano \u00e8 Glauco Gilardoni. In Coppa Italia il Napoli elimina al primo turno il Bari sul campo neutro di Roma, ma si deve arrendere alla Roma nel secondo turno con una pesante sconfitta (5-0)."}
{"id": "2306314", "revid": "1272592", "url": "https://it.wikipedia.org/wiki?curid=2306314", "title": "Barro Preto", "text": ""}
{"id": "2306315", "revid": "23064907", "url": "https://it.wikipedia.org/wiki?curid=2306315", "title": "Cellula vivente", "text": ""}
{"id": "2306317", "revid": "729019", "url": "https://it.wikipedia.org/wiki?curid=2306317", "title": "Aeroporto di S\u00e1rmell\u00e9k", "text": "L'aeroporto internazionale di S\u00e1rmell\u00e9k (IATA: SOB, ICAO: LHsm) (in ungherese: \"S\u00e1rmell\u00e9k Nemzetk\u00f6zi Rep\u00fcl\u0151t\u00e9r\") conosciuto anche come Aeroporto FlyBalaton \u00e8 un aeroporto dell'Ungheria situato nei pressi del lago Balaton, facilmente raggiungibile dall'Autostrada M7.\nStoria.\nUn aeroporto militare era gi\u00e0 attivo fin dagli anni quaranta. Funzion\u00f2 come aeroporto dell'aviazione ungherese fino al 1960, in seguito fu usato dall'aviazione dell'Unione Sovietica fino all'autunno del 1990. La pista attuale fu costruita nel 1982. .\nL'aeroporto \u00e8 di propriet\u00e0 dei comuni di S\u00e1rmell\u00e9k e Zalav\u00e1r a partire dal 2002 ed \u00e8 gestito dalla societ\u00e0 irlandese/ungherese Cape Clear Aviation Ltd dal 2004"}
{"id": "2306326", "revid": "1749630", "url": "https://it.wikipedia.org/wiki?curid=2306326", "title": "Ipotesi Farrer", "text": "L'ipotesi di Farrer, anche nota come ipotesi di Farrer-Goulder, \u00e8 una ipotesi di soluzione del problema sinottico (che riguarda l'ordine di composizione dei vangeli sinottici), secondo la quale il \"Vangelo di Marco\" fu composto per primo, seguito dal \"Vangelo secondo Matteo\" e infine dal \"Vangelo secondo Luca\", il cui autore avrebbe utilizzato i primi due vangeli come fonte. Sostenuta principalmente da biblisti inglesi, prende il nome da Austin Farrer, autore di \"On Dispensing With Q\" (1955), ma \u00e8 stata promossa anche da altri studiosi, tra cui Michael Goulder e Mark Goodacre.\nL'ipotesi di Farrer ha il vantaggio della semplicit\u00e0, in quanto non ha bisogno di fonti ipotetiche, come la fonte Q della teoria delle due fonti; secondo i suoi sostenitori, infatti il materiale comune al \"Vangelo secondo Matteo\" e a quello \"secondo Luca\", ma non a quello \"secondo Marco\", detto materiale della doppia tradizione, sarebbe da ricondurre al fatto che l'autore di \"Luca\" utilizz\u00f2 sia \"Marco\" che \"Matteo\" come fonti."}
{"id": "2306327", "revid": "110157", "url": "https://it.wikipedia.org/wiki?curid=2306327", "title": "Chiesa di Santa Maria Liberatrice (Ancona)", "text": "La chiesa di Santa Maria Liberatrice \u00e8, probabilmente, la pi\u00f9 piccola chiesa aperta al pubblico della citt\u00e0 di Ancona. Fu edificata nel XVI secolo su un precedente edificio sacro del XIII secolo; fu il Comune e non le autorit\u00e0 ecclesiastiche a promuoverne la ricostruzione, come si evince dal civico stemma sovrastante il portale di accesso. \u00c8 infatti una chiesa votiva, sorta cio\u00e8 per voto popolare in seguito alla cessazione di un'epidemia di peste. Il nome \"liberatrice\" \u00e8 dovuto proprio a ci\u00f2. \u00c8 costituita da un'unica sala circolare trilobata e rimane l'unico esempio superstite di edificio sacro cinquecentesco di Ancona.\n\u00c8 situata in periferia, in una delle zone pi\u00f9 panoramiche della citt\u00e0, ai confini del Parco Belvedere ed Eraclio Fiorani; si affaccia su piazza Padella, antica piazza centrale del quartiere di Posatora. La chiesa \u00e8 legata alle vicende della Santa Casa di Loreto: , infatti, nel viaggio che ha accompagnato la Santa Casa da Nazaret fino alle Marche, gli angeli \"posarono\" le tre pareti della Santa Casa Nazaretana per nove mesi proprio dove oggi sorge la chiesetta dedicata al culto mariano. Da questo fatto, secondo la tradizione, prende il nome il quartiere di Posatora, dal latino \"posat et ora\", cio\u00e8 \"p\u00f2ggiati (fermati) e prega\". \nFino a pochi anni fa l'episodio della sosta della Santa Casa di Loreto era ricordato da un'antica \"iscrizione in un altarino a muro della chiesetta\" che recitava: \"Quita futa reposata la Madona de Loreta\".\nAll'interno della chiesa erano esposti due dipinti di Lorenzo Lotto: \"San Rocco e San Sebastiano\" e \"San Francesco e San Giovanni Battista\". Non ci sono notizie sul momento della loro dispersione e sulla loro collocazione attuale\nLa chiesa \u00e8 stata per secoli sede parrocchiale. Dopo la frana del 1982, gli edifici che l'attorniavano sono stati demoliti ed essa sorge ora isolata tra un prato e la piazza antistante. Nelle funzioni di culto \u00e8 stata sostituita dalla nuova chiesa omonima, pi\u00f9 grande, sorta all'estremit\u00e0 meridionale del quartiere. Nell'antica chiesa continuano tuttavia a svolgersi celebrazioni particolari, segno che la comunit\u00e0 cattolica di Posatora non si \u00e8 scordata delle proprie origini.\nSanta Maria Liberatrice \u00e8 stata consolidata e restaurata; non \u00e8 stata per\u00f2 ripristinata la primitiva scalinata semicircolare, pi\u00f9 armonica con l'architettura della chiesa, che nel dopoguerra era stata sostituita, per esigenze di traffico ormai superate, con una scalinata rettilinea."}
{"id": "2306331", "revid": "287204", "url": "https://it.wikipedia.org/wiki?curid=2306331", "title": "Torre Palascia", "text": ""}
{"id": "2306332", "revid": "327653", "url": "https://it.wikipedia.org/wiki?curid=2306332", "title": "Ipotesi delle due fonti", "text": ""}
{"id": "2306335", "revid": "62748", "url": "https://it.wikipedia.org/wiki?curid=2306335", "title": "Anastomosi a compressione", "text": " \nI sistemi di anastomosi a compressione sono antichi quanto le suturatrici meccaniche. Perfezionando le tecnologie si \u00e8 passati da sistemi molto rudimentali e traumatici, quale il \"bottone di Murphy\" (pari quasi ad un rivetto) a sistemi \"bio-frammentabili\" (che per\u00f2 si disgregavano anzitempo, lasciando l'anastomosi non completa), per poi passare alla tecnologia con lega in Nitinol (50% nichel e 50% titanio) che ha caratteristiche di super-elasticit\u00e0 (riesce a deformarsi sino all'8% della sua forma), memoria di forma (dato uno shock termico perde la sua forma originale), costanza di forza (riacquista la forma originaria, in modo progressivo e non traumatico) e permette di trattare tessuti di diverso spessore, seguendo il normale processo di cicatrizzazione (per prima intenzione), evitando traumi o stress, necrotizzando il tessuto al suo interno."}
{"id": "2306337", "revid": "729019", "url": "https://it.wikipedia.org/wiki?curid=2306337", "title": "HAL Tejas", "text": "Il Tejas (conosciuto anche come \"LCA - Light Combat Aircraft\") \u00e8 un caccia multiruolo prodotto dalla Hindustan Aeronautics Limited (HAL). \u00c8 caratterizzato da un'ala a doppio delta e con una singola deriva verticale, mentre la propulsione \u00e8 monomotore (il turbofan americano General Electric F404-GE-402). L'iter progettuale fu seguito dall'ADA (Aeronautical Development Agency), l'agenzia indiana per lo sviluppo aeronautico.\nStoria del progetto.\nLo sviluppo del Tejas ha origine nei primi anni ottanta, quando la Hindustan Aeronautics Limited (HAL) avvi\u00f2 il programma LCA/Light Combat Aircraft per realizzare un caccia leggero destinato a sostituire i numerosi MiG-21 Fishbed in servizio nell'Indian Air Force.\nLa lunga esperienza accumulata dall'industria aerospaziale indiana risale agli anni cinquanta, quando inizi\u00f2 a produrre su licenza il famoso caccia inglese De Havilland DH.100 Vampire, e pochi anni dopo fece seguito il caccia HAL HF-24 Marut, il primo aereo militare interamente progettato e realizzato in India.\nL'agenzia nazionale per lo sviluppo aeronautico (ADA) inizi\u00f2 negli anni ottanta a studiare il progetto di un caccia propulso da un unico motore e con un'ala a delta e singola deriva verticale. Come propulsore fu scelto, in attesa che l'industria nazionale fosse in grado di proporre una propria realizzazione, il turbofan americano General Electric F404-GE-402 (lo stesso motore che spinge il McDonnell Douglas F/A-18 Hornet).\nAnche se il progetto \u00e8 originale e di concezione indiana, il Tejas a prima vista ha una forte somiglianza (a parte il doppio delta) con il caccia francese Dassault Mirage 2000, di cui l'India \u00e8 utente.\nIl caccia \u00e8 estremamente leggero, infatti il suo peso a vuoto supera di poco le 5 tonnellate. Sin dall'inizio si \u00e8 prevista una effettiva capacit\u00e0 multiruolo, assicurata da un'avionica avanzata e dalla compatibilit\u00e0 con pod di illuminazione laser.\nIl velivolo sar\u00e0 realizzato anche nella versione biposto per l'addestramento pre-operativo, ed \u00e8 prevista anche una variante navalizzata per sostituire i BAe Sea Harrier dell'Indian Naval Air Arm (l'aviazione della Marina militare dell'India). Quindi la ADA/HAL ha creato un caccia leggero dalle ottime prestazioni seguendo la filosofia progettuale che era alla base degli affermatissimi F-5 e MIG-21. Per il momento l'unico paese utilizzatore dell'aereo \u00e8 l'India.\nIl primo esemplare biposto ha volato per la prima volta il 26 novembre 2009 dall'aeroporto di Bangalore, sul quale si trovano gli stabilimenti della Hindustan Aeronautics. Nel corso del volo l'aereo ha raggiunto una tangenza di 9\u00a0000 metri e una velocit\u00e0 di Mach 0.85.\nLa versione Mk.II sar\u00e0 dotata di un radar AESA, oltre all'integrazione di nuovi sistemi d'arma, di autoprotezione elettronica e di un seggiolino eiettabile Martin Baker Mk.16G.\nCome il Gripen della svedese Saab, anche il Tejas \u00e8 disponibile in due configurazioni: biposto a scopo addestrativo, e monoposto come velivolo da combattimento.\nTecnica.\nArmamento.\nL'armamento fisso del Tejas \u00e8 costituito da un cannone a due canne da 23\u00a0mm di progettazione russa. L'aereo pu\u00f2 impiegare armi aria-aria, aria-terra e anti-nave, ed \u00e8 compatibile con i pi\u00f9 moderni missili aria-aria anche a guida radar attiva. \nPu\u00f2 trasportare fino a 4 tonnellate di armamento, suddiviso tra un punto d'attacco centrale di fusoliera e sei subalari.\nUna probabile configurazione tipica multiruolo del Tejas \u00e8 costituita da: 2 missili R-73, 2 missili R-77 o Astra, 2 bombe BGL-1000, un pod Litening e un serbatoio centrale."}
{"id": "2306341", "revid": "1543377", "url": "https://it.wikipedia.org/wiki?curid=2306341", "title": "Cladonia convoluta", "text": "Cladonia convoluta \u00e8 una specie di lichene appartenente al genere \"Cladonia\", dell'ordine Lecanorales.\nIl nome proprio deriva dal latino \"convolutus\", che significa \"avvolto, raccolto in se stesso, arrotolato\", per la forma delle squamule del tallo.\nDescrizione.\nIl tallo primario \u00e8 ricoperto da squamule lunghe fino a 4 centimetri, pi\u00f9 grandi di quelle della C.foliacea, non densamente accorpate in cuscinetti abbastanza consistenti, poco legati al substrato o addirittura liberi. I podezi sono piuttosto irregolari, caliciformi, di dimensioni ridotte e spesso del tutto assenti; il bordo delle squamule merita un'osservazione ravvicinata con lente d'ingrandimento: si potranno notare piccolissimi filamenti biancastri, peculiarit\u00e0 di poche specie di Cladonia. Il suo aspetto fogliaceo, ad un esame superficiale, la rende comunque confondibile con altre simili, in particolare \"Cladonia foliacea\".\nIl fotobionte \u00e8 principalmente un'alga verde delle Trentepohlia.\nDistribuzione e habitat.\nLa specie \u00e8 abbastanza diffusa, ed \u00e8 stata rinvenuta nelle seguenti localit\u00e0:\nIn Italia \u00e8 fra le specie di Cladonia pi\u00f9 diffuse: \nQuesta specie necessita di clima mite e temperato, si rinviene principalmente su terreni calcarei asciutti. Ritrovata spesso insieme a C. foliacea, con la quale condivide il substrato. Predilige un pH del substrato con valori intermedi fra subneutro e basico fino a basico puro. Il bisogno di umidit\u00e0 varia da mesofitico a xerofitico.\nTassonomia.\nQuesta specie fino a pochi decenni fa era incorporata in Cladonia foliacea; oggi, specie a s\u00e9 stante, \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2306350", "revid": "767487", "url": "https://it.wikipedia.org/wiki?curid=2306350", "title": "Andy Keogh", "text": "Caratteristiche tecniche.\nViene solitamente schierato come ala, sia a destra che a sinistra.\nCarriera.\nClub.\nNato a Dublino, Keogh inizi\u00f2 la sua carriera calcistica nel Cabinteely FC e nel St Josephs Boys AFC, due club della contea South Dublin.\nSi trasfer\u00ec al Leeds United all'et\u00e0 di sedici anni. Non riusc\u00ec a giocare nemmeno una partita con e venne ceduto in prestito allo Scunthorpe United, club di Football League Two, all'inizio della stagione 2004-2005. Qui fece il suo debutto il 7 agosto 2004 contro il Rochdale. Segn\u00f2 2 gol in 12 presenze prima di infortunarsi e di essere richiamato al Leeds.\nDopo un breve periodo come panchinaro nel Leeds, nel gennaio 2005, venne rimandato di nuovo in prestito: al Bury. Qui prese il posto di David Nugent trasferitosi al Preston North End.\nMentre Keogh si trovava a Bury in prestito, lo Scunthorpe United (su richiesta dell'allenatore Brian Laws) fece un'offerta di 50.000 sterline al Leeds per l'acquisto cartellino. Il Leeds accett\u00f2 l'offerta e il 14 febbraio 2005 Keogh si trasfer\u00ec allo Scunthorpe United.\nKeogh segn\u00f2 solo un ulteriore gol ma la stagione si concluse con la promozione del club in Football League One.\nLa stagione 2005-2006 form\u00f2 una coppia d'attacco con il neo acquisto diciannovenne Billy Sharp dallo Sheffield United: i due segnarono un totale di 38 gol (Keogh ne segn\u00f2 15). Keogh segn\u00f2 anche in FA Cup contro il battendo il portiere della Nazionale inglese David James.\nIl 12 gennaio 2007 rifiut\u00f2 l'offerta di un rinnovo di contratto con lo Scunthorpe United e fu libero di accordarsi con un altro club; il 23 gennaio 2007 firm\u00f2 un contratto triennale con il Wolverhampton Wanderers. Il Wolverhampton si accord\u00f2 con lo Scunthorpe per 600.000 sterline pi\u00f9 altro denaro in base ai risultati.\nKeogh ottenne vari complimenti per le sue prestazioni al Wolverhampton; John Gregory disse che vedeva in lui uno dei migliori acquisti della stagione. Nel finale di stagione segn\u00f2 5 gol che aiutarono il club a raggiungere i play-off. Le sue prestazioni gli valsero la maglia numero 9 che gli venne assegnata all'inizio della stagione 2007/2008. In questa stagione segn\u00f2 il totale di 11 gol (di cui 8 in campionato) ma non bastarono alla promozione del Wolverhampton che perse di nuovo i play-off.\nNella stagione 2008/2009 Keogh trov\u00f2 meno spazio perch\u00e9 si trov\u00f2 in competizione con Ebanks-Blake e Iwelumo, tuttavia nel febbraio 2009 rinnov\u00f2 il contratto con i \"Lupi\" fino all'estate 2012. Nell'aprile 2009 il Wolverhampton vers\u00f2 allo Scunthorpe United i premi promessi. La stagione si \u00e8 conclusa con la promozione in Premier League.\nIl 15 agosto 2009, nella partita persa 2 a 0 contro il West Ham United, Keogh ha collezionato la prima presenza in massima serie.\nIl primo gol in Premier League viene firmato da Keogh tre giorni dopo, nella vittoria per 1 a 0 sul campo del Wigan Athletic. Nel dicembre 2009 ha sofferto di un infortunio alla caviglia che lo ha costretto fuori per tre mesi. Il 31 gennaio 2012 scade il suo prestito al Leeds e i Wolves lo cedono, il 31 gennaio 2012, al Millwall.\nNazionale.\nKeogh ha ricevuto la sua prima convocazione in nazionale nel marzo 2007 dal CT Steve Staunton in seguito all'infortunio di Caleb Folan.\nIl suo debutto risale al 3 maggio 2007 in amichevole contro l'Ecuador al Giants Stadium. Venne convocato anche nella campagna di qualificazione ad Euro 2008.\nIl suo primo gol internazionale risale al 24 maggio 2008, prima partita di Giovanni Trapattoni sulla panchina irlandese; in questa occasione Keogh segn\u00f2 il gol del pareggio contro la Serbia, evitando un esordio con sconfitta al commissario tecnico italiano."}
{"id": "2306351", "revid": "1543377", "url": "https://it.wikipedia.org/wiki?curid=2306351", "title": "SEDEX", "text": "Il SEDEX (Mercato telematico dei Securitised Derivatives) \u00e8 il mercato italiano dove si scambiano i contratti \"Covered Warrant\" e \"Certificates\". La Borsa Italiana stabilisce i quantitativi minimi scambiabili. Il mercato SEDEX ha sostituito nel 2004 il Mercato telematico dei Covered Warrant \"MCW\".\nSul SeDeX vengono negoziati:\nTipologia di contratti scambiati su SeDeX.\nI contratti scambiati sul SeDex, come i covered warrant ed i certificates, sono ripartiti in classi omogenee:\nOperatori presenti sul mercato SeDeX.\nGli operatori possono assumere la figura di:\nI Market maker espongono costantemente delle proposte in acquisto (denaro) ed in vendita (lettera), che non si discostino tra loro in misura superiore al differenziale massimo stabilito da Borsa Italiana.\nModalit\u00e0 di negoziazione.\nSul SeDeX gli scambi avvengono attraverso un book di negoziazione il cui funzionamento \u00e8 simile a quello del MTA, tuttavia con le seguenti peculiarit\u00e0:"}
{"id": "2306353", "revid": "73843", "url": "https://it.wikipedia.org/wiki?curid=2306353", "title": "Concentrazione", "text": ""}
{"id": "2306355", "revid": "834", "url": "https://it.wikipedia.org/wiki?curid=2306355", "title": "Concentrazioni di massa", "text": ""}
{"id": "2306356", "revid": "110157", "url": "https://it.wikipedia.org/wiki?curid=2306356", "title": "Cattedrale di Sant'Anna (Las Palmas de Gran Canaria)", "text": "La cattedrale di Sant'Anna (in spagnolo \"catedral de Santa Ana\") si trova nel centro storico della citt\u00e0 di Las Palmas de Gran Canaria nel quartiere di Vegueta, accanto alla Plaza Mayor de Santa Ana. La chiesa \u00e8 sede della diocesi delle Isole Canarie e nel 1894 \u00e8 stata insignita del titolo di basilica minore.\nStoria.\nLa sua costruzione della cattedrale dedicata a sant'Anna (patrona di Las Palmas de Gran Canaria) inizi\u00f2 intorno al 1500, ma venne interrotta per mancanza di fondi nel 1570, e il lungo processo di costruzione ha fatto s\u00ec che nel tempio si coniughino stili abbastanza diversi come il tardo gotico dell'interno e il neoclassicismo dell'esterno.\nLa costruzione della cattedrale avvenne in due grandi fase, la prima dal 1497 al 1570 e la seconda dal 1781 ad oggi. Infatti la cattedrale rimase chiusa al culto fino al 1998 a causa dei lavori di restauro.\nAll'interno ospita diverse opere d'arte, tra le quali il Cristo di Luj\u00e1n P\u00e9rez, che presiede la sala capitolare e la \"Virgen de los Dolores de Vegueta\".\nLa Cattedrale di Las Palmas era l'unica cattedrale nelle isole Canarie fino al 1819, quando fu eretta la diocesi di San Crist\u00f3bal de La Laguna (anche chiamata \"diocesi di Tenerife\") con sede nella cattedrale de La Laguna, competente per le isole della provincia di Santa Cruz de Tenerife."}
{"id": "2306357", "revid": "1652635", "url": "https://it.wikipedia.org/wiki?curid=2306357", "title": "Effetto serra", "text": "Nelle scienze dell'atmosfera, l'effetto serra \u00e8 un particolare fenomeno di regolazione della temperatura di un pianeta (o satellite) provvisto di atmosfera, che consiste nell'accumulo all'interno della stessa atmosfera di una parte dell'energia termica proveniente dalla stella attorno alla quale orbita il corpo celeste, per effetto della presenza in atmosfera di alcuni gas, detti appunto \"gas serra\". \nTali gas permettono l'ingresso della radiazione solare proveniente dalla stella, mentre ostacolano l'uscita della radiazione infrarossa riemessa dalla superficie del corpo celeste (caratterizzata da una lunghezza d'onda di circa 15 micron, maggiore della lunghezza d'onda della radiazione entrante): ci\u00f2 porta da una parte ad un aumento della temperatura del corpo celeste coinvolto dal fenomeno e dall'altra parte a escursioni termiche meno intense di quelle che si avrebbero in assenza dell'effetto serra, in quanto il calore assorbito viene ceduto pi\u00f9 lentamente verso l'esterno.\nIl termine deriva dall'errata analogia con quanto avviene nelle serre per la coltivazione: in questo caso l'aumento di temperatura \u00e8 dovuto all'assenza di convezione (una modalit\u00e0 di trasferimento del calore) e non all'intrappolamento dell'energia radiante. L'effetto serra, inteso come fenomeno naturale, \u00e8 essenziale per la presenza e lo sviluppo della vita sulla Terra; al contrario, l'aumento dell'effetto serra, che invece \u00e8 causato dall'intervento dell'uomo sulla natura, alterando il normale equilibrio termico del pianeta, ha portato nel corso degli anni a mutamenti importanti dal punto di vista climatico e ambientale, per effetto del conseguente riscaldamento globale.\nStoria.\nLe date ed i personaggi rilevanti per la scoperta dell'effetto serra sono:\nLa scoperta dell'effetto serra \u00e8 dovuta al fisico-matematico francese Joseph Fourier nell'Ottocento per induzione in seguito ai suoi studi teorici sulla trasmissione del calore nei corpi. Nel 1824 fu lui a capire che l'atmosfera produce un effetto serra sul nostro pianeta: l'energia irradiata dalla Terra verso lo spazio \u00e8 minore di quella ricevuta dalla radiazione solare (che ha una lunghezza d'onda minore). Un ipotetico corpo nero alla stessa distanza dal sole avrebbe una temperatura di circa 5,3\u00a0\u00b0C. Dato che la Terra riflette il 30% circa della radiazione ricevuta dal Sole, la temperatura effettiva del pianeta sarebbe di circa -18\u00a0\u00b0C, cio\u00e8 circa 33 gradi centigradi in meno di quella attuale. Secondo la teoria dell'effetto serra \u00e8 il vapore acqueo il principale gas a provocare l'effetto serra terrestre mentre si riteneva che gli altri gas presenti nell'atmosfera, apportassero un contributo trascurabile.\nNei primi anni del Novecento, il chimico svedese Svante Arrhenius introdusse l'ipotesi che l'aggiunta della CO2 in atmosfera per mano antropica in seguito all'industrializzazione, avrebbe potuto intensificare il fenomeno dell'effetto serra naturale. Successivamente Arrhenius si spinse oltre affrontando per la prima volta il problema noto in climatologia come \"problema del raddoppio\" della CO2 in atmosfera: Arrhenius calcol\u00f2 manualmente che se la concentrazione di CO2 fosse cresciuta del 50%, come conseguenza la temperatura sarebbe salita di 4,1\u00a0\u00b0C sulla Terra e 3,3\u00a0\u00b0C negli oceani.\nIl quinto rapporto del Gruppo intergovernativo sul cambiamento climatico (IPCC, un comitato scientifico internazionale insediato dall'ONU negli anni novanta) enuncia come la maggior parte dell'aumento osservato nella temperatura media globale dalla met\u00e0 del XX secolo \u00e8 molto probabilmente dovuto all'aumento osservato della concentrazione di gas-serra antropogenici.\nNel 2017 secondo un rapporto della Cdp (Carbon Disclosure Project) il 71% delle emissioni globali di CO2 sarebbe imputabile a 100 aziende. Le pi\u00f9 rilevanti tra queste sono: l\u2019industria carboniera cinese che risulta responsabile del 14% delle emissioni, la Saudi Aramco Oil Company (4,5%), la russa Gazprom, (3,9%), National Iranian Oil Company (2,3%), ExoonMobil Corp (2%), Coal India (1,9%), Petroleos Mexicanos (1,9%), Russia Coal (1,9%), Royal Dutch Shell Plc (1,7%), China National Petrolum Corp (1,26%).\nDescrizione.\nL'effetto serra agisce direttamente sul trasferimento radiativo nell'atmosfera terrestre: i raggi solari a corta lunghezza d'onda penetrano facilmente nell'atmosfera raggiungendo in buona parte la superficie del pianeta Terra, dove vengono in parte riflessi ed in parte assorbiti dalla superficie e convertiti in calore. Il calore viene dissipato verso lo spazio sotto forma di irraggiamento infrarosso, secondo le leggi fondamentali dell'irradiazione elettromagnetica (legge del corpo nero di Planck, legge di Stefan-Boltzmann e legge di Wien). L'interferenza dei gas serra (sotto forma di assorbimento o opacit\u00e0) alla dissipazione della radiazione infrarossa terrestre comporta l'accumulo di energia termica in atmosfera e quindi l'innalzamento della temperatura superficiale fino al raggiungimento di un punto di equilibrio termico-radiativo tra radiazione solare in arrivo e radiazione infrarossa in uscita.\nL'inquinamento atmosferico dovuto alla continua e crescente combustione di fonti fossili a scopo energetico, alla deforestazione tropicale, all'agricoltura industrializzata e all'estensione della pratica dell'allevamento di bestiame, determina un aumento dei gas serra in atmosfera in particolare dell'anidride carbonica (CO2), del metano (CH4), del protossido di azoto o ossido di azoto (N2O) e dell'ozono (O3) innalzando cos\u00ec l'effetto serra naturale di una componente antropica e dando origine ai cambiamenti climatici attuali sotto forma di riscaldamento globale. Quanto agli effetti sul vapore acqueo essi sono indiretti (aumento dell'evaporazione dalla superficie oceanica in seguito a riscaldamento) e ancora poco compresi.\nNel sistema solare, oltre che sulla Terra, l'effetto serra regola le condizioni termiche sui pianeti Marte, Venere e sul satellite Titano, mentre la nostra Luna, priva di atmosfera e quindi di effetto serra, presenta escursioni di temperatura fortissime fra il giorno e la notte e fra le zone in ombra e quelle illuminate.\nDinamica del fenomeno sulla Terra.\nL'effetto serra \u00e8 la capacit\u00e0 dell'atmosfera di trattenere pi\u00f9 o meno calore: non \u00e8 un fenomeno unico, ma raggruppa tutti quei fenomeni (locali o globali, di breve o lunga durata) che fanno variare il contenuto atmosferico di vapore acqueo, CO2 e metano.\nInfatti, un'atmosfera pi\u00f9 umida, cio\u00e8 con maggior contenuto di vapore acqueo, trattiene pi\u00f9 calore di un'atmosfera meno umida; un'atmosfera che contiene pi\u00f9 CO2 o metano, trattiene pi\u00f9 calore di un'atmosfera con minor contenuto di questi gas.\nLa superficie terrestre viene riscaldata sfruttando l'energia proveniente dal Sole in 2 modi: per 1/3 grazie all'assorbimento diretto dell'energia proveniente dal Sole e per 2/3 a causa del contatto con l'atmosfera che riesce a rimanere calda trattenendo, grazie all'effetto serra, l'energia \"solare\" riemanata dalla superficie terrestre sotto forma di radiazione infrarossa (l'atmosfera infatti non \u00e8 scaldata direttamente dai raggi solari ma dalla superficie terrestre quando assorbe i raggi solari).\nAnalizzando il Bilancio energetico Sole - Terra si pu\u00f2 notare che parte dell'energia proveniente dal Sole (il 55%) viene immediatamente riflessa dalle nubi e dagli aerosol presenti nell'atmosfera, mentre parte (il 45%) riesce a raggiungere la superficie terrestre e viene assorbita dalla Terra (assorbita dai mari, dalle rocce, dai suoli, dalla vegetazione).\nLa Terra riemette l'energia assorbita sotto forma di radiazioni infrarosse e parte di esse (il 35%) riescono a sfuggire all'atmosfera venendo irradiate nello spazio, parte (il 65%) vengono imprigionate e trattenute dall'atmosfera che per questo motivo si scalda (soprattutto negli strati pi\u00f9 vicini alla superficie terrestre).\nQuando si parla di aumento o diminuzione dell'effetto serra ci si riferisce proprio all'aumento o alla diminuzione della capacit\u00e0 di trattenere calore da parte dell'atmosfera dovuta ad una variazione della concentrazione dei gas serra: \u00e8 ovvio che se l'atmosfera riesce a trattenere pi\u00f9 calore si avr\u00e0 un innalzamento della temperatura interna del pianeta, se l'atmosfera riesce a trattenere meno calore si avr\u00e0 una diminuzione delle temperature.\nTuttavia l'effetto serra non coincide e non deve essere confuso con il semplice aumento o diminuzione della temperatura terrestre. Non \u00e8 detto infatti che un aumento o diminuzione della temperatura della Terra sia dovuta alla sola variazione dell'effetto serra: ad esempio quando nel passato \u00e8 arrivata maggior energia dal Sole sulla Terra (a causa di variazioni orbitali terrestri e/o maggiore attivit\u00e0 solare), si \u00e8 avuto un innalzamento delle temperature senza che sia necessariamente variato il peso dovuto all'effetto serra. In questo caso la capacit\u00e0 dell'atmosfera di trattenere calore non \u00e8 variata e l'aumento di temperatura \u00e8 dovuto solo al fatto che maggior energia dal Sole \u00e8 entrata in gioco nel sistema climatico terrestre.\nSebbene l'effetto serra sia un fenomeno legato all'equilibro termico terrestre sul medio-lungo periodo cio\u00e8 a scala climatica, esistono molti altri fattori che contribuiscono ad alzare o abbassare l'effetto serra localmente e su scala temporale meteorologica: alcuni di questi fattori sono interni all'atmosfera (piogge, spostamenti di masse d'aria umide, annuvolamenti, contenuto di vapore acqueo, CO2, metano,\u2026) altri sono esterni (evaporazione dei mari, scambio CO2 tra mare e atmosfera, respirazione del mondo vegetale e animale, azione batterica nei terreni, emissioni vulcaniche,\u2026). In una situazione di equilibrio termico ideale (tanta energia assorbita quanta riemessa) tutti questi fattori compartecipano, apportando localmente contributi tali da annullarsi a vicenda, facendo rimanere il sistema in equilibrio termico sul lungo periodo in media globale.\nQuando si parla di aumento o diminuzione dell'effetto serra si parla della tendenza di tutti questi fattori a trovare un nuovo equilibrio globale verso una situazione di pi\u00f9 alta o pi\u00f9 bassa temperatura. Va sottolineato che i fattori che formano il clima (venti, piogge, evaporazione, correnti oceaniche...) sono sempre generati da situazioni di non equilibrio termico locale: ad esempio i venti, le piogge, lo spostamento di nuvole e masse d'aria, ecc. nascono tutti dagli squilibri termici generati dalla diversa insolazione che subiscono le varie parti del globo terrestre (si formano cos\u00ec i campi di alta e bassa pressione, i movimenti delle correnti oceaniche...). L'effetto serra \u00e8 dunque elemento riequilibratore del clima, agisce a carattere locale, viene alterato continuamente su aree pi\u00f9 o meno estese ma dona un equilibrio termico a carattere globale. Proprio l'equilibrio termico globale fa s\u00ec che si possano riequilibrare le alterazioni a carattere locale e proprio grazie alla compensazione delle alterazioni locali (alcune positive altre negative) si pu\u00f2 mantenere un determinato equilibrio termico globale.\nL'effetto serra agisce realizzando effetti di retroazione negativa sul sistema climatico evitando che il sistema Terra entri in uno stato di squilibrio termico. Quando un fattore tende a fare alzare l'effetto serra il sistema clima reagisce con effetti di raffreddamento, quando l'effetto serra tende ad abbassarsi si avranno effetti di riscaldamento: alterando un parametro che squilibra il sistema climatico (insolazione, evaporazione, piogge, annuvolamento, attivit\u00e0 vegetale, animale o batterica, attivit\u00e0 vulcanica, contenuto gas serra,\u2026) il sistema reagisce in maniera tale da riequilibrare la variazione che il clima subisce sia a livello locale (pi\u00f9 velocemente) che a livello globale (in maniera pi\u00f9 lenta). Se un fattore fa aumentare l'effetto serra (maggior contenuto di vapore acqueo o di CO2,\u2026) allora il sistema subir\u00e0 una variazione che sviluppa quegli elementi che riequilibrano il clima (aumento delle perturbazioni atmosferiche che rilasciano il vapore acqueo contenuto nell'atmosfera, maggior sviluppo del mondo vegetale che consuma acqua e CO2,\u2026).\nFattori di influenza.\nI fattori che influenzano l'effetto serra sono molti (alcuni ancora non ben conosciuti) e si comportano in maniera diversa tra loro.\nAlcuni sono fenomeni locali (piogge, evaporazione, venti, annuvolamenti ecc...) altri hanno comportamenti pi\u00f9 globali (campi di alta o bassa pressione, spostamenti di masse d'aria, variazione del contenuto atmosferico globale di vapore acqueo, CO2 o metano, correnti oceaniche,\u2026), alcuni provocano variazione di breve durata (ore, giorni, settimane) altri di lunga durata (anni, decenni, secoli,\u2026): \nEffetto serra e cambiamenti climatici.\nIl sistema climatico \u00e8 caratterizzato da due principali fattori:\nIn questo contesto l'effetto serra si presenta come il fenomeno che regola i rapporti tra ciclicit\u00e0 e variabilit\u00e0 climatica rendendo il sistema clima un sistema attivo autoregolante e retroattivo: infatti cambiando un parametro climatico (insolazione, umidit\u00e0 dell'aria,\u2026) l'effetto serra reagisce in maniera tale da far tornare regolari e costanti le condizioni energetiche totali del sistema Terra.\nPi\u00f9 in particolare per effetto serra si intendono tutti quei fenomeni attraverso i quali la natura interviene a regolare la capacit\u00e0 dell'atmosfera di trattenere o meno l'energia proveniente dal Sole. L'effetto serra, pur avendo una certa regolarit\u00e0 per lunghi periodi, non ha valori fissi e continui nel tempo ma varia continuamente anche durante le stagioni dell'anno: contrariamente a quanto si potrebbe pensare, d'estate (quando \u00e8 pi\u00f9 caldo) l'effetto serra \u00e8 minimo mentre d'inverno \u00e8 massimo (proprio perch\u00e9 quando \u00e8 pi\u00f9 freddo l'atmosfera tende a trattenere di pi\u00f9 il \"poco calore\" che arriva dal Sole). \nAd esempio d'estate quando \u00e8 massima l'insolazione (l'energia solare che arriva sulla Terra), diminuisce il potenziale serra dell'atmosfera poich\u00e9 diminuisce l'umidit\u00e0 dell'aria (ossia il contenuto di vapore acqueo) ed \u00e8 minimo il contenuto di CO2 (grazie al consumo di CO2 delle piante in estate): l'atmosfera quindi, trattiene minor calore al suo interno. Al contrario d'inverno, quando l'insolazione \u00e8 minima (cio\u00e8 \u00e8 minima l'energia che proviene dal sole), \u00e8 massimo il potenziale serra dell'atmosfera, poich\u00e9 \u00e8 massima sia l'umidit\u00e0 dell'atmosfera sia il contenuto di CO2 (le piante in inverno ne consumano molto meno): l'atmosfera riesce a trattenere maggiore energia al suo interno. Questa caratteristica \u00e8 facilmente osservabile di notte in inverno: \u00e8 noto che, quando osserviamo un cielo invernale pieno di stelle, ci dobbiamo aspettare una notte fredda, con possibili gelate notturne, mentre una serata con cielo nuvoloso \u00e8 di sicuro meno fredda.\nUn altro esempio comune di effetto serra \u00e8 quello che interviene nei cicli giornalieri del clima ossia l'alternanza giorno-notte e le variazioni di temperatura ad essa associata: la ciclicit\u00e0 in questo caso riguarda le temperature che a causa dell'insolazione sono massime intorno alle ore 12-15 del pomeriggio e minime intorno alle 3-5 di notte; la variabilit\u00e0 \u00e8 data dalle piogge e dagli spostamenti di masse d'aria (pi\u00f9 o meno calde e umide) che possono investire una zona e cambiare il \"tempo\" di uno o pi\u00f9 giornate. L'effetto serra, si mostra attraverso le piogge (ossia la perdita di umidit\u00e0 da parte dell'atmosfera), l'evaporazione o il movimento di masse d'aria umida (ossia l'arricchimento d'umidit\u00e0 dell'atmosfera) e il movimento o la formazione di corpi nuvolosi (cio\u00e8 il tentativo di isolare una zona e diminuire l'insolazione respingendo i raggi solari). Tutti questi sono fenomeni che possono investire una zona in un momento della giornata o persistere per pi\u00f9 giornate. Attraverso le piogge, l'evaporazione e i movimenti d'aria e nuvole, l'effetto serra interviene giornalmente (e in modo diverso da zona a zona) regolando la capacit\u00e0 dell'atmosfera di trattenere energia, in maniera tale da mantenere regolare e costante il rapporto tra l'energia che nel trascorrere dei giorni arriva sulla Terra e l'energia che la Terra perde. In pratica l'effetto serra opera attraverso l'atmosfera (regolando la concentrazione in atmosfera di vapore acqueo, anidride carbonica, metano, ecc.) ed ha come obbiettivo la mitigazione del clima eliminando gli eccessi di riscaldamento o gli eccessi di raffreddamento ai quali \u00e8 soggetta la Terra a causa dei suoi moti.\nQuindi l'effetto serra non \u00e8 un fenomeno fisso e sempre costante ma \u00e8 un fenomeno che varia per regolare il clima e le sue variazioni sono sia di carattere giornaliero, sia di carattere stagionale e varia anche per cicli climatici molto pi\u00f9 lunghi come nel caso dell'alternarsi di periodi glaciali e interglaciali (cicli di migliaia di anni) o addirittura di ere glaciali e interglaciali (cicli di milioni di anni). Non tutti i gas che formano l'atmosfera hanno una capacit\u00e0 serra (cio\u00e8 una capacit\u00e0 a trattenere calore) ed \u00e8 ancora aperta la discussione sulla maggiore o minore influenza dei vari gas serra (cio\u00e8 quelli che hanno pi\u00f9 o meno capacit\u00e0 a trattenere calore), tra i quali i pi\u00f9 importanti sono:\nSurriscaldamento globale.\nLa composizione dell'atmosfera \u00e8 cambiata molto nel corso della storia della Terra a causa di fattori geologici (emissioni vulcaniche, emissioni gas terrestri, assorbimento o emissioni degli oceani, ecc.) e biologici (attivit\u00e0 batteriche, respirazione di piante e animali, attivit\u00e0 degli organismi viventi, ecc.): con essa \u00e8 cambiata anche la capacit\u00e0 dell'atmosfera di trattenere pi\u00f9 o meno calore e l'effetto serra del pianeta ha subito una continua e lenta evoluzione.\nAnche l'uomo, come tutto il mondo biologico, con le sue attivit\u00e0 (respirazione, coltivazione, allevamento, consumo di energia, bonifica delle paludi, salvaguardia degli ecosistemi, risanamento dei suoli, cementificazione, ecc.) influenza in molti modi l'ambiente in cui vive.\nSecondo la teoria del surriscaldamento globale, l'attuale riscaldamento del clima terrestre ha sia una parte naturale dovuta alle normali variazioni climatiche, sia una parte artificiale dovuta all'azione umana: si ritiene che l'uomo incida sull'atmosfera apportando un aumento eccessivo di CO2 e metano (soltanto la met\u00e0 della CO2 prodotta viene assorbita dai mari) e proprio questo aumento di gas \u00e8 ritenuto responsabile della parte artificiale nell'aumento della temperatura terrestre.\nInfatti una grande impennata nella concentrazione atmosferica di gas come CO2 e metano si \u00e8 registrata con l'utilizzo di combustibili fossili, che ha intaccato le riserve geologiche di carbonio alterandone il ciclo, e con la maggior produzione di metano dovuta ad un'esplosione dell'allevamento di bestiame (suini e bovini) e delle colture a sommersione (per esempio il riso).\nAnche prodotti di sintesi, quali i clorofluorocarburi (CFC) ed i perfluorocarburi, contribuiscono - oltre al noto problema del buco dell'ozono - all'intensificazione dell'effetto serra.\nUna possibile importante fonte di rilascio del gas serra metano nell'atmosfera \u00e8 il fondale oceanico quando \u00e8 sottoposto al riscaldamento globale stesso. \nUn rapporto stima che entro il 2052 la temperatura media del pianeta salir\u00e0 di due gradi, mentre entro il 2080 il surriscaldamento raggiunger\u00e0 i 2.8 gradi Celsius, con conseguenze potenzialmente drammatiche per l'ambiente e per lo stesso genere umano. Nel 2012 viene calcolato che la quantit\u00e0 di gas serra emessa in un anno \u00e8 doppia rispetto a quella che pu\u00f2 essere assorbita da foreste e oceani.\nI Paesi che emettono la maggior parte dei gas serra sono i Paesi pi\u00f9 industrializzati, Stati Uniti in testa, ma da alcuni anni il ruolo dei Paesi in via di sviluppo in quest'ambito sta crescendo in maniera esponenziale in relazione alla crescita della produzione interna, dell'approvvigionamento energetico e dell'accesso alle tecnologie.\nUn primo tentativo di limitare l'alterazione climatica indotta dall'uomo \u00e8 il Trattato delle Nazioni Unite sul clima (UNFCCC), stipulato nel 1992 a Rio. Esso vede nel \"Protocollo di Ky\u014dto\" il primo strumento di attuazione di una politica ambientale pi\u00f9 responsabile. Alcuni Paesi come gli Stati Uniti, pur avendo sottoscritto il Trattato hanno deciso di non aderire al Protocollo, inizialmente citando studi in cui si metteva in dubbio la responsabilit\u00e0 delle attivit\u00e0 antropiche, poi, nel 2005, sostenendo che l'economia americana non sarebbe pronta ad effettuare la transizione verso un minore impatto ambientale. La sede dell'UNFCCC si trova a Bonn. L'ultimo atto della lotta alle emissioni di CO2 si \u00e8 avuto al G20 dell'Aquila in cui si \u00e8 deciso che i paesi industrializzati dovranno assumere la guida del processo per contribuire in maniera determinante alla riduzione delle emissioni di CO2 secondo una condivisione equilibrata delle responsabilit\u00e0."}
{"id": "2306370", "revid": "339392", "url": "https://it.wikipedia.org/wiki?curid=2306370", "title": "Viktor Zaslavsky", "text": ""}
{"id": "2306371", "revid": "297745", "url": "https://it.wikipedia.org/wiki?curid=2306371", "title": "Egidio Dall'Olio", "text": ""}
{"id": "2306376", "revid": "436907", "url": "https://it.wikipedia.org/wiki?curid=2306376", "title": "The Bad the Worse and the Out of Print", "text": "The Bad the Worse and the Out of Print \u00e8 una raccolta di b-side e rarit\u00e0 del gruppo pop punk statunitense The Bouncing Souls, pubblicato l'8 ottobre 2002. Include tracce di EP e compilation, cover, versioni alternative di alcune canzoni, oltre a demo e outtake."}
{"id": "2306386", "revid": "228587", "url": "https://it.wikipedia.org/wiki?curid=2306386", "title": "Corcovado", "text": ""}
{"id": "2306391", "revid": "123349030", "url": "https://it.wikipedia.org/wiki?curid=2306391", "title": "Parco nazionale del Corcovado", "text": " \nParco nazionale del Corcovado (\"Parque Nacional Corcovado\") pu\u00f2 riferirsi a:"}
{"id": "2306392", "revid": "466539", "url": "https://it.wikipedia.org/wiki?curid=2306392", "title": "4\u00aa edizione dei Satellite Awards", "text": "La quarta edizione dei Satellite Award si \u00e8 tenuta il 16 gennaio 2000."}
{"id": "2306395", "revid": "121044423", "url": "https://it.wikipedia.org/wiki?curid=2306395", "title": "Statu Quo (firmano)", "text": "Lo Statu Quo \u00e8 un firmano emanato dalla Sublime porta l'8 febbraio 1852 (a conferma di un precedente firmano del 1767) che regola i diritti di propriet\u00e0 e di accesso delle comunit\u00e0 cristiane all'interno di tre santuari di Terra Santa: \nIl decreto entra nei dettagli in merito agli spazi, agli orari e ai tempi delle funzioni, agli spostamenti, ai percorsi e al modo di realizzarli.\nStoria.\nL'odierna validit\u00e0 giuridica dello Statu Quo \u00e8 garantita dal Trattato di Berlino del 1878, che ne proclama l'inviolabilit\u00e0 all'articolo 62 nonch\u00e9, caduto l'Impero Ottomano, inizialmente dalle decisioni del Mandato britannico della Palestina e successivamente dall\"'Accordo Fondamentale\" siglato nel 1993 tra Israele e Santa Sede, in cui Israele si impegna a far osservare il regime giuridico dello Statu Quo. Nel 2000, la Santa Sede e l'OLP hanno siglato un accordo analogo.\nTale situazione oggi \u00e8 considerata un dato di fatto acquisito. Per questo, ogni cambiamento deve essere preso di comune accordo, senza alcun intervento esterno, sia esso di carattere politico o civile.\nCos\u00ec \u00e8 stato per i lavori di ristrutturazione di met\u00e0 1900, a causa delle precarie condizioni statiche della Basilica del Santo Sepolcro.\nLe comunit\u00e0 nel Santo Sepolcro, oltre ai Latini (rappresentati secondo lo Statu Quo dall'Ordine francescano), sono gli ortodossi Greci, gli Armeni, i Copti, i Siri e gli Etiopi.\nNessuna delle comunit\u00e0 controlla l'ingresso principale.\nNel 1192, Saladino assegn\u00f2 tale responsabilit\u00e0 a due famiglie musulmane del vicinato.\nAi Ghudayya (Joudeh) fu affidata la chiave mentre i Nusayba (Nusseibeh), che erano custodi della chiesa sin dai tempi del Califfo Omar nel 637, conservarono la posizione di custodi della porta. \nQuesta sistemazione \u00e8 rimasta immutata fino a oggi: due volte ogni giorno, un membro della famiglia Joudeh porta la chiave alla porta, che \u00e8 chiusa e aperta da un Nusseibeh."}
{"id": "2306399", "revid": "767487", "url": "https://it.wikipedia.org/wiki?curid=2306399", "title": "Live (The Bouncing Souls)", "text": "Live \u00e8 il primo album dal vivo del gruppo musicale statunitense The Bouncing Souls, pubblicato il 22 novembre 2005 dalla Chunksaah Records."}
{"id": "2306407", "revid": "1522738", "url": "https://it.wikipedia.org/wiki?curid=2306407", "title": "Carlotta di Meclemburgo-Strelitz", "text": ""}
{"id": "2306408", "revid": "23066293", "url": "https://it.wikipedia.org/wiki?curid=2306408", "title": "Distribuzione farmacocinetica", "text": ""}
{"id": "2306413", "revid": "729019", "url": "https://it.wikipedia.org/wiki?curid=2306413", "title": "Deuteruro di idrogeno", "text": "Il deuteruro di idrogeno \u00e8 una molecola biatomica di formula HD composta da due isotopi dell'idrogeno: il prozio (1H) e il deuterio (2H). \nIl deuteruro di idrogeno \u00e8 una componente minoritaria del normale e pi\u00f9 diffuso idrogeno molecolare (H2) e costituisce una delle componenti minori, ma degne di nota, dell'atmosfera di tutti i giganti gassosi, con abbondanze variabili tra le 30 e le 200 parti per milione."}
{"id": "2306420", "revid": "80339", "url": "https://it.wikipedia.org/wiki?curid=2306420", "title": "Vengerovsky", "text": ""}
{"id": "2306422", "revid": "80339", "url": "https://it.wikipedia.org/wiki?curid=2306422", "title": "Vengerovsky rayon", "text": ""}
{"id": "2306424", "revid": "80339", "url": "https://it.wikipedia.org/wiki?curid=2306424", "title": "Distretto di Vengerovo", "text": ""}
{"id": "2306426", "revid": "80339", "url": "https://it.wikipedia.org/wiki?curid=2306426", "title": "Ust-Tarkskij rajon", "text": ""}
{"id": "2306427", "revid": "80339", "url": "https://it.wikipedia.org/wiki?curid=2306427", "title": "Ust-Tarksky rayon", "text": ""}
{"id": "2306428", "revid": "80339", "url": "https://it.wikipedia.org/wiki?curid=2306428", "title": "Ust-Tarksky", "text": ""}
{"id": "2306429", "revid": "80339", "url": "https://it.wikipedia.org/wiki?curid=2306429", "title": "Ust-Tarkskij", "text": ""}
{"id": "2306430", "revid": "80339", "url": "https://it.wikipedia.org/wiki?curid=2306430", "title": "Distretto di Ust'-Tarka", "text": ""}
{"id": "2306432", "revid": "80339", "url": "https://it.wikipedia.org/wiki?curid=2306432", "title": "Distretto di Ust-Tarka", "text": ""}
{"id": "2306438", "revid": "80339", "url": "https://it.wikipedia.org/wiki?curid=2306438", "title": "Zdvinsky", "text": ""}
{"id": "2306439", "revid": "80339", "url": "https://it.wikipedia.org/wiki?curid=2306439", "title": "Zdvinsky rayon", "text": ""}
{"id": "2306440", "revid": "80339", "url": "https://it.wikipedia.org/wiki?curid=2306440", "title": "Distretto di Zdvinsk", "text": ""}
{"id": "2306457", "revid": "228587", "url": "https://it.wikipedia.org/wiki?curid=2306457", "title": "W \u017c\u0142obie le\u017cy", "text": "W \u017c\u0142obie le\u017cy (= \u201cGiace in una/nella mangiatoia\u201d) \u00e8 un tradizionale canto natalizio polacco, il cui testo \u00e8 attribuito a Piotr Pow\u0119ski, meglio conosciuto come Piotr Skarga (1536 \u2013 1612), anche se l'origine potrebbe anche essere pi\u00f9 antica. La melodia utilizzata \u00e8 invece del XVII \u2013 XVIII secolo, utilizzata in origine per l'incoronazione di Re Vladislavo IV.\nLa prima pubblicazione fu in una raccolta uscita a Cracovia nel 1838 e curata da Micha\u0142 M. Mioduszewski.\nTesto.\nIl testo, di carattere religioso, parla della Nascita di Ges\u00f9 e si compone di quattro strofe, di nove versi ciascuna:\nW \u017c\u0142obie le\u017cy, \nkt\u00f3\u017c pobie\u017cy \nkol\u0119dowa\u0107 Ma\u0142emu \nJezusowi \nChrystusowi, \ndzi\u015b nas zes\u0142anemu? \nPastuszkowie, przybywajcie, \nJemu wdzi\u0119cznie przygrywajcie, \njako Panu naszemu.\nMy za\u015b sami \nz piosneczkami \nza wami po\u015bpieszymy, \na tak Tego \nMale\u0144kiego \nniech wszyscy zobaczymy: \nJak ubogo narodzony, \np\u0142acze w stajni po\u0142o\u017cony, \nwi\u0119c Go dzi\u015b ucieszymy.\nNaprz\u00f3d tedy \nniechaj wsz\u0119dy \nzabrzmi \u015bwiat w weso\u0142o\u015bci, \n\u017ce pos\u0142any \nnam jest dany \nEmmanuel w nisko\u015bci. \nJego tedy przywitajmy, \nz Anio\u0142ami za\u015bpiewajmy: \nChwa\u0142a na wysoko\u015bci!\nWitaj Panie, \nc\u00f3\u017c si\u0119 stanie, \n\u017ce rozkosze niebieskie \nopu\u015bci\u0142e\u015b, \na zst\u0105pi\u0142e\u015b \nna te nisko\u015bci ziemskie? \nMi\u0142o\u015b\u0107 moja to sprawi\u0142a, \n\u017ce cz\u0142owieka wywy\u017cszy\u0142a \npod nieba Empirejskie.\nVersioni in lingua inglese.\nInfant Holy, Infant Lowly.\nIl brano ha avuto vari adattamenti in lingua inglese. L'adattamento pi\u00f9 comune \u00e8 \"Infant Holy, Infant Lowly\" (= \u201cBambino santo, bambino umile\u201d), scritto nel 1925 da Edith Margaret Gellibrand Reed (1885 \u2013 1933), che ha curato anche l'arrangiamento, e pubblicato in \"Carols for Choirs\" (vol. 1) e in \"100 Carols for Choirs\".\nInfant holy,\nInfant lowly,\nFor His bed a cattle stall;\nOxen lowing,\nLittle knowing\nChrist the Babe is Lord of all.\nSwift are winging\nAngels singing,\nNowells ringing,\nTidings bringing,\nChrist the Babe is Lord of all.\nFlocks were sleeping,\nShepherds keeping\nVigil till the morning new,;\nSaw the glory,\nHeard the story,\nTidings of a Gospel true.\nThus rejoicing,\nFree from sorrow,\nPraises voicing,\nGreet the morrow,\nChrist the Babe was born for you!\nAltre versioni.\nAltre versioni in lingua inglese sono \"Jesus Holy, Born So Lowly\" (di Walter Ehret, 1963) e \"Stars Were Gleaming\" (di autore anonimo).\nVersioni in altre lingue.\nEsiste anche una versione in spagnolo, a cura di Pablo Fil\u00f3s\nVersioni discografiche.\nNella versione originale in lingua polacca, il brano, \u00e8 stato inciso, tra gli altri, da: Hanna Banaszak, Agata Gajczak, Anna Maria Jopek, Mietek Szcze\u015bniak, ecc.\nNella versione inglese \"Infant Holy, Infant Lowly\", \u00e8 stato inciso, invece, da: Steven Anderson, Kathleen Battle, Rob Blaney, The Cowntdown Kids, Lorie Line, National Philharmonic Orchestra, ecc."}
{"id": "2306468", "revid": "610351", "url": "https://it.wikipedia.org/wiki?curid=2306468", "title": "Hyphaene thebaica", "text": "La palma dum (Hyphaene thebaica ) \u00e8 una specie di palma della sottofamiglia delle Coryphoideae, originaria dell'Africa Orientale.\nDescrizione.\n\u00c8 una palma decidua, con fusto alto sino a 17\u00a0m, del diametro di circa 90\u00a0cm, che si suddivide dicotomicamente assumendo una caratteristica forma a \"Y\", carattere che consente di distinguerla da tutte le altre palme africane.\nLe foglie sono a forma di ventaglio, lunghe sino a 1,8\u00a0m.\n\u00c8 una specie dioica, con piante maschili e piante femminili. L'infiorescenza \u00e8 simile in entrambi i sessi, lunga sino a 1,2\u00a0m, ramificata. L'infiorescenza femminile produce piccoli frutti legnosi, persistenti, lunghi 6\u20138\u00a0cm, lisci, cuboidali, di colore bruno brillante, ciascuno contenente un singolo seme di colore bianco-avorio.\nDistribuzione e habitat.\nL'areale della specie si estende dall'Africa nord-orientale (Ciad, Gibuti, Eritrea, Somalia, Sudan) sino all'Africa centro-occidentale (Camerun, Repubblica Centrafricana, Benin, Burkina Faso, Costa d'avorio, Gambia, Ghana, Mali, Mauritania, Niger, Nigeria, Senegal, Sierra Leone, Togo), all'Egitto e alla penisola arabica.\nUsi.\nUsi rituali.\nLa palma dum era considerata sacra dagli Antichi Egizi e semi della pianta sono stati trovati nelle sepolture di molti faraoni tra cui quella di Tutankhamon.\nUsi commerciali.\nDurante il periodo coloniale italiano, la palma dum ebbe una notevole importanza commerciale perch\u00e9 dai suoi semi veniva tratto il cosiddetto \"avorio vegetale\" per la fabbricazione dei bottoni in sostituzione del \"corozo\" proveniente dal Sud America. Vennero anche aperti stabilimenti industriali per la semi-lavorazione del prodotto a Cheren e ad Agordat. Dopo la guerra l'importanza della palma dum and\u00f2 via via diminuendo essendo progressivamente sostituita sui mercati da prodotti di origine petrolchimica."}
{"id": "2306492", "revid": "249956", "url": "https://it.wikipedia.org/wiki?curid=2306492", "title": "La Ballata del vecchio marinaio", "text": ""}
{"id": "2306498", "revid": "729019", "url": "https://it.wikipedia.org/wiki?curid=2306498", "title": "Stazione di Spini-Zona Industriale", "text": "La fermata ferroviaria Spini-Zona Industriale (la cartellonistica presente in loco riporta semplicemente l'indicazione di \"Zona industriale\") \u00e8 un impianto per il servizio viaggiatori della ferrovia Trento-Mal\u00e9-Mezzana sito nella zona industriale di Spini di Gardolo, una localit\u00e0 a nord di Trento.\nLa gestione della struttura \u00e8 di competenza dell'azienda provinciale Trentino Trasporti.\nStrutture ed impianti.\nSi tratta di una fermata ferroviaria in piena linea con un unico marciapiede, protetto da due coperture di ferro e plastica. Il complesso \u00e8 dotato di una tabella oraria elettronica.\nMovimento.\nL'impianto \u00e8 una fermata a richiesta dei treni regionali Trentino Trasporti, ad esclusione di quelli denominati \"diretti\". Le destinazioni principali sono: Mezzocorona, Mezzolombardo, Cles, Mal\u00e9 e i capolinea di Mezzana e Trento FTM."}
{"id": "2306524", "revid": "1543377", "url": "https://it.wikipedia.org/wiki?curid=2306524", "title": "Francesco Alessandro Ugolini", "text": " \u00c8 considerato uno dei massimi esperti di dialettologia dell'Italia mediana.\nDiscendente da un'antica famiglia perugina di tradizione garibaldina, allievo di Bertoni, ottenne, appena ventiquattrenne, la libera docenza in filologia romanza insegnando prima a Roma, quindi a Torino (1939-1958), e infine a Perugia.\nA lui si devono importanti edizioni critiche di testi dialettali mediani tra cui la pi\u00f9 antica cronaca umbra tramandataci e il poema eroicomico romanesco \"il Jacaccio\" di Giovanni Camillo Peresio. Va annoverato, per i suoi \u00abnumerosi e notevolissimi studi\u00bb sull'argomento, tra i migliori conoscitori del romanesco antico: a lui tra l'altro si deve la denominazione di \"romanesco di prima fase\".\nMedaglia d'oro ai benemeriti della scuola, della cultura e dell'arte nel 1965, fece parte delle Deputazioni di storia patria di Roma, degli Abruzzi e dell'Umbria, nonch\u00e9 dell'Academia de buenas letras di Barcellona."}
{"id": "2306528", "revid": "599013", "url": "https://it.wikipedia.org/wiki?curid=2306528", "title": "Suore orsoline di Maria Immacolata", "text": "Le Suore Orsoline di Maria Immacolata sono un istituto religioso femminile di diritto pontificio: i membri di questa congregazione, dette Orsoline di Piacenza, pospongono al loro nome la sigla O.M.I.\nStoria.\nIl collegio delle Orsoline sorse a Piacenza per iniziativa della duchessa Margherita de' Medici, vedova di Odoardo I Farnese, desiderosa di far nascere nella citt\u00e0 un istituto per l'educazione delle fanciulle nobili a imitazione del collegio delle dame Orsoline di Parma.\nLa scuola venne aperta il 17 febbraio 1649 con il nulla osta del vescovo di Piacenza Alessandro Scappi: i gesuiti, cui era stata affidata la direzione spirituale dell'istituto, diedero l'incarico di organizzare la comunit\u00e0 di religiose insegnanti alla nobile vedova Brigida Morello (1610-1679), considerata la fondatrice della congregazione.\nNel 1920, per iniziativa di Maria Lucrezia Zileri dal Verme, l'istituto venne unito a quello delle Orsoline del Sacro Cuore di Parma, ma le due congregazioni tornarono autonome nel 1923.\nLe costituzioni delle orsoline di Piacenza vennero approvate \"ad experimentum\" dalla Santa Sede il 24 giugno 1928: il 16 giugno 1936 la congregazione ottenne il riconoscimento di istituzione di diritto pontificio e vide approvate definitivamente le sue costituzioni.\nLa Morello \u00e8 stata beatificata da papa Giovanni Paolo II nel 1998.\nAttivit\u00e0 e diffusione.\nLe orsoline si dedicano prevalentemente ad attivit\u00e0 di tipo educativo (istruzione, catechesi, gestione di asili e residenze universitarie), all'animazione parrocchiale e a opere medico-sanitarie.\nOltre che in Italia, sono presenti in India, Brasile, Tanzania, Kenya e Libia: la sede generalizia \u00e8 a Roma.\nAl 31 dicembre 2005 l'istituto contava 801 religiose in 96 case."}
{"id": "2306529", "revid": "110157", "url": "https://it.wikipedia.org/wiki?curid=2306529", "title": "Chiesa di Sant'Agostino (Ancona)", "text": "La ex chiesa di Sant'Agostino si trova ad Ancona.\nStoria e descrizione.\nFu eretta dagli agostiniani nel 1341 con il nome di Santa Maria del Popolo in questo luogo che era il punto di confluenza dei pellegrini per Roma e dalla costa.\nNel 1460 venne commissionata al grande scultore dalmata Giorgio Orsini da Sebenico l'esecuzione del portale, in cui si fondono armonicamente elementi gotici e rinascimentali; su di esso si trovano le statue che raffigurano Santa Monica e San Nicola da Tolentino, San Simpliciano e il beato Agostino Trionfi. Particolarmente ammirato \u00e8 l'altorilievo posto nella lunetta sovrastante l'ingresso, raffigurante \"Sant'Agostino che rigetta i libri eretici mostrando le Sacre Scritture\". Il portale \u00e8 l'ultima opera anconitana di Giorgio da Sebenico, e quella in cui il carattere rinascimentale della sua arte \u00e8 pi\u00f9 evidente.\nDopo la morte dell'Orsini il portale venne completato da altri (Michele di Giovanni da Milano e da Giovanni Veneziano), che vi lavorarono dal 1493 al '94; essi aggiunsero, rispetto al progetto originale, i due bassorilievi a grottesche poste ai lati del portale.\nNel Settecento Luigi Vanvitelli firm\u00f2 un progetto per un rifacimento totale della chiesa, che comprese il suo allungamento e il rifacimento dell'interno; con grande sensibilit\u00e0, l'artista per\u00f2 risparmi\u00f2 il prezioso portale quattrocentesco. Il rosone per\u00f2 venne chiuso e al suo interno venne posto il busto del Padre Eterno dell'Orsini, originariamente posto a coronamento.\nDopo il 1860, con la secolarizzazione operata dall'Unit\u00e0 d'Italia, l'edificio venne profondamente modificato nei suoi esterni, con la separazione dell'area absidale per esigenze di viabilit\u00e0 (e l'adattamento dell'abside come vano scale di un edificio di abitazioni distrutto poi nella seconda guerra mondiale), la troncatura del campanile, la ridefinizione dei prospetti in forma di palazzo quale sede della \"Caserma Cialdini\", fino alla distruzione della facciata con sola salvaguardia del ricco portale e del portone ligneo (datato 1655), inquadrato nel vano arcuato di una parete a finto bugnato. Conseguentemente anche l'interno si presenta ora frazionato in piani e locali, con la completa ed irreversibile cancellazione delle orditure architettoniche vanvitelliane e la dispersione degli arredi fissi e mobili in altre chiese cittadine e del circondario; i dipinti sono parzialmente ora esposti alla Pinacoteca civica Francesco Podesti.\nNella parte posteriore sopravvive, usato attualmente come laboratorio ortopedico, un vano gi\u00e0 denominato \"oratorio di San Nicola da Tolentino\", di cui resta visibile una colonna ed un soppalco che conserva tuttora le originarie volte a crociera costolonate, anche se al presente sono invisibili dall'esterno a causa di una schermatura di vetri smerigliati. In una vecchia guida dello scrittore locale Palermo Giangiacomi veniva menzionata in esso la presenza di affreschi attribuiti a Ludovico Urbani da San Severino Marche.\nSala museale Guglielmo Marconi.\nAttualmente l'ex chiesa \u00e8 sede della \"Sala museale Contrammiraglio Guglielmo Marconi\", dedicata alla storia delle telecomunicazioni e della radio in particolare; la sala museale si articola su 4 ambienti principali inseriti nel vecchio chiostro degli agostiniani. L'idea della mostra permanente, nasce dal fatto che Guglielmo Marconi condusse nel 1904 alcuni importanti esperimenti di trasmissione radiotelegrafica proprio ad Ancona, nei pressi del vecchio faro del Colle dei Cappuccini.\nTra il materiale esposto si segnala:"}
{"id": "2306534", "revid": "767487", "url": "https://it.wikipedia.org/wiki?curid=2306534", "title": "Carigara", "text": "Carigara \u00e8 una municipalit\u00e0 di Terza classe delle Filippine, situata nella Provincia di Leyte, nella Regione di Visayas Orientale.\nCarigara \u00e8 formata da 49 baranggay:"}
{"id": "2306540", "revid": "110157", "url": "https://it.wikipedia.org/wiki?curid=2306540", "title": "Smithsonian Astrophysical Observatory", "text": "Lo Smithsonian Astrophysical Observatory (SAO) \u00e8 un istituto di ricerca della Smithsonian Institution con sede a Cambridge, negli Stati Uniti, dove si \u00e8 unito con Harvard College Observatory (HCO) per formare il Harvard-Smithsonian Center for Astrophysics (CfA).\nIl SAO gestisce e opera il Chandra X-ray Observatory ed anche l'MMT Observatory insieme all'Universit\u00e0 dell'Arizona. Ha pubblicato anche il Catalogo SAO, un catalogo stellare che contiene 258\u00a0997 stelle.\nStoria.\nIl SAO \u00e8 stato fondato nel 1890 da Samuel Pierpont Langley a Washington principalmente per studiare il Sole.\nLangley \u00e8 oggi ricordato soprattutto come pioniere dell'aviazione, ma \u00e8 stato educato come astronomo, ha inventato il bolometro e ha scoperto la radiazione infrarossa dal Sole.\nNel 1955 il SAO viene spostato da Washington a Cambridge, affiliato col HCO per espandere il suo staff, le strutture e soprattutto il suo scopo scientifico. Il primo direttore di questa nuova era \u00e8 stato Fred Whipple, che ha accettato la sfida di creare un network mondiale di monitoraggio satelliti.\nNel 1973 si rafforzano i legami tra il SAO e il HCO e si formalizza la creazione del CfA.\nOggi pi\u00f9 di 300 scienziati sono impegnati al CfA in vasti programmi di ricerca nell'astronomia, astrofisica, scienze della Terra, scienze dello spazio e Scienze dell'educazione.\nIl SAO \u00e8 stato pioniere nello sviluppo di osservatori orbitanti e grandi telescopi a Terra, nell'uso dei computer in problemi astrofisici, nell'integrazione degli studi in laboratorio, astrofisica teorica e osservazioni lungo tutto lo spettro elettromagnetico."}
{"id": "2306546", "revid": "767487", "url": "https://it.wikipedia.org/wiki?curid=2306546", "title": "Dagami", "text": "Dagami \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nDagami \u00e8 formata da 65 baranggay:"}
{"id": "2306554", "revid": "1573940", "url": "https://it.wikipedia.org/wiki?curid=2306554", "title": "Chiesa di San Cirillo (Bressanone)", "text": "La chiesa di San Cirillo (in tedesco \"Kirche von St. Cyrill\") \u00e8 una chiesa cattolica che si trova poco a nord della citt\u00e0 di Bressanone, precisamente a Pinzago (\"Pinzagen\") in Alto Adige, sul sommo dell'omonimo colle (823\u00a0m di altitudine).\nStoria.\nLa chiesa era gi\u00e0 menzionata in un documento storico nel 1283, ma con tutta probabilit\u00e0 essa fu costruita su un precedente edificio pagano.\nNel 1334 un tale \"Thomas Heinrichs des Vollen Knecht zu Brichsen\", ovvero Thomas, servo di Heinrich Voll di Bressanone, dispose tramite lascito che annualmente, nel giorno di san Lorenzo (10 agosto), vengano distribuiti presso la chiesa di San Cirillo pane e formaggio ai poveri. Il frumento per il pane doveva provenire dal \"Geygeracker\", un podere posto immediatamente sotto la chiesa.\nIl soffitto risale al XV secolo, mentre gli arredi al tempo del barocco. Nel corso degli anni la chiesa cadde in uno stato di grave abbandono, fino al 1992, quando fu affidata alla parrocchia di San Michele di Bressanone.\nCol restauro la chiesa \u00e8 tornata ad essere un vivace punto di riferimento per la piet\u00e0 popolare, anche in relazione al \"Sentiero dei Santi d'Europa\" (\"Europa-Besinnungsweg\").\nAffreschi ed arredamenti.\nSu di una facciata della chiesa, si trova un grande affresco di san Cristoforo, assieme alla barbuta San Kummernus, di Maria col Bambino e di san Cirillo, apostolo degli slavi, il quale assicura protezione ai pellegrini ed ai viandanti.\nAltre caratteristiche della chiesa sono il soffitto ligneo con la presenza di alcuni dipinti a rosette e rampicanti, archi trionfali rotondi, finestre ad arco, portale e volta a crociera.\nVie d'accesso.\nPer raggiungere la chiesa, vi sono principalmente due vie:\nIl sentiero dei Santi d'Europa.\nQuesto sentiero \u00e8 la via che solitamente si percorre per salire lungo una via spirituale alla chiesa. Fin dal 1993, si \u00e8 ritenuto opportuno di abbinare la prospettiva della nuova Europa nel segno del cristianesimo con un sentiero che induca alla meditazione.\nLungo il cammino verso l'unit\u00e0 europea non vi sono accompagnatori migliori dei Santi d'Europa, per questo motivo sono stati scelti 23 santi da 18 nazioni europee.\nI capitello - Maria.\nIl primo capitello \u00e8 dedicato a Maria, con un rilievo in bronzo che mostra la Madonna che porge a noi il suo figlio Ges\u00f9. Sotto di esso trovano rifugio gli abitanti della citt\u00e0 da una parte e dall'altra quelli della campagna. Sopra la Madonna si trova lo stemma d'Europa.\nII capitello - Europa.\nIl secondo \u00e8 dedicato ai santi san Benedetto da Norcia, san Cirillo e san Metodio. Presso il capitolo si trova le seguente frase biblica scritta in greco, latino e slavo: \"Se il signore non costruisce la casa, invano vi faticano i costruttori\" (Sal 127,1).\nIII capitello - Evangelizzazione.\nIl terzo capitello \u00e8 dedicato a santa Teresa d'Avila (Spagna), san Pietro Canisio (Paesi Bassi) e san Colombano (Irlanda).\nPresso il capitolo si trova le seguente frase biblica scritta in spagnolo, olandese e irlandese: \"Andate fra tutti i popoli\" (Mt 28,19).\nIV capitello - Giustizia e pace.\nIl quarto capitello \u00e8 dedicato a san Klaus di Fl\u00fce (Svizzera), santa Caterina da Siena (Italia) e san Sergio di Radonez (Russia). Presso il capitolo si trova le seguente frase biblica scritta in tedesco, italiano e russo: \"La giustizia opera la pace\" (Is 32,17).\nV capitello - Salvaguargia del creato.\nIl quinto capitello \u00e8 dedicato a san Giovanni Nepomuceno (Rep. Ceca), san Francesco d'Assisi (Italia) e san Floriano (Austria). Presso il capitolo si trova le seguente frase biblica scritta in ceco, italiano e tedesco: \"Dio vide quanto aveva fatto, ed ecco, era cosa moto buona\" (Gen 1,31).\nVI capitello - Caritas.\nIl sesto capitello \u00e8 dedicato a san Massimiliano Kolbe (Polonia), sant'Elisabetta d'Ungheria e san Martino di Tours (Francia). Presso il capitolo si trova le seguente frase biblica scritta in polacco, ungherese e francese: \"L'avete fatto a me\" (Mt 25,40).\nVII capitello - La famiglia.\nIl settimo capitello \u00e8 dedicato a santa Brigida (Paesi Nordici), sant'Adolph Kolping (Germania) e san Tommaso Moro (Inghilterra). Presso il capitolo si trova le seguente frase biblica scritta in svedese, tedesco ed inglese: \"Dio nei suoi baluardi \u00e8 apprso fortezza inespugnabile\" (Sal 48,4).\nVIII capitello - La Diocesi di Bolzano-Bressanone.\nL'ottavo capitello \u00e8 dedicato a san Giuseppe Freinademetz, san Cassiano e san Vigilio. Presso il capitolo si trova le seguente frase biblica scritta in ladino, italiano e tedesco: \"Custodisci i beni preziosi a te affidati con la forza dello Spirito Santo\" (2 Tim 1,14)."}
{"id": "2306556", "revid": "767487", "url": "https://it.wikipedia.org/wiki?curid=2306556", "title": "Dulag", "text": "Dulag \u00e8 una municipalit\u00e0 di Terza classe delle Filippine, situata nella Provincia di Leyte, nella Regione di Visayas Orientale.\nDulag \u00e8 formata da 45 baranggay:"}
{"id": "2306557", "revid": "1573940", "url": "https://it.wikipedia.org/wiki?curid=2306557", "title": "Zhelaizhai", "text": "Zhelaizhai (cinese \u8005\u4f86\u5be8) (pinyin Zh\u011bl\u00e1izh\u00e0i) \u00e8 un villaggio situato nei pressi del Gobi. Fa parte della contea Yongchang (\u6c38\u660c\u7e23-Y\u014fngch\u0101ng xi\u00e0n), della prefettura di Jinchang (\u91d1\u660c\u5e02-J\u012bnch\u0101ng sh\u00ec) e della provincia di Gansu (\u7518\u8085\u7701-G\u0101ns\u00f9 sh\u011bng).\nStoria.\nZhelaizhai si trova nel corridoio di Hexi. Entr\u00f2 a far parte del territorio cinese solo nel II secolo a.C. sotto la dinastia degli Han Occidentali. Infatti fino al I secolo a.C. era appartenuta alla contea di Fahne (\u756a\u548c\u7e23) (F\u0101nh\u00e9 xi\u00e0n) e alla prefettura di Zhangye (\u5f35\u6396\u90e1) (Zh\u0101ngy\u00e8 j\u00f9n).\nNel 37 d.C. il generale Chen Tang (\u9673\u6e6f) (Ch\u00e9n T\u0101ng) della dinastia degli Han Occidentali attacc\u00f2 gli Xiongnu e port\u00f2 in Cina molti prigionieri di guerra. A questi prigionieri venne assegnata della terra per abitarvi. La zona in cui i prigionieri si insediarono fu chiamata Liqian ed \u00e8 qui che oggi si trova Zhelaizhai.\nLiqian venne resa autonoma da Fahne e ricevette lo status di contea autonoma durante la dinastia degli Han Occidentali. Nei documenti storici gli abitanti di Liqian sono chiamati Liqian Rong (\u9a6a\u976c\u620e) (L\u00edqi\u00e1n R\u00f3ng) o Lushui Hu (\u76e7\u6c34\u80e1) (L\u00fash\u016di H\u00fa). Diversi stati fondati da Cinesi di gruppi etnici diversi dagli Han controllarono Liqian durante il periodo dei Sedici regni. Anche Lushui Hu govern\u00f2 uno di questi stati, il regno degli Liang Settentrionali, dal 401 d.C. al 439 d.C. Gli Wei settentrionali conquistarono gli Liang Settentrionali. Negli anni successivi Liqian venne governata dagli Wei Settentrionali, dagli Wei Occidentali, dagli Zhou Settentrionali e infine dalla dinastia Sui che riunific\u00f2 la Cina nel 589. La contea di Liqian venne nuovamente unita a quella di Fahne intorno al 592.\nTeoria romana.\nI risultati di uno studio internazionale intitolato \u00abGli antichi romani arrivarono in Cina prima di Marco Polo\u00bb, mette in luce come molto prima che Marco Polo mettesse piede in Catai, o che la mitica Via della Seta venisse aperta, i romani erano gi\u00e0 in Cina, a fondare una colonia sul limitare del deserto dei Gobi. \nQuesta ipotesi \u00e8 stata proposta da alcuni studiosi, ma non tutti gli esperti mondiali in fatto di storia sono concordi, dato che non ci sono ancora prove certe, ma sulla base della rilettura di antichi documenti del V secolo d.C. e della scoperta di nuovi reperti, \u00e8 emerso che vicino al villaggio di Zhelaizhai, nella provincia del Gansu, sorgeva una citt\u00e0 chiamata Liqian. Un nome usato a quei tempi in Cina per indicare il potente impero romano. Secondo lo storico locale Guang Heng solo due citt\u00e0 cinesi portano il nome dato dagli stranieri (stranieri che sono venuti da lontano). Zhelaizhai non era certo dietro l'angolo per un viaggiatore dell'antico impero romano vissuto peraltro circa duemila anni fa. Tanto pi\u00f9 che per raggiungerla, a quei tempi, si doveva passare attraverso l'impero dei Parti (l'attuale Iran e Iraq), nemico giurato di Roma. Lo studioso statunitense Homer Hasenpflug Dubs, che gi\u00e0 nel 1955 aveva avanzato l'ipotesi dell'esistenza di una citt\u00e0 romana nella Cina antica, sostiene che i coloni fondatori non erano altro che legionari alle dipendenze di Crasso, che nel 53 a.C. avvi\u00f2 una campagna contro i Parti. Fatti prigionieri e poi in seguito fuggiti, questi avrebbero gettato le fondamenta di una citt\u00e0 - descritta in un libro della dinastia cinese degli Han e adesso analizzato da lui in dettaglio - circondata da una doppia palizzata in legno. Una struttura che all'epoca veniva costruita solo dai Romani. Hueng ribadisce la presenza a Zhelaizai di una popolazione di origine non cinese (capelli castani e occhi chiari). Questa rilettura dei testi antichi verrebbe confermata anche dal ritrovamento locale di vasi di terracotta con disegni di soldati schierati \u00aba testuggine\u00bb. Ovvero, la formazione tipica da battaglia degli antichi romani. "}
{"id": "2306564", "revid": "26630", "url": "https://it.wikipedia.org/wiki?curid=2306564", "title": "Ripresa (metrica)", "text": "La ripresa, detta anche \"respos\" o \"refrain\", \u00e8 un ritornello che si lega alle precedenti strofe in modo che l'ultima rima possa essere ripresa dalla rima dell'ultimo verso della strofa.\nIn provenzale, il ritornello veniva cantato nella ballata dal coro. Nel \"De vulgari eloquentia\" di Dante viene chiamata \"responsorium\"."}
{"id": "2306565", "revid": "599013", "url": "https://it.wikipedia.org/wiki?curid=2306565", "title": "Chiesa di San Desiderio (Genova)", "text": "La chiesa di San Desiderio \u00e8 un luogo di culto cattolico situato nel quartiere di San Desiderio, in via alla Chiesa, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di San Martino-Valle Sturla dell'arcidiocesi di Genova.\nStoria e descrizione.\nSecondo le fonti storiche, supportate dai ritrovamenti nel 1969 di antichi reperti, la primaria chiesa fu edificata nel XIII secolo in stile romanico sui resti di una gi\u00e0 preesistente cappella dedicata al santo. La prima citazione ufficiale dell'edificio \u00e8 risalente in un lascito per le sante messe del 1198.\nOriginariamente ad unica navata sub\u00ec trasformazioni alla sua struttura interna tra il XVI e XVII secolo quando le furono aggiunte al corpo principale le due navate laterali. Nel corso dei secoli la chiesa fu interessata da numerosi interventi conservativi e restaurativi; una prima segnalazione della \"cattiva stabilit\u00e0\" viene documentata in una relazione del fiscale arcivescovile datata al 15 settembre del 1627. Gli ultimi restauri si attuarono tra il 1969 e il 1970.\nL'attiguo campanile fu innalzato nel 1405 grazie al contributo del notaio Deserino de Patino e fino al XVII secolo presentava una guglia, sostituita in seguito da una piccola cupola, nella parte finale. Fu un altro locale benefattore, Giovanni Battista Olcese di Angelo, a contribuire con fondi personali nel 1723 al restauro della cappella interna dedicata alla Madonna del Rosario.\nDurante la guerra di successione austriaca, che sconvolse Genova e il circondario nel 1747, sub\u00ec notevoli danni alla struttura nonch\u00e9 furti di oggetti sacri.\nTra i rettori della chiesa vi fu Amedeo Casabona colui che diverr\u00e0, nel 1917, vescovo di Chiavari.\nLa volta con l'affresco \"Martirio di san Desiderio\" \u00e8 opera del pittore Giovanni Battista Ghigliotti datata al 1904. Nel pilastro a sinistra della navata vi \u00e8 un affresco datato al XVI secolo raffigurante la \"Madonna col Bambino\"; nella zona absidale le statue di \"san Domenico\", di \"santa Caterina\" e della \"Madonna col Bambino\" della scuola del Maragliano."}
{"id": "2306567", "revid": "838137", "url": "https://it.wikipedia.org/wiki?curid=2306567", "title": "Porsche 005", "text": "Il Porsche 005 (designazione ufficiale RLM Porsche 109-005) era un motore aeronautico turbogetto a compressore assiale realizzato dall'azienda tedesca Porsche durante il periodo della seconda guerra mondiale.\nRimasto allo stadio di prototipo, lo 005 era stato progettato per essere utilizzato come propulsore del progetto FZG 76B, la versione pilotata a lungo raggio della bomba volante Fieseler Fi 103, designazione ufficiale FZG 76, meglio nota con il nome di V-1."}
{"id": "2306573", "revid": "23068894", "url": "https://it.wikipedia.org/wiki?curid=2306573", "title": "Colono (agricoltura)", "text": ""}
{"id": "2306574", "revid": "23068902", "url": "https://it.wikipedia.org/wiki?curid=2306574", "title": "Mezzadro", "text": ""}
{"id": "2306575", "revid": "767487", "url": "https://it.wikipedia.org/wiki?curid=2306575", "title": "Il mercante di Venezia (film 2004)", "text": "Il mercante di Venezia (\"The Merchant of Venice\") \u00e8 un film del 2004 diretto da Michael Radford, tratto dall'omonima opera teatrale di William Shakespeare.\n\u00c8 stato proiettato per la prima volta alla 61\u00aa Mostra internazionale d'arte cinematografica di Venezia (fuori concorso), dunque proprio nella citt\u00e0 nella quale \u00e8 ambientato ed \u00e8 stato parzialmente girato. Alcune scene del film sono state girate a Vicenza e al Castello di Thiene.\nTrama.\nVenezia, 1596. Bassanio chiede ad Antonio 3000 ducati per corteggiare Porzia, ereditiera di Belmonte. Antonio \u00e8 ricco, ma molti dei suoi soldi sono investiti in navi da carico ancora in viaggio. Si rivolge allora all'ebreo Shylock, che gli fa una proposta capestro: entro tre mesi, qualora la somma non gli venga restituita, avr\u00e0 in cambio una libbra di carne del corpo di Antonio, come vendetta per le numerose vessazioni antisemite subite dallo stesso Antonio. Porzia secondo il volere paterno pu\u00f2 sposare solo chi superer\u00e0 la prova dei tre scrigni. Bassanio non si lascia ingannare e conquista la mano della giovane, con grande gioia di quest'ultima che si \u00e8 innamorata di lui a prima vista.\nArriva la notizia che le navi di Antonio sono naufragate e lui non pu\u00f2 pagare il debito. Le parti in causa si riuniscono davanti al Doge e nonostante Bassanio (sostenuto economicamente da Porzia) offra a Shylock di restituirgli il doppio della somma l'usuraio ebreo animato da spirito di vendetta rifiuta pretendendo a tutti i costi la libbra di carne. Il destino di Antonio sembra segnato, poich\u00e9 anche il Doge in persona non pu\u00f2 far altro che appellarsi alla clemenza di Shylock non trovando difetti in grado di invalidare il contratto.\nTuttavia Porzia arriva a Venezia travestita da dottore della legge. Il Doge aveva precedentemente fatto convocare un esperto dalla vicina Universit\u00e0 di Padova, il Dotto Bellario, cugino di Porzia. Porzia si reca a Padova e, d'intesa con Bellario, si presenta di fronte al Doge, sostenendo che Bellario aveva avuto degli impegni e pertanto inviava a dirimere la questione un giovane, ma valente giureconsulto. Riesce a salvare Antonio attraverso un cavillo giuridico: il contratto infatti concede a Shylock di tagliare dal corpo di Antonio una libbra esatta, se dovesse eccedere anche di un solo grammo sarebbe condannato per aggressione verso un cittadino veneziano, inoltre in base alla stessa legge Shylock \u00e8 tenuto a prelevare la sua carne senza spargere una sola goccia di sangue cristiano. Messo di fronte all'oggettiva impossibilit\u00e0 di ottenere la sua vendetta Shylock rinuncia a prelevare la libbra di carne. Inoltre per il suo comportamento \u00e8 costretto a convertirsi al cristianesimo.\nRiprese.\nI principali luoghi di ripresa del film si trovano in Veneto, e comprendono ville e palazzi storici di rilevanza, tra cui:\nA questi luoghi si aggiungono palazzi e luoghi di vario tipo all'interno della laguna di Venezia.\nAccoglienza.\nIncassi.\nNonostante un ottimo giudizio da parte della critica, il film ebbe un riscontro di pubblico disastroso, con un incasso complessivo di soli 21,3 milioni di dollari a fronte dei 30 milioni di costo.\nCritica.\n\"Il mercante di Venezia\" ha ricevuto generalmente critiche positive da parte della critica specializzata. Sull'aggregatore di recensioni Rotten Tomatoes, il film possiede un punteggio di approvazione del 72% basato su 124 recensioni; su Metacritic, il punteggio \u00e8 pari a 63 su 100 basato su 35 recensioni."}
{"id": "2306577", "revid": "125863681", "url": "https://it.wikipedia.org/wiki?curid=2306577", "title": "Psoriasi", "text": "La psoriasi (dal greco \"\u03c8\u03c9\u03c1\u03af\u03b1\u03c3\u03b9\u03c2 - ps\u014dr\u00edasis\", \"condizione di prurito\") \u00e8 una malattia infiammatoria della pelle solitamente di carattere cronico e recidivante. Nella sua patogenesi intervengono fattori autoimmunitari, genetici e ambientali.\nLa psoriasi \u00e8 una patologia di comune riscontro, senza particolari correlazioni con sesso o et\u00e0; sembra tuttavia essere correlata a un aumentato rischio di malattie cardiovascolari, tra cui l'ictus e l'infarto del miocardio, e trattare l'iperlipidemia dei pazienti (gli alti livelli di lipidi nel sangue) pu\u00f2 portare a un miglioramento.\nSi riconoscono pi\u00f9 forme di psoriasi: la psoriasi pustolosa e forme non pustolose tra cui la psoriasi a placche (circa l'80% delle forme di psoriasi), guttata, inversa ed eritrodermica.\nNella psoriasi a placche la pelle si accumula rapidamente e si ispessisce nelle zone interessate dalle lesioni conferendo un aspetto squamoso bianco-argenteo. Anche se il disturbo pu\u00f2 comparire in qualsiasi zona del corpo, in genere si localizza in corrispondenza di gomiti, ginocchia, cuoio capelluto e parte lombare della schiena, oltre che ai palmi delle mani, alle piante dei piedi e in regione genitale. La malattia si presenta pi\u00f9 frequentemente, ma non esclusivamente, sulle superfici estensorie degli arti. La malattia, ad andamento cronico e ricorrente, \u00e8 variabile nell'estensione dell'interessamento cutaneo. Si va da soggetti affetti da un numero molto limitato di piccole chiazze fino a soggetti con il corpo quasi completamente coperto da lesioni.\nLe unghie delle mani e dei piedi sono frequentemente interessate dal disturbo, definito distrofia ungueale psoriasica. Approssimativamente circa il 50% dei soggetti con psoriasi sviluppa un interessamento delle unghie. Queste talvolta rappresentano l'unica sede interessata dalla malattia. La psoriasi pu\u00f2 anche causare l'infiammazione delle articolazioni, determinando il disturbo noto come artrite psoriasica. Circa il 30% dei soggetti affetti da psoriasi (con un range che pu\u00f2 andare dal 6% al 48%) svilupper\u00e0 successivamente l'artrite psoriasica.\nLe cause alla base della psoriasi non sono ancora del tutto chiare, ma si ritiene che la componente genetica e immunologica abbiano un ruolo fondamentale. Diversi fattori ambientali sono in grado di scatenare od aggravare la psoriasi. Fra questi un ruolo importante \u00e8 rivestito da traumatismi della pelle, processi infettivi e alcuni farmaci.\nStoria.\nSecondo alcuni studiosi le prime descrizioni riguardanti la psoriasi comparirebbero gi\u00e0 nei Codici Assiro Babilonesi (2000 a.C. circa) che ci parlano di malattie cutanee squamo crostose, in alcuni papiri egiziani e in diversi libri dell'Antico Testamento.\nLa psoriasi farebbe parte delle malattie della pelle a cui si riferisce la Bibbia nei capitoli 13 e 14 del Levitico e che nella Bibbia ebraica sono definite \"Tzaraat\". \"Se un uomo avr\u00e0 nella pelle del suo corpo una pustola o una macchia bianca \u2026la piaga di Tzaraat ... quel tale sar\u00e0 condotto dal sacerdote che esaminer\u00e0 la piaga sulla pelle del corpo\" \nPer tali malattie della pelle vengono anche fornite alcune prescrizioni comportamentali. Una indiretta conferma potrebbe venire dal fatto che in ebraico la parola attualmente utilizzata per definire la psoriasi \u00e8 \"sapachat\" ed \u00e8 di origine biblica, ma di significato sconosciuto.\nIppocrate nel V secolo a.C. fornisce una descrizione piuttosto dettagliata di alcune lesioni desquamative, verosimilmente psoriasiche e a esse si riferisce con il nome di \u201c\"psora\"\u201d. Celso nel I secolo dopo Cristo d\u00e0 una descrizione accurata della dermatosi e suggerisce di trattarla con preparati allo zolfo. Il medico greco Claudio Galeno us\u00f2 il termine \"psoriasi\" riferendosi ad alcune lesioni cutanee squamose e pruriginose, consigliando i pazienti di avvalersi di bagni frequenti e unguenti grassi.\nPer oltre mille anni la conoscenza e la terapia della dermatosi non fa progressi e i medici consigliano i pazienti di avvalersi di bagni con acque sulfuree, di fanghi, di pomate grasse o di olii veicolanti catrami e preparati sulfurei. La malattia viene spesso alternativamente scambiata per lebbra o scabbia, il che porta frequentemente all'isolamento sociale dei pazienti.\nLa malattia verso la fine del XVIII secolo diviene nota come \"lepra di Willan\" quando i dermatologi inglesi Robert Willan (1757-1812) e Thomas Bateman la differenziano rispetto ad altre malattie della pelle e ne chiariscono le manifestazioni e complicanze.\nA loro parere la lebbra si caratterizza per le lesioni di forma regolare e circolare, mentre la psoriasi \u00e8 sempre di aspetto e forma irregolare. Robert Willan identific\u00f2 due diverse categorie di lesioni, la psoriasi discoide che chiam\u00f2 \"leprosa Graecorum\" (equivalente alla Lepra Vulgaris o Lepra willani) e la \"psora leprosa\".\nI pi\u00f9 famosi dermatologi del XIX secolo si dedicarono all'approfondimento dello studio della malattia, la quale a loro parere era sistemica (parlavano infatti di \"malattia psoriasica\"), ritenendola collegata ad alterazioni non meglio specificate degli organi interni e del sistema nervoso.\nSolo nel 1841 a opera del dermatologo austriaco Ferdinand von Hebra, fondatore della nuova scuola viennese di dermatologia, alla condizione venne finalmente dato il nome definitivo di psoriasi, derivato dal termine greco \"psora\" che significa appunto prurito. La descrizione \u00e8 rinvenibile nell'opera di von Hebra \"Atlas der Hautkrankheiten\" (Atlante delle malattie della pelle).\nStoria dei trattamenti.\nLa storia della psoriasi \u00e8 costellata di trattamenti di dubbia efficacia e di tossicit\u00e0 elevata. Questi trattamenti hanno goduto di breve e ampia popolarit\u00e0 in particolari periodi di tempo od in determinate aree geografiche.\nGli antichi egiziani erano soliti tentare cure topiche basate su sostanze catramose ed escrementi di cani, gatti e di altri animali.\nRimedi fantasiosi basati su acque sulfuree, urina, sali marini da applicarsi localmente si associano a terapie orali che richiedono di sorseggiare brodo di vipera.\nVerso la met\u00e0 del 1700, specialmente nel Regno Unito, viene consigliata una cura della psoriasi con preparati a base di mercurio: la terapia comprende sia applicazioni locali che un trattamento per via generale. La tossicit\u00e0 del mercurio rende presto poco popolare questo tentativo terapeutico. E tuttavia il mercurio rimane utilizzato a lungo in paste e unguenti per il trattamento di malattie della pelle e psoriasi.\nDa notare che anche in anni pi\u00f9 recenti \u00e8 stato tentato il trattamento di questa patologia con complessi di rame e preparazioni contenenti salicilato di rame, con scarsi risultati ed effetti tossici.\nNel XVIII e XIX secolo la psoriasi, tra i vari rimedi, fu curata ricorrendo alla cosiddetta \"soluzione di Fowler\", vale a dire una soluzione contenente un 1% di arseniato di potassio. Anche in questo caso il composto si \u00e8 rivelato estremamente tossico e cancerogeno.\nCi\u00f2 nonostante l'arsenico continu\u00f2 a essere ampiamente utilizzato in dermatologia, sia negli Stati Uniti d'America che in Europa, sotto forma di soluzione di Fowler e di \"pillole asiatiche\" contenenti anche oppio o pepe. L'arsenico fa tuttora parte della medicina tradizionale cinese.\nNel corso del XX secolo i raggi Grenz (detti anche raggi Bucky) una forma di radiazioni X morbide, sono stati ampiamente utilizzati nel trattamento della psoriasi e di altri disturbi della pelle. Il preciso meccanismo di azione di questi raggi non \u00e8 mai stato compreso pienamente ma il trattamento sembra avere un ottimo effetto sulla psoriasi, in particolare del cuoio capelluto. Questa terapia in anni pi\u00f9 recenti \u00e8 stata rimpiazzata dalla terapia con raggi ultravioletti.\nEpidemiologia.\nLa psoriasi nei soggetti di razza caucasica colpisce il sesso maschile e quello femminile con uguale frequenza.\nNegli orientali, e in particolare nei giapponesi, il sesso maschile \u00e8 predominante rispetto al femminile, con un rapporto di 2 a 1. Pu\u00f2 presentarsi a qualunque et\u00e0, ma \u00e8 pi\u00f9 comune dai 10 ai 40 anni, e in particolare al momento della pubert\u00e0 e della menopausa. Poich\u00e9 i pazienti affetti da psoriasi hanno una aspettativa di vita simile a quella di individui non malati, la prevalenza della malattia aumenta con l'et\u00e0.\nLa psoriasi viene riscontrata nel 2-3% della popolazione generale, con una prevalenza dello 0,1% in Giappone, dell'1,5% nella popolazione della Gran Bretagna, del 2,6% della popolazione USA e di percentuali minori nei paesi dell'Africa occidentale. In Italia stando ai dati dello studio PraKtis, uno studio condotto dal Centro Studi GISED in collaborazione con DOXA e il Laboratorio di Epidemiologia Generale dell'Istituto di ricerche farmacologiche \"Mario Negri\", la prevalenza della psoriasi raggiunge il 3,1%, dimostrando di essere una fra le malattie dermatologiche pi\u00f9 frequenti.\nL'incidenza e prevalenza della psoriasi \u00e8 in realt\u00e0 assai poco chiara. Secondo una \"review\" del 2012 che ha preso in considerazione 53 studi effettuati in tutto il mondo la prevalenza nei bambini varia da uno 0% circa a Taiwan fino al 2,1% in Italia. Negli adulti lo stesso dato va dallo 0,91% registrato negli Stati Uniti all'8,5% del valore riscontrato in Norvegia.\nSempre negli adulti la malattia varia dal 78,9/100.000 soggetti ogni anno (Stati Uniti) fino ai 230/100.000 soggetti-anno che si registrano in Italia.\nQuesti dati cos\u00ec variegati sembrano suggerire che la malattia si differenzia non solo a seconda della fascia di et\u00e0 che si prende in considerazione, ma anche della regione geografica oggetto di studio, con una tendenza a una frequenza pi\u00f9 elevata nei paesi pi\u00f9 distanti dall'equatore.\nEziologia.\nL'eziologia della psoriasi \u00e8 ancora sconosciuta, anche se alcuni dati a disposizione sembrano indicare una origine polifattoriale. Nella suscettibilit\u00e0 alla psoriasi e alla artrite psoriasica sono certamente implicati fattori genetici, fattori immunitari e fattori ambientali.\nAttualmente sono due le ipotesi principali inerenti al processo che si verifica nello sviluppo della malattia.\nLa prima ipotesi considera la psoriasi come un disturbo di eccessiva crescita e riproduzione delle cellule della pelle. Il problema \u00e8 semplicemente visto come un disturbo dell'epidermide e dei cheratinociti.\nLa seconda ipotesi vede la malattia come un disordine immuno-mediato in cui l'eccessiva riproduzione delle cellule della pelle \u00e8 secondario a fattori prodotti dal sistema immunitario.\nI linfociti T, che assumono un ruolo centrale nella immunit\u00e0 cellulo-mediata, si attivano e migrano verso il derma, innescando il rilascio di citochine (in particolare il fattore di necrosi tumorale-alfa TNF-\u03b1) che a loro volta causano infiammazione e riproduzione rapida di cellule della pelle. Non \u00e8 ancora chiaro quale siano i fattori che innescano l'attivazione delle cellule T.\nL'ipotesi immuno-mediata \u00e8 stata sostenuta dall'osservazione che i farmaci immunosoppressori possono ridurre o risolvere le placche psoriasiche. Tuttavia, il ruolo del sistema immunitario non \u00e8 pienamente compreso. Infatti \u00e8 stato recentemente riportato che in topi privi di linfociti T \u00e8 possibile scatenare lesioni di tipo psoriasico. I modelli animali, tuttavia, solo per alcuni aspetti possono essere sovrapponibili alla psoriasi umana.\nUna compromissione della funzione di barriera della pelle sembra avere un ruolo nella suscettibilit\u00e0 allo sviluppo della psoriasi.\nLa psoriasi per certi aspetti sembra essere una malattia di tipo idiosincrasico. La maggior parte dei soggetti affetti da psoriasi sperimentano che la malattia pu\u00f2 peggiorare o migliorare senza un motivo apparente. \nGli studi sui fattori associati alla psoriasi sono tendenzialmente limitati dal fatto che si basano su campioni di piccole dimensioni, e in genere individui ospedalizzati. Questi studi quindi non sempre possono essere definiti rappresentativi della popolazione sofferente di psoriasi, e infatti spesso in letteratura medica sono riportati risultati contrastanti.\nL'evento scatenante il primo focolaio di psoriasi \u00e8 talvolta uno stress, fisico o mentale, un trauma o lesioni della cute, oppure una infezione, spesso da streptococco.\nDi seguito si elencano altre condizioni che sono state segnalate come associate a un peggioramento della malattia.\nFattori scatenanti e/o esacerbanti.\nPoich\u00e9 la psoriasi \u00e8 una malattia cronica caratterizzata da periodi di remissione alternati a fasi di riacutizzazione, riconoscerne i fattori scatenanti \u00e8 importante anche al fine di evitare abitudini e comportamenti che possano aggravare o indurre una ripresa della malattia.\nInfezioni.\nPer quanto riguarda l'infezione da HIV va ricordato che la comparsa di psoriasi pu\u00f2 rappresentare la manifestazione iniziale di una infezione avanzata, spesso misconosciuta dallo stesso paziente. Questo fatto \u00e8 apparentemente un paradosso. Infatti molti trattamenti immunosoppressivi tradizionali utilizzati per curare la psoriasi hanno come effetto una riduzione dei linfociti T (cosa che avviene naturalmente nel corso della infezione da HIV) e si associano a un miglioramento della condizione. Al contrario la condizione di immunosoppressione determinata da HIV porta a una esacerbazione della psoriasi. Quindi paradossalmente si \u00e8 di fronte a una condizione, la psoriasi, mediata da cellule T che compare al diminuire delle stesse T cellule. Oltre a ci\u00f2 la psoriasi \u00e8 in genere mediata da citochine di tipo 1, mentre in HIV, sono le citochine di tipo 2 che tendono a predominare.\nSi ipotizza che la riduzione delle cellule T di tipo CD4 possa provocare una iperattivazione delle cellule CD8, che sono responsabili dell'esacerbazione della psoriasi nei pazienti HIV positivi. \u00c8 verosimile che sia in presenza che in assenza di infezione da HIV, la psoriasi sia ampiamente mediate da cellule della memoria T CD8, forse con un ruolo fondamentale dell'interferone gamma, secreto da queste cellule.\nAltri.\nSecondo diversi autori alcune delle citate comorbidit\u00e0 sono gli effetti piuttosto che le cause della malattia.\nPatogenesi.\nEsiste una forte evidenza che la psoriasi sia una malattia polifattoriale, caratterizzata da una notevole eterogeneit\u00e0 genetica, clinica ed istologica, anche a livello delle stesse lesioni.\nSembra assodato che la disregolazione del comparto dell'immunit\u00e0 cellulo-mediata (linfociti T) e della risposta epidermica a certi stimoli giochi un ruolo fondamentale nella genesi e nel mantenimento di questo disturbo. In particolare sembra che vi siano vari fattori scatenanti la disregolazione dei linfociti T.\nFattori genetici.\n\u00c8 noto che l'incidenza della psoriasi \u00e8 aumentata in individui con HLA-B13, HLA-B17, HLA-DR7, HLA-Bw57 anche se la penetranza dei geni sembra essere piuttosto bassa e la loro espressione irregolare. L'associazione pi\u00f9 forte con gli antigeni di istocompatibilit\u00e0 di classe I \u00e8 comunque con HLA-Cw06.\nNei primi studi sull'ereditariet\u00e0 della psoriasi si ipotizz\u00f2 che la malattia fosse trasmissibile come carattere autosomico dominante con una penetranza del 60%. \nTale ipotesi era errata e nel 1972 Watson propose un modello di ereditariet\u00e0 multifattoriale.\nSecondo questo modello per il verificarsi dell'insorgenza della psoriasi era necessaria l'integrazione sia di pi\u00f9 fattori genici sia di eventi scatenanti. Questi ultimi sono in genere di tipo antigenico e/o ambientale.\nNello studio di Watson si evidenziava come l'incidenza della psoriasi in figli di genitori sani, cio\u00e8 privi di alterazioni psoriasiche, fosse del 7,8%. Tale percentuale aumentava al 16,4% quando un solo genitore era affetto da psoriasi per raggiungere una percentuale del 50% se entrambi i genitori erano affetti.\nI pazienti con familiarit\u00e0 tendenzialmente presentano le lesioni a un'et\u00e0 minore, statisticamente significativa, rispetto a quelli di pazienti senza familiarit\u00e0.\nIn uno studio del 2009 con l'obiettivo di determinare il rischio di ricorrenza di artrite psoriasica e di psoriasi non complicata in parenti di primo grado di pazienti affetti da artrite psoriasica ha dimostrato che tale rischio, una buona stima della ereditabilit\u00e0 della malattia, \u00e8 di 30-55% nei parenti di primo grado di soggetti affetti da artrite psoriasica, mentre scende a 8-10% nei parenti di primo grado di soggetti affetti da psoriasi.\nIl valore principale degli studi genetici sulla psoriasi sta certamente nel tentativo di scoprire i meccanismi molecolari in gioco e le vie enzimatiche al fine di identificare potenziali bersagli di nuovi farmaci.\nL'analisi di \"linkage\" (concatenazione) dell'intero genoma ha identificato nove loci (posizioni), su cromosomi diversi, associati alla psoriasi. Tali loci sono definiti \"loci di suscettibilit\u00e0 della psoriasi\" (PSORS) e sono stati numerati da 1 a 9. Il primo di questi locus (PSORS1) si trova all'interno della regione HLA (6p21.3). Una forte associazione dell'allele HLA-Cw6 con questo locus fu riportata per la prima volta in letteratura medica in uno studio sulla popolazione finlandese.\nAll'interno dei loci gi\u00e0 citati troviamo una serie di geni. Molti di questi geni sono su vie metaboliche coinvolte nel processo infiammatorio. Alcune mutazioni di questi geni sono estremamente comuni nella psoriasi.\nIl fattore chiave \u00e8 verosimilmente PSORS1, che d\u00e0 conto del 35-50% della ereditariet\u00e0 della psoriasi. PSORS1 controlla geni che codificano per proteine che influenzano il sistema immunitario o che si trovano nella pelle in quantit\u00e0 maggiore nei soggetti con psoriasi. PSORS1 si trova sul cromosoma 6 nel complesso maggiore di istocompatibilit\u00e0 (MHC).\nTre geni del locus PSORS1 hanno una forte associazione con la psoriasi volgare: \nHLA-C variante HLA-Cw6, che codifica per una proteina MHC di classe I; CCHCR1 variante WWC, che codifica per una proteina a spirale la quale risulta iperespressa nella epidermide dei soggetti affetti da psoriasi; CDSM, variante allele 5, che codifica la corneodesmosina, una proteina cutanea di adesione, molto importante nella fase terminale di differenziazione dell'epidermide, iperespressa nella psoriasi.\nGli studi di tipo genomico hanno evidenziato che, oltre a quelli gi\u00e0 citati, anche altri geni sono coinvolti in alcune caratteristiche varianti della psoriasi. Alcuni di questi geni codificano per proteine che fungono da mediatori dell'infiammazione e che hanno come bersaglio alcune cellule del sistema immunitario. Alcuni di questi geni sono coinvolti anche in altre malattie autoimmuni.\nFra questi geni una menzione particolare meritano: IL12B, posto sul cromosoma 5q, che esprime l'interleuchina-12B; IL23R, posto sul cromosoma 1p, che esprime il recettore dell'interleuchina-23, ed \u00e8 coinvolto nel processo di differenziazione delle cellule T.\nQuesti geni sono sulla via metabolica che termina la \"upregulation\" (sovraregolazione) del fattore di necrosi tumorale-\u03b1 e del fattore nucleare kB, coinvolti nel processo infiammatorio.\nNel 2012 \u00e8 stato identificato il primo gene direttamente collegato alla psoriasi. Alcuni studi scientifici hanno suggerito che una rara mutazione nel gene codificante per la proteina CARD14 pi\u00f9 un innesco ambientale sia sufficiente a causare la psoriasi a placche, cio\u00e8 la forma pi\u00f9 comune di psoriasi.\nFattori post-infettivi.\n\u00c8 risaputo che la psoriasi (in particolare nelle forma \"guttata\") \u00e8 spesso preceduta da infezioni sostenute da streptococco \u03b1-emolitico, stafilococco aureo e altri batteri, oppure da infezioni virali (ad esempio da virus di varicella-zoster), candida.\nA livello cutaneo esistono sostanzialmente tre tipi di cellule (macrofagi tissutali, cellule di Langerhans e cellule dendritiche) aventi la funzione di attaccare le proteine e inserirne alcuni frammenti (epitopi) nei complessi MHC I e II per \"presentarne\" gli antigeni ai recettori delle cellule T.\n\u00c8 bene ricordare che nei soggetti affetti da psoriasi a livello cutaneo troviamo principalmente linfociti T CD8+ mentre a livello dermico linfociti T CD4+.\nQuando una proteina periferica di membrana di tipo B7 (presente sulla superficie delle cellule presentanti l'antigene attivate) si lega al recettore CD28 o CD152 (CTLA-4) del linfocita T si produce un segnale di attivazione/costimolazione a seguito del quale la cellula T cos\u00ec attivata inizia a produrre citochine, e in particolare interleuchina 2 (IL-2) che a sua volta attiva altri linfociti T, e il gamma interferon, che potenzia l'espressione della superficie cellulare degli antigeni MHC.\nAlcune sostanze definite \"superantigeni\", in genere tossine batteriche che stimolano la regione variabile della catena beta (V\"\u03b2\") del T cell receptor (TCR), sono subito presentate e perci\u00f2 non necessitano della mediazione del complesso MHC. Questi superantigeni possono appunto attaccarsi direttamente alla regione V beta-2 delle cellule T CD4+.\nLa stimolazione determinata dai superantigeni attiva un numero enorme di linfociti T CD4+ e comporta la liberazione di un gran numero di citochine, fra cui l'interleuchina 22 (IL-22), l'interferon gamma e diversi fattori di crescita, i quali attirano linfociti T CD8+ e linfociti T dell'epidermide. Ne consegue una iperstimolazione dei cheratinociti soprabasali, cui consegue un'iperproliferazione degli stessi associata ad aumentata resistenza alla apoptosi (la morte programmata delle cellule) e aumenta espressione della cheratina, tra cui la cheratina 14.\nA causa di una forte omologia fra cheratina 14 e proteina M-6 dello Streptococco beta emolitico di gruppo A \u00e8 verosimile che molti linfociti T gi\u00e0 attivati da superantigeni batterici e, in specifico, dall'antigene M-6 streptococcico, poi cross-reagiscono con i cheratinociti e la proteina cheratina 14.\nSi attiverebbe cos\u00ec la cascata di eventi che pu\u00f2 essere alla base delle lesioni della psoriasi guttata.\nFattori immunologici.\nNella psoriasi, le cellule immunitarie si spostano dal derma in direzione dell'epidermide, dove stimolano a proliferare le cellule della pelle (i cheratinociti).\nLa psoriasi non sembra essere una vera malattia autoimmune. In una malattia autoimmune infatti il sistema immunitario confonde una proteina del corpo con un antigene esterno e l'attacca. Tuttavia ad oggi non \u00e8 stato ancora identificato con certezza un antigene esterno che agisca come in una classica malattia autoimmune. Qualunque sia il fattore scatenante i ricercatori hanno gi\u00e0 identificato molte delle cellule immunitarie coinvolte nella psoriasi, cos\u00ec come molte delle sostanze attive e dei segnali chimici (ad z \u03b3-interferone, linfochine) che le cellule inviano tra loro per coordinare il processo infiammatorio. Al termine di questo processo, le cellule immunitarie, come le cellule dendritiche e i linfociti T, passano dal derma alla epidermide, continuando a secernere segnali chimici pro-infiammatori, come fattore di necrosi tumorale-\u03b1, interleuchina-1\u03b2, e interleuchina-6, l'interleuchina-22, che invece causa la proliferazione dei cheratinociti.\nVa ricordato che l'epidermide psoriasica \u00e8 in qualche modo gi\u00e0 predisposta a una risposta abnorme: i livelli di varie sostanze e la reattivit\u00e0 dei tessuti a sostanze normalmente presenti sono infatti anormali. La pelle psoriasica presenta infatti alti livelli di \"Nerve growth factor\" (NGF), che stimolano anch'essi la proliferazione dei cheratinociti, di \u03b2-endorfina e di fattori angiogenici, e presenta una risposta aberrante al \u03b3-interferone, con riduzione piuttosto che aumento, dell'apoptosi cellulare. Il risultato finale dell'interazione tra sostanze attive e substrato attivato \u00e8 dunque la proliferazione dei cheratinociti, la loro incompleta maturazione, la neovascolarizzazione e la flogosi. A loro volta i cheratinociti rilasciano delle chemochine che stimolano ulteriormente i linfociti T, creando cos\u00ec un circolo vizioso di flogosi autoindotta.\nIl sistema immunitario \u00e8 costituito da un sistema immunitario innato, e da un sistema immunitario adattativo. Nel sistema innato le cellule immunitarie hanno la capacit\u00e0 di rispondere immediatamente ad un vasto numero di proteine e antigeni che si trovano comunemente sui patogeni (riconoscimento di un limitato numero di profili molecolari non-self estremamente diffusi in natura). Il sistema immunitario adattativo e le sue cellule rispondono invece a proteine ed altri antigeni che vengono presentate da altre cellule.\nNella psoriasi il DNA funge da stimolo infiammatorio e attivando le cellule dendritiche plasmacitoidi le spinge alla produzione di interferone-\u03b1. In risposta alle cellule dendritiche e ai linfociti T i cheratinociti producono peptidi antimicrobici e una serie di citochine, come l'interleuchina-1, interleuchina-6, e il fattore di necrosi tumorale-\u03b1, che porta al reclutamento di ulteriori cellule infiammatorie producendo ulteriore flogosi.\nLe cellule dendritiche si pongono a ponte tra il sistema immunitario innato e quello adattivo. Esse sono in numero aumentato nelle lesioni psoriasiche e inducono la proliferazione dei linfociti e delle cellule T helper di tipo 1. Alcune cellule dendritiche sono in grado di produrre il fattore di necrosi tumorale-\u03b1, che richiama ulteriori cellule immunitarie e mantiene e stimola l'infiammazione. L'immunoterapia mirata, la terapia con psoraleni e la terapia a raggi ultravioletti A (PUVA), riduce il numero di cellule dendritiche.\nI linfociti T come si \u00e8 visto migrano dal derma nell'epidermide. Sono attratti a livello epidermico dal rilascio di alfa-1 beta-1 integrina, una molecola di segnalazione sul collagene nell'epidermide. I linfociti T dei soggetti affetti da psoriasi secernono interferone-\u03b3 e interleuchina-17. L'interleuchina-17 \u00e8 anche associata all'interleuchina-22. L'interleuchina-22 induce i cheratociti a proliferare.\nUn'ipotesi \u00e8 che la psoriasi comporti un difetto nelle cellule T regolatorie e nella regolazione mediata dalla citochina interleuchina-10.\nFattori autoimmuni.\nNon \u00e8 del tutto chiaro in che modo i fattori autoimmuni possano porsi nella patogenesi della psoriasi. Certamente una buona percentuale di pazienti psoriasici produce anticorpi (IgA e IgG) per la gliadina, con conseguente attivazione della risposta linfocitaria.\nQuesti stessi pazienti mostrano una eccellente riduzione dei sintomi con diete senza glutine.\nAnatomia patologica.\nLe lesioni psoriasiche si presentano a livello istologico come zone di iperproliferazione, con un turnover epidermico accelerato di circa 10 volte rispetto alla pelle normale, con una incompleta maturazione dei cheratociti e mantenimento dei nuclei nello strato corneo (paracheratosi), con neovascolarizzazione tortuosa, aumento del flusso ematico, essudato proteico e vasi linfatici immaturi; da notare l'infiltrazione di neutrofili polimorfi nell'epidermide. Anche la pelle non lesionata dei pazienti psoriasici presenta delle anormalit\u00e0: la psoriasi viene indotta pi\u00f9 facilmente, in particolare dopo un trauma (Fenomeno di Koebner), e vari medicinali possono causare delle acutizzazioni. Vi sono pi\u00f9 cellule disponibili per sintesi del DNA e i livelli di glicogeno (pi\u00f9 elevati nelle lesioni) sono ridotti rispetto alla pelle di individui non psoriasici.\nClinica.\nClassificazione.\nI sintomi della psoriasi possono manifestarsi in una variet\u00e0 di forme. Le varianti includono la psoriasi a placche, la psoriasi pustolosa, la psoriasi guttata e la psoriasi flessurale.\nLa psoriasi \u00e8 un disturbo cronico e recidivante della pelle. Esistono diversi tipi di classificazioni.\nIn base alla gravit\u00e0 (estensione sulla superficie corporea) la psoriasi pu\u00f2 essere divisa in:\nDal punto di vista clinico la psoriasi pu\u00f2 essere distinta in:\nAltre forme particolari di psoriasi:\nSegni e sintomi.\nLe manifestazioni pi\u00f9 comuni sono papule e placche eritematose ben delimitate ricoperte di scaglie argentee o opalescenti. Le lesioni sono di varie dimensioni e la severit\u00e0 pu\u00f2 variare da pochi punti di desquamazione di tipo forforoso a dermatosi generali con artrite (artrite psoriasica), esfoliazioni ed eruzioni debilitanti. Nonostante il nome significhi \"condizione pruriginosa\" il prurito non \u00e8 sempre presente; in alcuni casi tale sintomo \u00e8 presente nelle vulviti psoriasiche dove le lesioni da grattamento possono essere simili a quelle da \"lichen simplex\"\nI siti pi\u00f9 comuni per le lesioni sono lo scalpo (inclusa la zona retroauricolare), le zone di estensione di gomito e ginocchio e la zona lombo-sacrale, ma in alcune sue forme si trova nelle zone di flessione, sui genitali e sulla pianta dei piedi e il palmo delle mani. Le lesioni guariscono senza lasciare cicatrici e senza disturbare la crescita dei peli.\nIl 30-50% dei soggetti presenta degenerazioni delle unghie, con ipercheratosi, ispessimento, detrito subunguale, onicolisi, distorsione. Nella fase eruttiva un trauma pu\u00f2 causare la comparsa di lesioni lineari (Fenomeno di Koebner).\nQualit\u00e0 di vita.\nLa psoriasi ha un forte impatto negativo sulla vita di chi ne \u00e8 colpito. I casi gravi di psoriasi incidono sulla salute e sulla qualit\u00e0 di vita del paziente in misura simile ad altre malattie croniche, quali ad esempio la depressione, l'ipertensione arteriosa, l'insufficienza cardiaca congestizia, il diabete mellito e altre ancora. A seconda della gravit\u00e0 e della localizzazione delle lesioni i soggetti affetti da psoriasi possono provare un marcato disagio fisico e qualche disabilit\u00e0. Il prurito e il dolore possono interferire con molte normali attivit\u00e0 quotidiane, come ad esempio la cura di s\u00e9 o il sonno. La presenza delle chiazze sulle mani o sui piedi possono impedire al paziente di svolgere determinate professioni, alcune attivit\u00e0 sportive (ad esempio il nuoto), e talvolta anche il semplice relazionarsi con gli altri. Le chiazze localizzate sul cuoio capelluto possono essere particolarmente imbarazzanti, e le placche desquamanti nei capelli vengono spesso scambiate per forfora.\nAlcuni pazienti cambiano in modo radicale le proprie abitudini sociali a causa della malattia. Il sentirsi limitati nell'andare al mare in spiaggia o non poter andare in piscina, temere di indossare abiti corti o senza maniche in determinate occasioni per il timore che si vedano le chiazze, sentire il bisogno di coprirsi prima di incontrare una persona per la prima volta, nel timore di non conoscere quali reazioni potrebbe provare a causa della psoriasi, tutto ci\u00f2 \u00e8 decisamente frustrante e limitante.\nIl senso di disagio e l'impatto sociale \u00e8 certamente pi\u00f9 grave e pesante per i pazienti pi\u00f9 giovani o adolescenti. Un teen-ager tende a vivere con frustrazione, vergogna e rabbia il non poter partecipare a tutte le attivit\u00e0 del gruppo dei pari. Non tutti riescono a sviluppare adeguate strategie di convivenza con la malattia. Il disagio psicologico pu\u00f2 portare a una depressione significativa e al ritiro e isolamento sociale. I giovani, cos\u00ec come gli adulti, sviluppano una cattiva immagine di s\u00e9 che nasce dai timori legati alla paura del rifiuto pubblico e alle preoccupazioni inerenti alla sfera emotiva e sessuale. Una ricerca condotta dalla European Federation of Psoriasis Patient Associations (EUROPSO) ha evidenziato che pi\u00f9 della met\u00e0 dei pazienti affetti da psoriasi severa considera la propria condizione un significativo problema nello svolgimento della vita di tutti i giorni.\nEsistono molti strumenti per misurare la qualit\u00e0 della vita dei pazienti affetti da psoriasi e altri disturbi dermatalogici. Alcuni studi scientifici hanno confermato che i pazienti avvertono spesso una diminuzione della qualit\u00e0 della vita. Tra i sintomi sembra essere soprattutto il prurito che contribuisce maggiormente a far scadere la qualit\u00e0 della vita.\nUno studio del 2010 ha verificato l'efficacia di una semplice scala di autovalutazione del prurito, suddivisa in 6 punti (0 = nessun prurito; 5 = prurito molto severo) o (prurito), e basata sulle risposte dei pazienti. Le conclusioni dello studio sono favorevoli all'utilizzo di questo strumento di autovalutazione, ritenendolo una misura valida dell'intensit\u00e0 del prurito nei pazienti con psoriasi a placche da moderata a grave. La scala sarebbe anche in grado di discriminare tra i soggetti che necessitano di uno specifico trattamento e quelli che non ne necessitano.\nGravit\u00e0.\nCome gi\u00e0 ricordato la psoriasi, sulla base della estensione, \u00e8 generalmente classificata come lieve (interessante meno del 3% del corpo), moderata (colpisce tra il 3 e il 10% del corpo) o grave (oltre il 10% del corpo coinvolto). Tuttavia la gravit\u00e0 della malattia pu\u00f2 basarsi anche su altri fattori: ad esempio il grado di attivit\u00e0 della malattia (grado di arrossamento della placca, spessore), la risposta a precedenti terapie, e l'impatto emotivo e sociale della malattia sulla persona.\nIl \"Psoriasis Area Severity Index\" (PASI) \u00e8 lo strumento di misura pi\u00f9 utilizzato per la psoriasi. L'indice PASI combina la valutazione della gravit\u00e0 delle lesioni e l'area interessata in un unico punteggio compreso tra 0 (assenza di malattia) a 72 (massima malattia). L'indice venne introdotto nel 1978 da due medici svedesi, Fredriksson e Pettersson, nel corso di uno studio che valutava l'efficacia di un derivato dell'acido retinoico in pazienti sofferenti di una forma cronica e severa di psoriasi generalizzata, al fine di valutare l'evoluzione nel tempo e l'efficacia del trattamento somministrato.\nIl punteggio PASI, molto utilizzato negli studi scientifici, ha trovato una scarsa possibilit\u00e0 di applicazione in ambito ambulatoriale e ci\u00f2 ha portato allo sviluppo di versioni semplificate: tra queste il \"Simplified Psoriasis Area Severity Index\" (SPASI) e versioni autosomministrabili quali il \"Self-Administered Psoriasis Area and Severity Index\" (SAPASI).\nDiagnosi.\nLa diagnosi di psoriasi si basa sulla anamnesi, (eventuale storia familiare di psoriasi, andamento attuale della malattia, presenza di prurito, fattori scatenanti, trattamenti precedenti), e sull'esame fisico che prende in considerazione l'aspetto del rash cutaneo, con particolare attenzione al colore delle lesioni, le dimensioni, la morfologia, la distribuzione nelle diverse regioni corporee interessate.\nNel corso della valutazione fisica deve essere dedicata una particolare attenzione al cuoio capelluto, alla regione ombelicale, alle unghie e ai glutei.\nNon \u00e8 necessario ricorrere a speciali procedure diagnostiche. Tuttavia pu\u00f2 essere opportuno ricercare il cosiddetto segno di Auspitz, cio\u00e8 la presenza di numerose emorragie puntiformi dopo asportazione di una placca psoriasica. Si deve per\u00f2 tenere presente che il segno non \u00e8 n\u00e9 sensibile n\u00e9 specifico.\nGli esami di laboratorio non sono dirimenti. In genere si pu\u00f2 riscontrare negativit\u00e0 del fattore reumatoide, aumento della proteina C-reattiva e della velocit\u00e0 di eritrosedimentazione. Ulteriori studi possono essere effettuati per chiarire la causa di eventuali sovrainfezioni delle lesioni, in particolare colture di microorganismi e funghi.\nRaramente potrebbe essere necessario ricorrere ad una biopsia cutanea per una corretta diagnosi differenziale.\nTrattamento.\nIl trattamento della psoriasi si basa su una serie di misure generali che comprendono un'adeguata idratazione topica (uso di sostanze emollienti), un'adeguata esposizione alla radiazione solare e l'utilizzo di sostanze catramose e oli minerali. In generale la forma lieve tende a rispondere alle misure topiche, mentre la forma moderata richiede trattamenti fototerapici. Pi\u00f9 complesso il trattamento della forma grave, che spesso necessita di misure e agenti di tipo sistemico. \nTerapia locale.\nLa terapia della psoriasi dev'essere personalizzata. La psoriasi a placche \u00e8 comunemente trattata con il calcipotriolo e con farmaci steroidei come il betametasone. I farmaci di prima scelta, nelle forme a estensione limitata, includono preparazioni topiche emollienti come la vaselina, creme idratanti, bagni con sali di magnesio, unguenti contenenti olii essenziali vegetali con scopo lenitivo e di riduzione della secchezza che accompagna l'accumulo di pelle sulle placche psoriasiche.\nTra gli agenti cheratolitici l'acido salicilico \u00e8 probabilmente il pi\u00f9 efficace e quello maggiormente in uso. In genere negli unguenti base la concentrazione si aggira intorno al 5%, ma si possono raggiungere titoli di acido salicilico del 10-15%. Anche l'urea a concentrazioni del 10-20% pu\u00f2 essere utilizzata con il medesimo significato.\nTra gli agenti antiflogistici le sostanze cortisoniche (ad esempio flurandrenolide) si dimostrano spesso efficaci e ad azione rapida ma non prive di effetti indesiderati. \nTra gli agenti riduttori si pu\u00f2 ricorrere al catrame (vegetale, bituminoso - ittiolo e tumenolo - o coaltar), il quale per\u00f2 pu\u00f2 rivelarsi irritante, quindi deve necessariamente applicarsi su cute poco sensibile e per brevi periodi.\nUn posto di rilievo nel trattamento locale \u00e8 occupato dalla crisarobina (un prodotto vegetale estratto dall'Andira araroba) e dai suoi analoghi sintetici antralina o ditranolo.\nQueste sostanze interferiscono con la sintesi del DNA, con conseguente effetto citotossico.\nTra le terapie locali pu\u00f2 essere annoverata l'ittioterapia.\nFoto-chemioterapia.\nLa prima forma di fototerapia nella psoriasi \u00e8 stata certamente l'esposizione della pelle alla luce del sole. La ricerca ha permesso di stabilire che lunghezze d'onda di 311-313\u00a0nm sono le pi\u00f9 efficaci. Speciali lampade a UVB (radiazione ultravioletta B) a banda stretta sono state sviluppate a questo scopo. Il tempo e l'intensit\u00e0 dell'esposizione deve essere controllata e limitata per evitare un'eccessiva esposizione e ustioni della pelle. Per questo motivo le moderne attrezzature sono totalmente programmabili nel funzionamento e dotate di spegnimento automatico, una volta trascorso il tempo programmato.\nIn alternativa si pu\u00f2 ricorrere alla PUVA terapia, cio\u00e8 all'uso in associazione di psoraleni assunti per via orale e delle radiazioni ultraviolette A (UVA). Il meccanismo di azione della terapia PUVA \u00e8 sconosciuta, ma probabilmente determina l'attivazione degli psoraleni, i quali inibiscono la rapida e anormalmente riproduzione delle cellule della cute psoriasica.\nLa PUVA-terapia pu\u00f2 essere associata a nausea, cefalea, stanchezza, bruciore e prurito. \nIl trattamento con PUVA e psolareni \u00e8 anche associato a un aumentato rischio di cancro cutaneo, in particolare melanoma maligno e carcinoma squamocellulare. Per questo motivo la PUVA-terapia, utilizzabile secondo diversi schemi di trattamento, non pu\u00f2 essere impiegata a lungo termine.\nTerapia sistemica.\nIl trattamento per via sistemica viene riservato ai soggetti con forme gravi o particolarmente estese, oppure a quei pazienti nei quali i trattamenti topici o fototerapici si sono dimostrati inefficaci. La decisione di iniziare una terapia per via sistemica in un soggetto affetto da psoriasi deve essere considerata con grande attenzione e, in ogni caso, deve essere preceduta dalla esecuzione dei normali esami ematochimici e dal controllo dei test di funzionalit\u00e0 epatica a causa della potenziale tossicit\u00e0 di molti farmaci.\nI principali agenti attivi nella psoriasi per via sistemica sono il metotrexate, la ciclosporina A e i retinoidi (acitretina e etretinato).\nLa \"ciclosporina A (CsA)\" \u00e8 un farmaco immunosoppressore comunemente utilizzato per controllare il rigetto dei trapianti d'organo. Il suo possibile utilizzo nel trattamento della psoriasi fu accidentalmente scoperto alla fine degli anni '70. Quando \u00e8 utilizzato al dosaggio di 3\u20135\u00a0mg/kg/die risulta molto attivo ed efficace. Ottenuta la remissione clinica (in genere entro 2 mesi di terapia) \u00e8 possibile passare a un dosaggio di mantenimento oppure sospendere il trattamento. I cicli di trattamento non dovrebbero superare la durata di 6 mesi, eventualmente ripetibili in caso di recidiva.\nIl \"methotrexate (MTX)\" \u00e8 un altro farmaco immunosoppressore che viene utilizzato per via orale, intramuscolare o endovenosa. La maggior parte dei pazienti risponde a dosi comprese tra 7,5 e 15\u00a0mg/settimana. Il farmaco risulta mielotossico ed epatotossico, soprattutto a dosaggi elevati.\nL\"'etretinato (E)\" \u00e8 indicato in alcuni tipi di psoriasi. Il farmaco viene assunto per via orale e il dosaggio che permette di ottenere una buona risposta terapeutica in genere \u00e8 compreso tra 0,75 e 1\u00a0mg/kg/die. Il farmaco pu\u00f2 comportare un innalzamento dei valori di trigliceridi e colesterolo, nonch\u00e9 danni osteoarticolari, talvolta clinicamente non evidenti ma documentabili con l'esecuzione di radiografiche vertebrali. Altri effetti avversi che compaiono con una certa frequenza con l'utilizzo dei retinoidi, sono di carattere muco-cutaneo e la loro intensit\u00e0 \u00e8 spesso dose-correlata.\nL'acitretina in molti Paesi ha sostituito l'etretinato. Si tratta di un retinoide con effetti molto simili a quest'ultimo, somministrabile per via orale e caratterizzato da un metabolismo pi\u00f9 rapido.\nFarmaci biologici.\nI farmaci biologici rappresentano uno dei maggiori progressi ottenuti dalla medicina negli ultimi anni in campo terapeutico.\nIl successo di queste nuove terapie risiede nella loro grande selettivit\u00e0 d'azione che consente di ottenere, nella maggior parte dei casi, una notevole efficacia terapeutica con assenza di tossicit\u00e0 per gli organi nel trattamento a lungo termine e una buona tollerabilit\u00e0.\nI farmaci biologici si caratterizzano per la capacit\u00e0 di interferire in modo selettivo, a vari livelli e con modalit\u00e0 di azione differenti, nei processi immunologici che scatenano e sostengono la psoriasi. Come \u00e8 noto da anni ed \u00e8 gi\u00e0 stato trattato nella sezione patogenesi, nello sviluppo della psoriasi sono infatti coinvolte sia cellule proprie della cute, quali i cheratociti, sia cellule del sangue destinate alla regolazione delle risposte immunitarie, come i linfociti T. \u00c8 proprio l'alterazione del fisiologico \"dialogo\" fra questi due tipi di cellule che d\u00e0 luogo a uno squilibrio nella sintesi dei prodotti dei linfociti T, con abnorme produzione di una serie di molecole di interazione cellulare che porta, in ultima analisi, alla flogosi, all'eritema e alla formazione di squame.\nI farmaci biologici finora prodotti, ottenuti attraverso le tecniche del DNA ricombinante, agiscono su specifiche molecole attivate nella psoriasi, quali il TNF-alfa o l'interleuchina 12/23, andando a colpire selettivamente uno dei \u00abcentri vitali\u00bb della malattia. Questi farmaci sono anticorpi monoclonali privi di tossicit\u00e0 d'organo nel lungo termine. Questo significa che una volta iniziati, non \u00e8 prevista una loro sospensione, a meno di eventi avversi, intolleranza o inefficacia. La somministrazione, che in genere avviene tramite iniezioni sottocutanee o infusione endovenosa, pu\u00f2 essere adeguatamente diluita nel tempo con intervalli tra i trattamenti che vanno da una settimana a dodici settimane in relazione all'emivita della singola molecola. L'intervallo tra le somministrazioni determina un conseguente miglioramento della qualit\u00e0 della vita del paziente, che pu\u00f2 aderire in modo pi\u00f9 agevole al progetto terapeutico. La storia clinica di neoplasia controindica il ricorso ai farmaci biologici. L'efficacia di questi ultimi inoltre, in particolare degli anti-TNF-alfa, \u00e8 notevolmente ridotta nei soggetti obesi.\nI farmaci biologici registrati dall'EMA (\"European Medicines Agency\") sono stati monitorati in un registro italiano nell'ambito del progetto \"PsoCare\", da alcuni centri di riferimento, per verificarne la tollerabilit\u00e0, l'efficienza e l'efficacia a lungo termine.\nEtanercept.\nL'etanercept \u00e8 una proteina di fusione ottenuta tramite tecniche di DNA ricombinante del recettore umano p75 del fattore TNF-alfa con la frazione Fc dell'immunoglobulina umana IgG1. La proteina funziona da recettore solubile per il TNF-alfa e possiede un'affinit\u00e0 di legame per il TNF-alfa pi\u00f9 alta di quella degli altri recettori solubili. Il farmaco viene somministrato con punture sottocutanee somministrate settimanalmente. L'etanercept, registrato all'EMEA (Agenzia europea per i medicinali), \u00e8 un farmaco indicato per la psoriasi, l'artrite psoriasica, l'artrite reumatoide e la spondilite anchilosante.\nEfalizumab.\nL'efalizumab \u00e8 un anticorpo monoclonale umanizzato ricombinante che lega specificatamente un'importante molecola di adesione dei linfociti T, fondamentale in tre processi chiave nella genesi della psoriasi, quali il legame dei linfociti ad altre cellule, la migrazione dal sangue al derma e l'attivazione delle cellule T, che conduce al rilascio delle citochine infiammatorie e alla proliferazione dei cheratinociti. Questo farmaco \u00e8 stato registrato all'EMEA, indicato per la psoriasi e somministrato con punture sottocutanee. L'efalizumab \u00e8 stato sospeso dall'EMA (precedentemente chiamata EMEA) nel febbraio 2009 per elevata tossicit\u00e0 (rischio di morte per leucoencefalopatia multifocale progressiva) e scarsa efficacia.\nInfliximab.\nL'infliximab \u00e8 un anticorpo monoclonale chimerico che si lega con alta specificit\u00e0 e affinit\u00e0 sia alla forma solubile sia a quella trans-membrana del Tumor Necrosis Factor (TNF-alfa), inibendone l'attivit\u00e0. Il TNF-alfa \u00e8 una citochina pro-infiammatoria presente ad alti livelli nelle lesioni psoriasiche e nella sinovia articolare di pazienti con artrite psoriasica. Numerose evidenze dimostrano che esiste una correlazione fra la gravit\u00e0 della patologia cutanea e l'aumentata concentrazione di TNF-alfa nel siero. L'infliximab pertanto agisce riducendo l'infiammazione e l'iperproliferazione rispettivamente dell'eritema e della formazione della squama. Attualmente in Italia \u00e8 stato approvato nella terapia dell'artrite reumatoide, della malattia di Crohn, della spondilite anchilosante, per l'artrite psoriasica e per la psoriasi. La somministrazione del farmaco avviene per via endovenosa.\nAdalimumab.\nL'adalimumab \u00e8 un anticorpo monoclonale che ha come target il TNF-alfa. L'anticorpo viene somministrato per via sottocutanea in preparazione liquida alla dose di 40\u00a0mg ogni due settimane.\nCome tutti gli anti TNF-alfa possiede una grande selettivit\u00e0 d'azione, cio\u00e8 \u00e8 in grado di agire solo sull'attivit\u00e0 della molecola, senza interferire con altri sistemi dell'organismo. Nel 2008 il farmaco \u00e8 stato approvato per l'utilizzo nella psoriasi e nella artrite psorisiaca. Nel 2018 \u00e8 il risultato il farmaco che ha generato il maggior fatturato nel mondo, con 19.936 milioni di dollari. Attualmente, a seguito della scadenza del brevetto, sono disponibili numerosi biosimilari di adalimumab.\nAlefacept.\nL'alefacept \u00e8 una proteina di fusione umana LFA-3/IgG1 che agisce bloccando l'interazione tra le cellule che presentano l'antigene e i linfociti T. Il farmaco \u00e8 stato approvato dalla Food and Drug Administration (FDA) ma non ha mai ricevuto l'approvazione dall'autorit\u00e0 europea European Medicines Agency (EMA). Nel 2011 la societ\u00e0 farmaceutica che lo produceva comunicava di aver cessato la promozione, la produzione, le distribuzione e la vendita del farmaco per problemi di approvvigionamento.\nUstekinumab.\nL'ustekinumab \u00e8 un anticorpo monoclonale IgGk1 interamente umano, che lega interleuchina 12 e 23, approvato per la psoriasi a placche e per artrite psoriasica sia da FDA che da EMA. L'anticorpo si \u00e8 dimostrato efficace anche nella malattia di Crohn. Viene somministrato per via sottocutanea in dosaggio da 45\u00a0mg per individui con peso inferiore o uguale a 100\u00a0kg e 90\u00a0mg per individui con peso superiore a 100\u00a0kg ogni 12 settimane.\nPrognosi.\nLa maggior parte delle persone con psoriasi presentano solo lievi lesioni cutanee che possono essere trattate efficacemente con terapie topiche.\nTuttavia, \u00e8 noto che la psoriasi possa avere un impatto negativo sulla qualit\u00e0 della vita, sia del paziente che dei suoi familiari. A seconda della gravit\u00e0 e della localizzazione dei focolai, gli individui possono sperimentare un rilevante disagio fisico e alcune difficolt\u00e0 motorie. Prurito e dolore possono interferire con le attivit\u00e0 di base, come la cura di s\u00e9 e il sonno. La partecipazione alle attivit\u00e0 sportive, lo svolgimento di alcune professioni e la cura per i propri familiari, possono diventare attivit\u00e0 difficili per coloro con lesioni sulle mani e sui piedi. Placche presenti sul cuoio capelluto possono essere particolarmente imbarazzanti e possono essere scambiate per forfora.\nGli individui con psoriasi possono accusare una scarsa immagine di s\u00e9 che nasce dalla paura di incorrere nel pubblico rifiuto e dalle preoccupazioni psicosessuali. La psoriasi \u00e8 stata associata a una bassa autostima e il disturbo depressivo \u00e8 pi\u00f9 comune tra coloro che soffrono di questa condizione.\nLe persone con psoriasi spesso sono vittime di pregiudizi a causa dell'erronea credenza diffusa che essa sia contagiosa. Il disagio psicologico pu\u00f2 portare a depressione significativa e isolamento sociale; un alto tasso di ideazione suicidiaria \u00e8 stato associato con la malattia. Esistono molti strumenti per misurare la qualit\u00e0 della vita dei pazienti affetti da psoriasi e altri disturbi dermatologici. La ricerca clinica ha indicato che i pazienti vanno incontro spesso a una diminuzione della qualit\u00e0 della vita. I bambini con psoriasi possono essere vittime di episodi di \"bullismo\".\nDiverse condizioni sono associate con la psoriasi. Queste si verificano pi\u00f9 frequentemente nelle persone anziane. Quasi la met\u00e0 degli individui con psoriasi di et\u00e0 superiore ai 65 anni accusano almeno tre comorbilit\u00e0 mentre i due terzi ne hanno almeno due.\nMalattia cardiovascolare.\nLa psoriasi \u00e8 stata associata con l'obesit\u00e0 e con numerosi altri disturbi cardiovascolari e metabolici. L'incidenza del diabete \u00e8 pi\u00f9 alto del 27% nelle persone affette dalla condizione rispetto a coloro che non ne soffrono.. La psoriasi grave pu\u00f2 essere ancora pi\u00f9 fortemente associata con lo sviluppo di diabete rispetto alla psoriasi lieve. I pazienti pi\u00f9 giovani vedono anche un aumentato del rischio di sviluppare il diabete. Le persone con psoriasi o artrite psoriasica hanno un rischio leggermente pi\u00f9 elevato di incorrere in malattie cardiache e infarti miocardici rispetto alla popolazione generale. Il rischio di malattia cardiovascolare sembra essere correlata con la gravit\u00e0 della psoriasi e con la sua durata. Non vi sono, tuttavia, consistenti prove che suggeriscono che la psoriasi possa essere associata a un aumentato del rischio di morte per eventi cardiovascolari. L'assunzione di methotrexate pu\u00f2 fornire un livello di protezione per il cuore.\nLe probabilit\u00e0 di soffrire di ipertensione \u00e8 1,58 maggiore nelle persone con psoriasi rispetto a coloro che sono privi di questa condizione; tale dato risulta essere pi\u00f9 elevato nei gravi casi di psoriasi. Una simile correlazione \u00e8 stata osservata nelle persone che soffrono di artrite psoriasica, le cui probabilit\u00e0 di sviluppare ipertensione sono risultate 2,07 volte maggiori rispetto alla popolazione generale. La correlazione tra la psoriasi e l'ipertensione, al 2015, non \u00e8 ancora stata compresa. Sono stati ipotizzati diversi meccanismi che potrebbero essere coinvolti, come la disregolazione del sistema renina-angiotensina, elevati livelli di endotelina 1 nel sangue e un aumento dello stress ossidativo. L'incidenza delle alterazioni del ritmo cardiaco come la fibrillazione atriale \u00e8 di 1,31 volte maggiore nelle persone con psoriasi lieve e 1,63 volte maggiore nelle persone con psoriasi grave.[86] Si pu\u00f2 riscontrare anche un leggero aumento del rischio di \"ictus\" soprattutto nei casi pi\u00f9 gravi di psoriasi. Il trattamento degli alti livelli di colesterolo mediante l'assunzione di statine, \u00e8 stata associata alla ridotta gravit\u00e0 della psoriasi, come misurato dal punteggio PASI, ed \u00e8 stato anche correlata a un miglioramento di altri fattori di rischio della malattia cardiovascolare, come i \"marker\" di infiammazione. Tali effetti cardioprotettivi sono attribuiti alla capacit\u00e0 delle statine di migliorare il profilo lipidico del sangue e per via dei loro effetti anti-infiammatori. Si ritiene, pertanto, che l'uso di statine nei pazienti con psoriasi e iperlipidemia, comporti una diminuzione dei livelli di alta sensibilit\u00e0 alla proteina C-reattiva e TNF e a una ridotta attivit\u00e0 della proteina immunitaria LFA-1. Rispetto ai soggetti senza psoriasi, le persone con tale condizione hanno una probabilit\u00e0 maggiore di soddisfare i criteri per la sindrome metabolica."}
{"id": "2306578", "revid": "144796", "url": "https://it.wikipedia.org/wiki?curid=2306578", "title": "Alberto Castelli (arcivescovo)", "text": "Biografia.\nNato a Siziano nel 1907, Alberto Castelli proveniva da una famiglia molto religiosa e nello specifico venne fortemente influenzato dalla figura dello zio, il salesiano Luigi Maria Olivares, vescovo di Nepi e Sutri, (oggi dichiarato venerabile), che lo condusse sulla via della carriera ecclesiastica e lo fece entrare in seminario, da dove usc\u00ec sacerdote il 20 settembre 1930. Per parte paterna era inoltre nipote del vescovo Ettore Castelli.\nDal 1934 al 1953, per quasi un ventennio, fu docente presso l'Universit\u00e0 Cattolica di Milano ove si occup\u00f2 di anglistica, realizzando opere monografiche e traduzioni su autori inglesi e poeti tra il Trecento ed il Seicento. Nel 1938 fu il primo a tradurre in italiano l\"'Autobiografia\" di Gilbert Keith Chesterton unitamente ad una revisione critica dei \"Canterbury Tales\" di Geoffrey Chaucer del 1946. Nel 1934, inoltre, era divenuto noto per aver tradotto la biografia redatta da Christopher Hollis sulla figura di sir Thomas More, uscita appena qualche mese prima che Pio XI dichiarasse More santo il 19 maggio 1935. Nell'opera il Castelli riport\u00f2 alla luce anche un poemetto in ottave di Zenobio Ceffino composto nel 1543 che ad oggi \u00e8 la pi\u00f9 antica testimonianza italiana della vicenda di More.\nChiamato presso gli ambienti della curia romana in un primo momento per stare accanto allo zio, il quale era vescovo di Sutri e Nepi, divenne in seguito segretario del cardinale Adeodato Piazza.\nDi quest'ultimo porporato, vescovo della sede suburbicaria di Sabina-Poggio Mirteto, venne nominato, da Pio XII, il 28 gennaio 1953, ausiliare, nonch\u00e9 vescovo titolare di Gerico, e consacrato, il successivo 25 marzo, dallo stesso cardinal Piazza, coadiuvato da Norberto Perini, arcivescovo di Fermo, e da Domenico Bernareggi, vescovo titolare di Famagosta ed ausiliare di Milano.\nAlla morte del cardinal Piazza, nel 1957, non venne confermato nell'ufficio dal suo successore, il cardinale Marcello Mimmi.\nIl 19 gennaio 1961 fu promosso arcivescovo titolare di Rusio, legandosi sempre pi\u00f9 alla curia pontificia.\nPartecip\u00f2 a tutte le sessioni del Concilio Ecumenico Vaticano II.\nNel 1966 venne nominato vicepresidente della Pontificio Consiglio dei Laici, carica che lasci\u00f2 nel 1970 per motivi di salute che and\u00f2 sempre pi\u00f9 aggravandosi e lo port\u00f2 alla morte a Roma, il 7 marzo 1971.\nAlla morte dello zio nel 1943, si distinse come uno dei principali promotori della causa di riconoscimento della personalit\u00e0 pia e devota che l'Olivares era stato in vita e, in segno di devozione, don\u00f2 la stola che lo zio vescovo gli aveva lasciato in occasione del suo venticinquesimo anno di episcopato, al Santuario di Corbetta. Tale stola \u00e8 oggi conservata nel museo del Santuario locale.\nGenealogia episcopale.\nLa genealogia episcopale \u00e8:"}
{"id": "2306588", "revid": "599013", "url": "https://it.wikipedia.org/wiki?curid=2306588", "title": "Suore minime ancelle della Santissima Trinit\u00e0", "text": "Le Suore Minime Ancelle della Santissima Trinit\u00e0, dette Montalve, sono un istituto religioso femminile di diritto pontificio.\nStoria.\nLa congregazione venne fondata a Firenze il 12 giugno 1650 da Eleonora Ramirez de Montalvo (1602\u20131659) per l'educazione delle fanciulle di nobile famiglia: la de Montalvo aveva gi\u00e0 istituito nel 1630 le ancelle della Divina Incarnazione, per l'istruzione delle ragazze povere.\nEssendo un sodalizio di donne non legate da voti pubblici, l'istituto riusc\u00ec a sopravvivere alle leggi eversive del neonato regno d'Italia: nel 1886 i due rami che costituivano le montalve si fusero in un'unica famiglia religiosa.\nSotto l'episcopato di Elia Dalla Costa le Montalve vennero trasformate da pio sodalizio in congregazione religiosa e nel 1939 il cardinale accolse la prima professione delle suore.\nIl cardinale Dalla Costa approv\u00f2 le loro costituzioni il 4 ottobre 1941; le montalve ricevettero il pontificio decreto di lode il 15 maggio 1956 e il 28 gennaio 1974 vennero aggregate all'Ordine della Santissima Trinit\u00e0.\nAttivit\u00e0 e diffusione.\nLe Montalve si dedicano all'istruzione e all'educazione cristiana della giovent\u00f9.\nAl 31 dicembre 2005 l'istituto contava 13 religiose e la sola casa storica di villa La Quiete a Castello, presso Firenze, che \u00e8 anche sede generalizia della congregazione."}
{"id": "2306589", "revid": "61051", "url": "https://it.wikipedia.org/wiki?curid=2306589", "title": "Porsche 109-005", "text": ""}
{"id": "2306590", "revid": "123383694", "url": "https://it.wikipedia.org/wiki?curid=2306590", "title": "Elettro idraulica", "text": "Si definisce elettro-idraulico un meccanismo che riunisce e sfrutta le caratteristiche e le propriet\u00e0 dei circuiti idraulici ed elettrici. Ad esempio molti servomeccanismi hanno tra i loro fondamentali componenti proprio questi sistemi, composti per lo pi\u00f9 da una pompa idraulica azionata da un motore elettrico, dove, grazie al principio dei vasi comunicanti, con il minimo sforzo (kW) si riesce a muovere grandi masse (kg)."}
{"id": "2306592", "revid": "1632387", "url": "https://it.wikipedia.org/wiki?curid=2306592", "title": "Twilight of the Idols - In Conspiracy with Satan", "text": "Twilight of the Idols - In Conspiracy with Satan \u00e8 il sesto album in studio del gruppo black metal norvegese Gorgoroth, ultimo disco pubblicato sotto l'etichetta tedesca Nuclear Blast il 21 luglio 2003. Questo \u00e8 il primo album in cui Infernus non ha una parte predominante nella composizione musicale, n\u00e9 nella stesura dei testi, compito che verr\u00e0 svolto dal bassista King ov Hell e dal batterista Kvitrafn. Il nome dell'album, \"Twiligh of the Idols\" \u00e8 anche il titolo di un'opera del filosofo Friedrich Nietzsche, \"Il crepuscolo degli idoli\".\nAll Music Guide l'ha definito uno dei migliori album black dei primi anni 2000."}
{"id": "2306596", "revid": "767487", "url": "https://it.wikipedia.org/wiki?curid=2306596", "title": "Incubus (film 1965)", "text": "Incubus (in esperanto \"Inkubo\") \u00e8 un film horror del 1965, diretto da Leslie Stevens e che ha come attore protagonista William Shatner, che sar\u00e0 consacrato in seguito dal pi\u00f9 noto Star Trek. Il film \u00e8 stato girato interamente nella lingua ausiliaria internazionale esperanto. La scelta della lingua \u00e8 dettata da motivi artistici, per creare l'atmosfera che caratterizza il film, ed il regista proib\u00ec il doppiaggio in qualsiasi altra lingua.\nDopo che la pellicola originale fu distrutta da un incendio ed altre copie perdute o distrutte, il film fu perso per alcuni decenni. Ne fu trovata una copia nella collezione della Cin\u00e9math\u00e8que Fran\u00e7aise di Parigi sottotitolata in francese, che fu distribuita su DVD nel 2001.\nTrama.\nLa vicenda, realizzata con pochissimi personaggi e apparentemente molto semplice, descrive il tentativo del demone Kia (interpretato da Allyson Ames) di sedurre per poi dannarlo il soldato Marc (Shatner), provato dalle sofferenze della guerra, uomo dal \"cuore puro\". Inevitabilmente, il demone s'innamora della sua vittima, e finisce per cedere al potere dell'Amore (e del Bene) in un estremo rifiuto del Male.\nCentro della vicenda \u00e8 l'evocazione del demone della vendetta Incubus da parte della sorella di Kia, demone votato completamente al Male e consapevole del proprio \"dovere\". Sebbene malvagia, quest'ultima appare pi\u00f9 \"saggia\" nell'accettazione del proprio ruolo, mentre Kia rappresenta la ribellione giovanile a un destino imposto senza possibilit\u00e0 di scelta. Alcune sequenze presentano un certo impatto emotivo, come l'uccisione della prima vittima di Kia, l'evocazione di Incubus (scena che ricorda \"La notte dei morti viventi\" di George A. Romero), l'apparizione del Diavolo (sotto forma di caprone) nel conflitto finale tra Bene e Male.\nCommento.\nIl film, pur non contenendo immagini esplicitamente violente, \u00e8 caratterizzato da un'atmosfera di suspense, opprimente e \"maligna\", che lo colloca nella categoria \"horror\" assieme ad altri pi\u00f9 famosi capolavori del terrore.\nIl film si segnala anche per essere uno dei primissimi film in esperanto. In particolare, \u00e8 stato il secondo, dopo \"Angoroj\" (in esperanto \"Agonie\") del 1964, un anno prima di \"Incubus\". La scelta di questa lingua risulta efficace per la creazione di un'atmosfera particolare, anche se alcuni esperantisti lamentano la pronuncia non buona degli attori (pare che molti di essi avessero imparato solo le battute, senza conoscere l'esperanto). Oltre alla fortunata scelta artistica, pare che il regista fosse attratto anche dalla possibilit\u00e0 di avere un pubblico di esperantisti in tutto il mondo che desse anche maggiori ritorni economici; ma purtroppo il film che nella recente edizione in DVD \u00e8 molto venduto e noto nel mondo esperantista, non ebbe molta fortuna all'epoca."}
{"id": "2306604", "revid": "1573940", "url": "https://it.wikipedia.org/wiki?curid=2306604", "title": "Eremo di Montevicchi", "text": "L'eremo di Montevicchi si trova nella localit\u00e0 di Montevicchi sul preapennino antistante il massiccio dell'Alpe della Luna, nel comune di Sansepolcro. Da qui passava la strada che nel medioevo collegava l'Alta Valle del Tevere con la Romagna.\nEremo.\nL'eremo fu fondato nel 1211 dall\"'eremita Giovanni\" con il consenso del vescovo di Citt\u00e0 di Castello, sui terreni messi a disposizione da alcune famiglie della zona.Nel tempo la comunit\u00e0 eremitica si struttur\u00f2 e acquist\u00f2 terre e mulini nella zona della valle del torrente Afra.Pass\u00f2 all'Ordine dei Servi di Maria nel 1294, e questa unione pose le basi per quella successiva che nel 1295 coinvolse l'eremo della Barucola e che fu realizzata dal beato Andrea Dotti. L'eremo di Montevicchi fu abbandonato attorno al 1297 dai frati, che si trasferirono nel vicino \"eremo di Santa Lucia a Bovigliano\".\nNel 1462 il comune di Sansepolcro dona ai frati Servi di Mmaria terre, prati e sodi a Montevicchi.\nIl 17 settembre 1520 \u00e8 scorporato dalla Diocesi di Citt\u00e0 di Castello e aggregato alla nuova Diocesi di Sansepolcro.\nAttualmente a Montevicchi rimangono imponenti ruderi di un articolato complesso edilizio agricolo, sviluppato sui resti dell'antico eremo."}
{"id": "2306609", "revid": "30794", "url": "https://it.wikipedia.org/wiki?curid=2306609", "title": "Apodyterium", "text": ""}
{"id": "2306610", "revid": "15756", "url": "https://it.wikipedia.org/wiki?curid=2306610", "title": "Mark Gastineau", "text": "Carriera professionistica.\nNew York Jets.\nMark ricopr\u00ec il ruolo di defensive end di sinistra nelle file dei New York Jets, in cui utilizzava il numero 99, per nove anni, dal 1979 al 1988. Fu scelto nel corso del secondo giro (41\u00ba assoluto) del Draft NFL 1979.\nMark fu selezionato per 5 partecipazioni al Pro Bowl, in una delle quali vinse il premio di miglior giocatore della partita stabilendo il primato di sack (4) della manifestazione.\nNel 1984 realizz\u00f2 il record di sack in una stagione (22) diventando uno dei migliori \"pass-rusher\" della sua epoca. Tale record fu battuto solo nel 2001 da Michael Strahan, defensive end dei New York Giants.\nRitiratosi nel 1988 ufficialmente per passare pi\u00f9 tempo con la compagna Brigitte Nielsen, \nVita personale.\nMark Gastineau \u00e8 padre di un maschio, frutto della sua relazione con Brigitte Nielsen, durata diversi anni. Dal 1997 \u00e8 sposato con Patricia Schorr.\nNel gennaio 2017 ha dichiarato di essere affetto dalla malattia di Parkinson e da quella di Alzheimer. \nRecord.\nRecord NFL\nRecord dei New York Jets"}
{"id": "2306615", "revid": "729019", "url": "https://it.wikipedia.org/wiki?curid=2306615", "title": "Junkers Ju 268", "text": "Lo Junkers Ju 268 era un progetto di bomba guidata a motore realizzato dall'azienda tedesca Junkers GmbH ma mai arrivato alla produzione.\nInteso come velivolo-bomba alternativo alla bomba planante senza motore Arado E 377 nella configurazione Mistel 5, avrebbe dovuto essere utilizzato dalla Luftwaffe durante le fasi finali della seconda guerra mondiale, portato sul bersaglio dal Heinkel He 162 A-2 e successivamente sganciato."}
{"id": "2306618", "revid": "23069808", "url": "https://it.wikipedia.org/wiki?curid=2306618", "title": "Motori elettrici", "text": ""}
{"id": "2306628", "revid": "36426", "url": "https://it.wikipedia.org/wiki?curid=2306628", "title": "San Giorgio e la Principessa", "text": ""}
{"id": "2306629", "revid": "117683256", "url": "https://it.wikipedia.org/wiki?curid=2306629", "title": "Pieve di San Giuliano Milanese", "text": "La pieve di San Giuliano era il nome di un'antica pieve dell'Arcidiocesi di Milano e del ducato di Milano con capoluogo San Giuliano Milanese.\nIl patrono era san Giuliano martire. La sua festa viene ancora oggi celebrata a San Giuliano Milanese il 16 febbraio.\nStoria.\nLe prime notizie relativamente alla costruzione di una chiesa dedicata a san Giuliano a San Giuliano Milanese, risalgono all'epoca longobarda, e tracce di questa costruzione si possono ravvisare ancora oggi presso le fondamenta della piccola chiesa di San Gregorio. L'istituzione della pieve \u00e8 probabilmente da ricondursi all'XII secolo in quanto sappiamo che gi\u00e0 dal XIII secolo il capitolo disponeva di un prevosto e di sette canonici, governando su molte chiese del circondario tra cui spiccava Melegnano. La decadenza della struttura della pieve inizi\u00f2 con il 1442 quando proprio Melegnano divenne indipendente sotto l'aspetto religioso da San Giuliano e si costitu\u00ec in pieve autonoma. Molti personaggi illustri furono prevosti in questa pieve, tra cui Bartolomeo della Capra, in seguito divenuto arcivescovo di Milano. Sul finire del Cinquecento entrarono nell'orbita della pieve anche l'abbazia di Viboldone, rinomato centro degli umiliati in Lombardia, e l'antica sede plebanea di Vigonzone che, con le annesse Torrevecchia e Zibido, divenne un'exclave della pieve di San Giuliano.\nCol Rinascimento la pieve assunse anche una funzione amministrativa civile come ripartizione locale della provincia del Ducato di Milano, al fine di ripartire i carichi fiscali e provvedere all'amministrazione della giustizia. Rispetto al comparto ecclesiastico tuttavia, la pieve secolare si espanse significativamente a sud, andando a comprendere varie comunit\u00e0 di confine che nel Medioevo erano state contese a lungo fra Milano e Pavia e che la citt\u00e0 menegina, una volta avuta la meglio nella disputa, incorpor\u00f2 nel suo territorio politico, ma non ebbe interesse a fare altrettanto a livello religioso, rispetto al quale furono lasciate sotto la diocesi di Pavia e, pi\u00f9 precisamente, nell'antica pieve cattolica di Bascap\u00e8.\nDopo il pluricentenario immobilismo corrispondente alla dominazione spagnola, il passaggio al governo austriaco apr\u00ec un'epoca di riforme di stampo illuministico. Fu in particolare nel 1786 che l'imperatore Giuseppe II decret\u00f2 la divisione della pieve rettificando i confini provinciali e cercando di riportarli a quelli medievali. Una parte della pieve pass\u00f2 quindi in provincia di Pavia, anche se il nuovo assetto lasciava sotto Milano la comunit\u00e0 di Cerro religiosamente pavese, e spostava la succitata Torrevecchia sotto Pavia nonostante fosse di rito ambrosiano da tempo immemorabile. Se la riforma fu abrogata gi\u00e0 nel 1791 una volta salito al trono l'imperatore Leopoldo II, l'operato giuseppino fu poi la base della definitiva sistemazione dei confini provinciali che avverr\u00e0 nel 1815 e che in queste zone permane tuttora.\nSe il comparto amministrativo fu cancellato con l'arrivo delle armate napoleoniche nel 1797, dopo il passaggio traumatico della rivoluzione francese la pieve religiosa decadde completamente nell'Ottocento, e durante il novecento dovette affrontare la soppressione del 1972 dell'ente plebano voluta dal cardinale Giovanni Colombo il quale riordin\u00f2 l'assetto diocesano in decanati che ancora oggi persistono come istituzioni territoriali. Soppressa dunque come istituzione, attualmente \u00e8 retta formalmente dal prevosto Luca Violoni.\nTerritorio.\nNella seconda met\u00e0 del XVIII secolo, dopo l'annessione di Triginto e Melegnanello a Mediglia, e le incorporazioni di Balbiano e Caluzzano a Colturano, di Calvenzano a Vizzolo, della C\u00e0 Matta a Zunico, di Rocca Brivio a Santa Brera, di Villa Zurli a Mercugnano, di Gazzera a Cerro, e di Viglo\u00e8 a Viboldone, il territorio della pieve era cos\u00ec suddiviso:"}
{"id": "2306632", "revid": "339392", "url": "https://it.wikipedia.org/wiki?curid=2306632", "title": "Ritratto di Principessa", "text": ""}
{"id": "2306640", "revid": "339392", "url": "https://it.wikipedia.org/wiki?curid=2306640", "title": "Museo di Palazzo Venezia", "text": ""}
{"id": "2306646", "revid": "44876", "url": "https://it.wikipedia.org/wiki?curid=2306646", "title": "Ettore De Michele", "text": "\u00c8 considerato il \"padre\" dello Sport in Puglia per il contributo dato, come pioniere, allo sport nella regione. In giovent\u00f9 pratic\u00f2 numerosi sport e all'et\u00e0 di 18 anni fu il principale fondatore del . Dette inoltre un significativo contributo come arbitro e dirigente arbitrale.\nBiografia.\nPartecip\u00f2 alla guerra italo-turca del 1911-1912 (in cui fu ferito in battaglia e poi ammalato di colera, per circa tre mesi in un campo militare) e alla prima guerra mondiale. Divent\u00f2 funzionario statale e si trasfer\u00ec per lavoro prima a Taranto, nel 1919 e poi nel 1933 a Bari, dove risiedette per il resto della sua vita. Ebbe una moglie, Antonietta (deceduta nel 1976), e sette figli, di cui Nicola ingegnere capo dell'\"UTIF\" di Bari e Napoli (tre dei figli, compreso Nicola, erano ancora vivi nel 1990) e vari nipoti e pro nipoti.\nMor\u00ec a Bari il 28 marzo 1991, all'et\u00e0 di 101 anni, in conseguenza di una caduta subita circa un anno prima.\nCarriera.\nAppena quindicenne vince la prima gara ciclistica su strada; partecipa a numerose gare podistiche e di atletica leggera, figurando sempre fra i primi. \nNel 1909, gi\u00e0 campione leccese di ciclismo su pista, conquista a Cisternino il campionato ciclistico pugliese libero a tutte le categorie, su triplo circuito, nelle eliminatorie a cronometro e nella finale in linea.\nNel luglio del 1919 partecipa ai \"giochi del dopolavoro\", ottenendo il brevetto atletico di primo grado.\nCalciatore.\nNel 1908, coadiuvato da altri colleghi studenti del liceo classico e dell'istituto tecnico di Lecce fonda la polisportiva Sporting Club Lecce (diretta antenata dell'Unione Sportiva Lecce) di cui si occupa della direzione tecnica ed \u00e8 portiere e capitano nella squadra di football. \nPer lo Sporting Club, la cui sezione calcistica \u00e8 la prima squadra di calcio della provincia, partecipa anche a ciclismo e atletica.\nNel 1910 disputa con la sua squadra il primo torneo pugliese ufficiale di calcio, valido per la Terza Categoria, in cui subisce 14 reti in 4 incontri e segna un goal alla Pro Italia nell'ultima giornata di campionato (persa dai salentini 3-1).\nArbitro di calcio e dirigente sportivo.\nNel 1908 \u00e8 il cassiere dello Sporting Club Lecce appena fondato.\nNel 1909-1910 \u00e8 l'ideatore del primo campionato calcistico pugliese nella storia della Federcalcio, la Terza Categoria 1909-1910, organizzato in collaborazione con Floriano Ludwig del Bari Foot-Ball Club e Luigi Ascanelli della Societ\u00e0 Sportiva Pro Italia di Taranto (come lui, fondatori delle rispettive societ\u00e0, che prendono parte allo stesso campionato regionale).\nNel marzo 1919, quando vive a Taranto, inizia l'attivit\u00e0 arbitrale nell'A.I.A. del primo Comitato Regionale Pugliese FIGC e diventa segretario dell'\"Ente Sportivo Provinciale Fascista\", carica con cui contribuisce alla fusione delle societ\u00e0 calcistiche tarantine Audace e Pro Italia nell'Associazione Sportiva Taranto. Fino al 1930 \u00e8 arbitro nazionale per la CITA (Comitato Italiano Tecnico Arbitrale) e viene nominato arbitro benemerito. Nel 1946 \u00e8 eletto in sede nazionale membro del consiglio centrale direttivo dell'A.I.A., rimanendo in carica fino al 1961. \u00c8 fra i promotori dei primi gruppi arbitrali federali di Taranto e Lecce; di quest'ultimo promotore principale e primo presidente.\nNei primi anni trenta contribuisce attivamente, fra diverse difficolt\u00e0, alla rifondazione del (all'epoca Unione Sportiva Pro Lecce), gi\u00e0 radiato dalla FIGC nel 1932, dopo la retrocessione dal campionato di Serie B.\n\u00c8, infine, presidente di delle commissioni esaminatrici per arbitri e commissario speciale e di campo per le gare nazionali.\nGli altri incarichi dirigenziali posseduti sono stati: vice commissario dell'Unione Velocipedistica Italiana (U.V.I.), direttore dell'Opera Nazionale Dopolavoro e componente del Comitato Regionale Pugliese della FIGC (federazione da cui \u00e8 stato nominato benemerito) in due intervalli temporali differenti, dagli anni trenta agli anni sessanta."}
{"id": "2306648", "revid": "113757", "url": "https://it.wikipedia.org/wiki?curid=2306648", "title": "Yangor", "text": ""}
{"id": "2306650", "revid": "46291", "url": "https://it.wikipedia.org/wiki?curid=2306650", "title": "Astrocaryum vulgare", "text": "Il tuc\u00fam (Astrocaryum vulgare ) \u00e8 una specie di palma nativa dell'Amazzonia.\nUsi.\nI suoi frutti sono commestibili, e sono anche usati per produrre carburante ecologico."}
{"id": "2306652", "revid": "339392", "url": "https://it.wikipedia.org/wiki?curid=2306652", "title": "Tuc\u00fam", "text": ""}
{"id": "2306657", "revid": "729019", "url": "https://it.wikipedia.org/wiki?curid=2306657", "title": "Ferrovia di Nauru", "text": "La ferrovia di Nauru \u00e8 una linea ferroviaria nell'isola-stato di Nauru nell'oceano Pacifico.\nStoria.\nLa linea venne costruita all'inizio del XX secolo da ingegneri tedeschi dato che Nauru faceva parte dell'impero coloniale tedesco dal 1888.\nInizialmente fu costruita con uno scartamento di 610 millimetri. La trazione era assicurata da locomotive a vapore di fabbricazione Orenstein &amp; Koppel.\nLa gestione fu affidata alla compagnia britannica dell'estrazione di fosfati la Pacific Phosphate Company.\nNel 1920 dopo la perdita della Prima guerra mondiale da parte della Germania e la cessione di tutte le colonie, la gestione della ferrovia pass\u00f2 alla British Phosphate Commission e lo scartamento pass\u00f2 a 914 millimetri.\nNel 1945 vennero acquistate due locomotive dalla compagnia tranviaria del sobborgo di Powelltown nei pressi di Melbourne (Australia), ma una locomotiva si rivel\u00f2 inadatta e non venne utilizzata.\nDal 1956 la trazione venne assicurata da locomotive diesel Clyde e dal 1968 la gestione pass\u00f2 alla Nauru Phosphate Corporation in seguito all'indipendenza di Nauru.\nSebbene l'attivit\u00e0 mineraria sia in declino la ferrovia \u00e8 tuttora in funzione."}
{"id": "2306658", "revid": "1573940", "url": "https://it.wikipedia.org/wiki?curid=2306658", "title": "Euomphalida", "text": "Euomphalida \u00e8 un ordine estinto di molluschi gasteropodi.\nTassonomia.\nL'ordine comprendeva le seguenti superfamiglie::"}
{"id": "2306663", "revid": "1855146", "url": "https://it.wikipedia.org/wiki?curid=2306663", "title": "Casa di Dante in Roma", "text": "La Casa di Dante in Roma \u00e8 un ente culturale fondato nel 1913 dal Ministro degli esteri Sidney Sonnino, e da allora \u00e8 impegnato nello studio e nella divulgazione dell'opera e della figura di Dante Alighieri.\nL'edificio.\nNel luogo dell'attuale piazza Sonnino non esisteva, fino all'arrivo dei Savoia, la testata di Ponte Garibaldi - che fu costruito solo nel 1888 - e sorgevano invece casupole magari un po' diroccate, ma di antica storia, come si vede nell'acquerello di Roesler Franz. All'inizio dell'Ottocento il complesso di case gi\u00e0 degli Anguillara, giunto in propriet\u00e0 al Conservatorio di Sant'Eufemia, era stato dato in enfiteusi ad un cavalier Forti, e comprendeva, oltre ai resti del palazzetto e alla torre (ultima sopravvissuta tra quelle di Trastevere), \"24 abitazioni, tre granari, macello, stalla, grotta e cantina\". Sulla torre, i nuovi affittuari avevano allestito un pubblico presepio (in segno di rinascita di quelle mura, forse, o di devozione, o solo per desiderio di popolarit\u00e0 tra i vicini).\nLa massiccia espansione edilizia che rivoluzion\u00f2 l'urbanistica della citt\u00e0 dopo la proclamazione di Roma capitale del nuovo Regno d'Italia - prevedendo tra l'altro il tracciamento di Viale Trastevere, la costruzione del ponte Garibaldi, i lavori di arginatura del Tevere, l'edificazione sui nuovi lungotevere di grandi complessi immobiliari destinati alla nuova borghesia - alter\u00f2 profondamente l'assetto urbanistico storico di quella parte del Trastevere. La cosiddetta \"Casa di Dante\" \u00e8 uno dei risultati di queste attivit\u00e0: all'esproprio dell'immobile nel 1887 segu\u00ec la riedificazione, piuttosto che restauro, nello stile falso medioevale caro alla retorica umbertina, conclusasi nel 1902.\nL'istituzione.\nGi\u00e0 dal 1902 il barone Sonnino (al quale \u00e8 intitolata la piazza su cui il palazzo si affaccia) ottenne dal Comune di Roma l'uso dell'edificio per le \"lecturae Dantis\" allora in gran voga, e di qui nacque nel 1914 l'istituzione culturale.\nLa Casa di Dante in Roma venne costituita come ente morale nel 1914 dal \"regio decreto del 16 luglio 1914 n.796\" da re Vittorio Emanuele III e dichiarata sotto l'alto patrocinio dalla regina madre Margherita di Savoia, che pose la prima firma delle attivit\u00e0 culturali allo scopo di essere l'organo principe in Italia per la promulgazione e il sostegno dell'opera dantesca, con particolare attenzione alla \"Divina Commedia\".\nL'istituzione ha ancora sede nel palazzetto degli Anguillara, in piazza Sonnino n.5.\nComposizione.\nAttualmente \u00e8 retta da un Consiglio direttivo formato da un Presidente, sei Consiglieri e un Segretario, eletti dall'Assemblea generale dei Soci.\nDopo Giulio Andreotti, Presidente dal 20 agosto 2010 al 28 febbraio 2012, e il cardinale Gianfranco Ravasi, in carica dal 1\u00ba marzo 2012 all'ottobre del 2016, il Presidente attuale \u00e8 il senatore Giorgio Napolitano. Il Consigliere Vicepresidente \u00e8 invece il Professore ed editore Enrico Malato.\nAttivit\u00e0.\nIn quasi cento anni di storia la Casa di Dante in Roma si \u00e8 imposta come uno dei pi\u00f9 prestigiosi e attivi centri di ricerca dantesca in Italia e all'estero, ottemperando con rigore alla missione affidatale dai fondatori, le massime autorit\u00e0 dello Stato e il Comune di Roma, sancita nello Statuto: ha infatti organizzato pi\u00f9 di 1400 \"lecturae Dantis\", le celebri conferenze che tra ottobre e aprile vengono tenute la domenica mattina alle ore 11.00 nell'ampio salone della sua sede da esperti dantisti di fama nazionale ed internazionale, i quali leggono e commentano uno dei 100 canti della \"Commedia\" oppure approfondiscono temi legati ai problemi generali dell'opera del grande poeta fiorentino, del suo pensiero, della storia del suo tempo, della fortuna del suo poema nella letteratura e nella pittura dei secoli successivi. Le letture sono gratuite ed aperte a tutti, fino ad esaurimento posti.\nDal 1913 ad oggi, alla cattedra della Casa di Dante in Roma si sono succeduti i maggiori dantisti del Novecento: Pasquale Villari, Isidoro Del Lungo, Ernesto Giacomo Parodi, Luigi Pietrobono, Francesco Torraca, Francesco D'Ovidio, Vittorio Rossi, Luigi Valli, Mario Casella, Giuseppe Vandelli, Karl Vossler, Nicola Zingarelli, Manfredi Porena, Natalino Sapegno, Umberto Bosco, Bruno Nardi, Aldo Vallone, Mario Apollonio, Antonino Pagliaro, Gianfranco Folena, Gianfranco Contini, Lanfranco Caretti, Giorgio Petrocchi, Ignazio Baldelli, Maria Corti, e molti altri. Tuttavia, anche grandi figure della cultura italiana, non dantisti \u201cdi professione\u201d ma intellettuali di grande rilievo nel panorama letterario e culturale del tempo, hanno voluto l'onore e il piacere di iscrivere il loro nome nei registri dei conferenzieri della Casa di Dante in Roma: tra gli altri, Giuseppe Antonio Borgese, Alfredo Panzini, Giovanni Gentile, Goffredo Bellonci, Enrico Corradini, Carlo Calcaterra, Raffaello Morghen, Filippo Tommaso Marinetti, don Giuseppe De Luca, Riccardo Bacchelli, Ettore Paratore, Giuseppe Petronio, Edoardo Sanguineti, Vittore Branca, Giovanni Getto, Salvatore Battaglia, Bruno Migliorini, Aurelio Roncaglia, Augusto Campana, Scevola Mariotti, Giuseppe Billanovich, Giancarlo Mazzacurati e Giovanni Spadolini."}
{"id": "2306666", "revid": "709565", "url": "https://it.wikipedia.org/wiki?curid=2306666", "title": "I Fruttini", "text": "I Fruttini (\"Los Fruittis\") \u00e8 una serie animata prodotta dalla catalana D'Ocon Film.\nTrama.\nLa storia narra di una bambina chiamata Kumba che viene aiutata da strani esseri simili a frutti antropomorfi nel suo tentativo di ritrovare i genitori. Successivamente i Fruttini decidono di abbandonare il luogo dove sono cresciuti per cercare uno pi\u00f9 tranquillo."}
{"id": "2306667", "revid": "36426", "url": "https://it.wikipedia.org/wiki?curid=2306667", "title": "Men (divinit\u00e0)", "text": "Men (Greco: \u039c\u03ae\u03bd, latino: Mensis, e conosciuto anche come Men Asca\u00ebnus ad Antiochia di Pisidia) \u00e8 una divinit\u00e0 lunare maschile il cui culto ha interessato l'area occidentale della penisola anatolica nel periodo antico. \u00c8 indicato come il custode dei mesi. Etimologicamente il nome del dio deriva dalla radice indo-ariana utilizzata per indicare l'astro notturno, \"me\", che si riferisce anche al concetto di \"misurare\". Il dio veniva descritto come il grande \"misuratore\". \u00c8 interessante osservare che dal nome del dio potrebbe essere derivato quello della Luna in inglese e tedesco, rispettivamente \"Moon\" (\"Mona\" in inglese arcaico) e \"Mond\" (\"Mene\" in gotico).\nPoich\u00e9 la Luna nel tempo muta aspetto, cresce fino a diventare piena e poi si riduce, fino a scomparire, al suo culto \u00e8 stato associato in differenti culture quello della morte. Le divinit\u00e0 lunari sono spesso ctonie e funerarie, e anche Men \u00e8 stato venerato come la divinit\u00e0 della morte.\nIconografia.\nIl simbolismo lunare domina l'iconografia del dio. Il dio \u00e8 abitualmente raffigurato con il berretto frigio, una tunica con cinta e dei corni aperti sulle spalle, a somiglianza di una luna crescente. \u00c8 quasi sempre raffigurato in piedi o a cavallo, raramente seduto. Cavalca cavalli, ma anche altri animali, quali arieti, pantere, leoni, galli o tori. La sua iconografia richiama quella di Mitra, che indossa un berretto frigio ed \u00e8 comunemente raffigurato con un toro e con simboli del Sole e della Luna.\nRaramente Men \u00e8 raffigurato con le mani libere: generalmente tiene uno scettro, una patera (una coppa sacrificale) o una pigna. Quando ha le mani libere, una di esse poggia sul fianco, all'altezza dell'anca. In alcune raffigurazioni calpesta la testa di un bue. Durante il periodo dell'imperatore Augusto, al dio venne associata l'idea della Vittoria e anche nell'iconografia tradizionale il dio cominci\u00f2 a essere accompagnato da una Nike.\nL'effigie del dio comparve su numerose monete votive di diffusione regionale, anche in epoca romana. I Romani, che veneravano una divinit\u00e0 lunare femminile, Luna, adottarono di volta in volta soluzioni differenti per indicare il dio: inizialmente su alcune monete riportarono il nome frigio, su altre quello greco. Durante il regno di Antonino Pio furono battute monete sulle quali il dio era indicato come \"Mensis\". Infine venne adottata la formula \"LUS\" stante per \"Lunae Votum Solvit\" che permetteva di non indicare esplicitamente il genere del dio.\nStoria del culto.\nIl culto di Men era probabilmente derivato da quello del dio Sin, presente nella mitologia mesopotamica. Alcuni scrittori antichi descrivono Men come una divinit\u00e0 locale dei Frigi.\nIl Dr Mehmet Ta\u015fl\u0131alan, che ha studiato le rovine di Antiochia di Pisidia ha sottolineato che la popolazione che si era stabilita sull'acropoli durante il periodo della colonizzazione greca, venerava Men Askaenos come divinit\u00e0 protettrice della citt\u00e0. Nel 25 a.C., al tempo in cui la regione attorno ad Antiochia conquistata da Augusto venne elevata a rango di provincia, al dio venne associata l'idea della Vittoria. E. Lane suggerisce che i Romani possano aver fondato una loro colonia nei pressi di Antiochia proprio per sfruttare la propaganda che sarebbe derivata dal culto del popolare dio Men. Nel luogo dove fu edificato il tempio dedicato ad Augusto sono presenti segni del culto di Men come \"bucrania\" (teschi di buoi) scolpiti sulle mura in pietra. Anche il tempio imperiale reca sul fregio teste di buoi e ghirlande.\nL'\"Historia Augusta\" riporta che l'imperatore romano Caracalla venne assassinato nel 217 mentre era diretto a Carre per venerare \"Lunus\". Lo stesso autore riporta l'opinione diffusa nella regione secondo cui colui che avesse venerato la divinit\u00e0 lunare riferendosi a essa al femminile, sarebbe stato soggetto alla volont\u00e0 delle donne; mentre chi si fosse riferito a essa al maschile, avrebbe dominato la propria vita. Sebbene alcuni studiosi hanno suggerito che Lunus possa essere la forma latinizzata di Men, altri l'hanno associato pi\u00f9 solidamente al dio Sin.\nIn epoche successive, Men potrebbe essere stato identificato con Attis, in Frigia, e con Sabazio, in Tracia; potrebbe inoltre aver condiviso una comune origine con la divinit\u00e0 lunare Mah, dello zoroastrismo.\nIl culto di Men fu infine soppiantato dal Cristianesimo. La stessa Antiochia di Pisidia fu un'importante tappa della predicazione di san Paolo all'inizio dell'era cristiana."}
{"id": "2306674", "revid": "599013", "url": "https://it.wikipedia.org/wiki?curid=2306674", "title": "Tony Williams (cestista)", "text": ""}
{"id": "2306675", "revid": "6923", "url": "https://it.wikipedia.org/wiki?curid=2306675", "title": "Naj-Oleari", "text": "Naj-Oleari \u00e8 un'azienda di abbigliamento italiana che, tra gli anni settanta e ottanta, ha acquisito fama in Italia e all'estero per gli originali tessuti fantasia utilizzati per realizzare non solo abiti, ma anche accessori per capelli (cerchietti e mollette), portafogli, borse, ombrelli.\nOggi fa parte del gruppo Bottega Verde, di propriet\u00e0 della famiglia Lavino (originaria di Cossato, in provincia di Biella).\nStoria.\nLa Naj-Oleari venne fondata nel 1916 da Riccardo Naj-Oleari, un chimico originario di Sartirana Lomellina (Pavia) che a Magenta (Milano) compr\u00f2 un piccolo cotonificio e lo chiam\u00f2 \"Manifatture Naj-Oleari\".\nDa principio l'azienda produceva in prevalenza abbigliamento sacerdotale. Carlo, il figlio di Riccardo, intraprese la strada della specializzazione in foderami, soprattutto per l'industria degli ombrelli. Le tonalit\u00e0 delle fodere andavano dal grigio al nero. Nei primi anni settanta Angelo, Riccardo e Giancarlo Naj-Oleari (i tre figli di Carlo) decisero di aumentare la variet\u00e0 di tessuti disponibili per le fodere, introducendo nella gamma cotoni colorati e alcune fantasie ideate dalla moglie di Angelo, Maurizia Dova (figlia del pittore Gianni Dova). La novit\u00e0 non piacque ai clienti abituali delle Manifatture. Cos\u00ec Angelo, Riccardo e Giancarlo decisero di creare una societ\u00e0 per la vendita al dettaglio.\nIl primo negozio Naj-Oleari fu aperto a Milano, nei pressi di Porta Ticinese: \u00abdentro, ombrelli coloratissimi, stoffe disegnate, borse del medesimo disegno, qualche capo d'abbigliamento, molte felpe. Nel giro di pochi mesi fu un successo.\u00bb Tuttavia il \"boom\" del marchio Naj-Oleari arriv\u00f2 intorno al 1985, quando il possedere prodotti Naj-Oleari divent\u00f2 uno \"status symbol\" per i paninari e per tanti altri adolescenti (d'Italia e non solo). Nell'arco di cinque anni il fatturato della societ\u00e0 fu quasi sestuplicato, passando \u00abdai 6 miliardi [di lire] dell'85 ai 35 del 1990, ai quali vanno aggiunti altri 20 per le produzioni in licenza.\u00bb\nNel febbraio 1991 i negozi Naj-Oleari erano una cinquantina in Italia e una decina nel resto del mondo; ma il laboratorio da cui uscivano i disegni e la sede centrale della societ\u00e0 continuavano a essere ospitati in una \u00abpalazzina milanese [\u2026] proprio dietro la Rai. Una palazzina ristrutturata dagli architetti della societ\u00e0: \u2039tutto \u00e8 fatto in casa, dalla progettazione dei negozi alla pubblicit\u00e0 curata dalla nostra agenzia Fuori Serie,\u203a ammettono i fratelli Naj-Oleari.\u00bb\nFrattanto, tre mesi prima, vale a dire nel novembre 1990, i tre fratelli avevano aperto il proprio capitale sociale a una private equity firm statunitense, la Advent, e alla sua controllata italiana, la Itavent, allo scopo di finanziare l'espansione del marchio di famiglia all'estero. \u00abAlla Advent \u00e8 andato il 22,5% del capitale [\u2026], all'Itavent il 7,5%, il resto \u00e8 rimasto ai fratelli. [\u2026] \u2039In Italia \u2013 spiega [Giancarlo,] l'amministratore delegato \u2013 abbiamo ormai raggiunto una buona diffusione, potremo ancora espanderci ma pi\u00f9 di tanto non credo si potr\u00e0 fare. Oltre confine, invece, da fare c'\u00e8 tutto o quasi tutto. Ai negozi di Parigi, San Francisco, Vienna, Copenaghen, Dusseldorf, ne verranno affiancati altri, cercando una crescita che dovrebbe (almeno per ora) privilegiare la Germania, il mercato pi\u00f9 ricettivo e pi\u00f9 in crescita.\u203a Obiettivo dichiarato: fare un grosso salto di fatturato tra il 1992 e il 1993 e toccare quota 100 negozi nel mondo.\u00bb\nLa prima met\u00e0 degli anni novanta, in realt\u00e0, segn\u00f2 una battuta d'arresto per la crescita del tessile e dell'abbigliamento \"made in Italy\". La crisi tocc\u00f2 anche la Naj-Oleari, che nel 1996 \u00e8 poi stata rilevata dal gruppo Bottega Verde."}
{"id": "2306679", "revid": "122246", "url": "https://it.wikipedia.org/wiki?curid=2306679", "title": "Convento di Bellona", "text": "Il convento di Bellona \u00e8 un edificio sacro situato sulla sommit\u00e0 del monte Rageto a 292 m s.l.m. nel territorio di Bellona, comune della provincia di Caserta, dedicato a Maria SS. di Gerusalemme.\nIl monte, in ragione delle acque che da esso sgorgano, era chiamato dai Longobardi \"Monte sgorgante acque\". I suoi piedi sono lambiti dalle acque del fiume Volturno.\nStoria.\nAll'epoca della prima crociata molti condottieri cristiani si recarono in Terra Santa per liberare il santo Sepolcro di Ges\u00f9 Cristo dal dominio dei turchi. Era l'anno 1096 e Riccardo II, principe di Capua, non pot\u00e9 parteciparvi perch\u00e9 trattenuto in patria a causa dell'assedio che Landone, conte di Teano, aveva posto alla citt\u00e0. Una volta vinta la guerra contro Landone, Riccardo II fece erigere nel 1099 sul monte Rageto, di sua propriet\u00e0, una piccola cappella che intitol\u00f2 \"Sancta Jerusalemm\" in onore della citt\u00e0 che egli avrebbe voluto liberare dal dominio turco.\nFatti che trovano testimonianza in un documento del 1109 di Roberto I, principe di Capua, nel quale si legge: \"In monte qui vocatur Rageto ecclesia quae vocatur Sancta Jerusalemm\" (sul monte chiamato Rageto (vi \u00e8) una chiesa chiamata Santa Gerusalemme).\nDopo oltre due secoli il tempio si trovava in un forte stato di abbandono e rovina. Nel 1419 il bellonese Priamo Marra decise di restaurare la cappella, riportandola al suo antico splendore. Durante i lavori di restauro il Marra fece dipingere sulla parete sinistra una Madonna che sosteneva con il braccio destro il Bambino e con il sinistro una croce.\nNon trascorsero molti anni che la cappella cadde di nuovo nell'abbandono a causa delle continue lotte politiche che devastarono tutto il territorio campano. Pertanto l'opera distruttrice del tempo la ridusse a quasi ad un rudere.\nNel 1534 l'immagine della Vergine apparve in sogno pi\u00f9 volte ad una pastorella bellonese Antonia Fusco, indicandole l'esatto punto dove l'antica cappella risultava ricoperta da erbacce e da rovi. \nNel 1539 numerosi fatti prodigiosi convincono il clero di Capua ad affidare la custodia della cappella, unitamente a 24 moggia di terreno, all'ordine religioso dei padri serviti detti anche servi di Maria, i quali si impegnarono ivi alla costruzione del convento; lavori che iniziarono nello stesso anno. \nA causa del culto sempre pi\u00f9 fervente per la sacra immagine da parte degli abitanti di Bellona e dei paesi vicini, l'opera dei padri serviti fu sostenuta dal popolo con questue e donazioni.\nLa donazione che pi\u00f9 di tutte suscit\u00f2 clamore fu quella della duchessa di Maddaloni Roberta Carrafa che, nel 1585, don\u00f2 come ex voto ai religiosi 230 moggia di terreno per essere stata guarita dalla Madonna, da una paralisi alla gamba destra a causa di una caduta da cavallo, mentre si recava da Napoli a Lecce per porgere l'estremo saluto al consorte Diomede Carrafa. Donazione che provoca una forte accelerazione ai lavori di costruzione del convento, la cui struttura viene realizzata senza intaccare minimamente l'antica chiesetta, la quale viene inglobata all'interno della nuova architettura. Con una successiva donazione in denaro da parte della duchessa, fu ampliato il giardino interno al convento e restaurato l'antico chiostro. \nIl progetto dell'intero complesso fu eseguito dall'architetto capuano Ambrogio Attendolo, e i lavori terminarono nel 1607.\nCollegamenti esterni.\nhttp://www.festadibellona.it/indexa.php?sez=storia&amp;hom=main"}
{"id": "2306682", "revid": "110157", "url": "https://it.wikipedia.org/wiki?curid=2306682", "title": "Federazione di judo del Regno Unito", "text": "La British Judo Association (abbreviata in BJA) \u00e8 l'organo che governa il judo nel Regno Unito.\nLa BJA fa parte del International Judo Federation ed \u00e8 membro della European Judo Union. Organizza le manifestazioni judoistiche locali."}
{"id": "2306685", "revid": "767487", "url": "https://it.wikipedia.org/wiki?curid=2306685", "title": "45\u00aa Mostra internazionale d'arte cinematografica di Venezia", "text": "La 45\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 29 agosto al 9 settembre del 1988, sotto la direzione di Guglielmo Biraghi.\nDue ex aequo vennero assegnati nelle categorie delle migliori interpretazioni: Don Ameche e Joe Mantegna per \"Le cose cambiano\" e Isabelle Huppert per \"Un affare di donne\" e Shirley MacLaine per \"Madame Sousatzka\": anche nell'edizione successiva (non senza polemiche) verranno premiati 4 attori nelle due Coppe Volpi.\nIn concorso furono presentati 22 film, tra cui \"Donne sull'orlo di una crisi di nervi (Mujeres al borde de un ataque de nervios)\" che mise in luce il talento dell'emergente Pedro Almod\u00f3var e \"Paesaggio nella nebbia (Topio stin omichli)\", diretto da Theo Angelopoulos.\nIl film che attir\u00f2 le maggiori attenzioni e polemiche fu \"L'ultima tentazione di Cristo\", opera di Martin Scorsese, presentata fuori concorso, ma l'\"evento speciale\" che suscit\u00f2 pi\u00f9 di tutti l'eco dei media fu la presentazione in anteprima di \"Chi ha incastrato Roger Rabbit\", che sarebbe uscito nelle sale italiane il successivo Natale.\nLa retrospettiva fu dedicata all'opera di Pier Paolo Pasolini.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2306686", "revid": "1573940", "url": "https://it.wikipedia.org/wiki?curid=2306686", "title": "Limax maximus", "text": "La grande limaccia grigia (Limax maximus ) \u00e8 un mollusco gasteropode terrestre della famiglia Limacidae.\nDescrizione.\n\"Limax maximus\" \u00e8 una delle limacce pi\u00f9 comuni e grandi, poich\u00e9 raggiunge i 20\u00a0cm. Questa limaccia (come tutte le altre) si distingue dalle chiocciole per l'assenza del guscio esterno (nonostante anch'esse possiedano un piccolo guscio sotto il mantello): queste le rende pi\u00f9 vulnerabili ma anche pi\u00f9 agili e veloci.\nBiologia.\nQueste limacce hanno bisogno di umidit\u00e0 costante, perch\u00e9 si possono disidratare molto facilmente. Proprio per questo, durante il giorno sono interrate al riparo dei raggi del sole, ed escono solo di notte o quando piove. \nAlimentazione.\nSi nutrono principalmente di piante, materia in decomposizione e talora altre lumache.\nRiproduzione.\nSono ermafroditi incompleti: hanno organi genitali maschili e femminili, ma ci vogliono due esemplari per far avvenire la riproduzione. . Dopo 3-4 settimane dall'accoppiamento i Limax depongono circa 120 uova, in genere sotto il muschio.\nDistribuzione e habitat.\nQuesta limaccia \u00e8 nativa dell'Europa, ma \u00e8 stata introdotta accidentalmente anche in altri paesi, come negli Stati Uniti d'America.\nSi pu\u00f2 trovare nelle cantine, nei giardini e sotto i sassi di prati incolti."}
{"id": "2306689", "revid": "123849606", "url": "https://it.wikipedia.org/wiki?curid=2306689", "title": "Rachid Benhadj", "text": "Biografia.\nNato ad Algeri nel 1949, studia a Parigi, dapprima architettura nell'\u00c9cole nationale sup\u00e9rieure des arts d\u00e9coratifs (dove si laurea nel 1973), e poi cinema all'universit\u00e0. \u00c8 anche pittore. A partire dal 1979 realizza numerosi telefilm e documentari. Si stabilisce poi in Italia dove vive tuttora, e nel 1995 realizza un mediometraggio, \"L'ultima cena\", seguito da due lungometraggi.\nIl suo film \"Il pane nudo\", tratto dall'omonimo romanzo di Mohamed Choukri, ha vinto numerosi premi internazionali, tra cui il Globo d'Oro 2007 come \"film da non dimenticare\".\n\u00c8 docente in una scuola per registi cinematografici alla scuola di cinema di Cinecitt\u00e0 Act Multimedia.\nBibliografia.\nLuciana d'Arcangeli. \"Immigration and Identity in L'albero dei destini sospesi\". In Studi d'italianistica nell'Africa australe/Italian Studies in Southern Africa, Johannesburg, volume 23, n.1, 2010, pp.\u00a036\u201362."}
{"id": "2306692", "revid": "1935652", "url": "https://it.wikipedia.org/wiki?curid=2306692", "title": "Paolo Rabitti", "text": "Biografia.\nNasce a Castellarano, in provincia e diocesi di Reggio Emilia, il 28 ottobre 1936.\nMinistero sacerdotale.\nIl 30 ottobre 1960 \u00e8 ordinato presbitero dal cardinale Giacomo Lercaro per l'arcidiocesi di Bologna.\nRicopre l'incarico di rettore del Pontificio seminario regionale Flaminio di Bologna dal 1971 al 1984.\nIl 6 ottobre 1988 \u00e8 nominato sottosegretario della Pontificia commissione per la conservazione del patrimonio storico e artistico della Chiesa e il 4 maggio 1993 segretario della medesima, che aveva nel frattempo assunto il nome di Pontificia commissione per i beni culturali della Chiesa. Il 30 marzo 1990 riceve il titolo onorifico di prelato d'onore di Sua Santit\u00e0.\nMinistero episcopale.\nIl 25 maggio 1995 papa Giovanni Paolo II lo nomina vescovo di San Marino-Montefeltro, ponendo cos\u00ec fine all'unione \"in persona episcopi\" tra questa sede e la diocesi di Rimini; succede a Mariano De Nicol\u00f2, rimasto solamente vescovo di Rimini. Il 24 giugno seguente riceve l'ordinazione episcopale, nella cattedrale di San Pietro a Bologna, dal cardinale Giacomo Biffi, co-consacranti l'arcivescovo Francesco Marchisano e il vescovo Mariano De Nicol\u00f2. Il 25 giugno prende possesso della diocesi.\nIl 2 ottobre 2004 lo stesso papa lo nomina arcivescovo di Ferrara-Comacchio; succede a Carlo Caffarra, precedentemente nominato arcivescovo metropolita di Bologna. Il 28 novembre prende possesso dell'arcidiocesi.\nIl 1\u00ba dicembre 2012 papa Benedetto XVI accoglie la sua rinuncia al governo pastorale dell'arcidiocesi di Ferrara-Comacchio, presentata per raggiunti limiti d'et\u00e0; gli succede Luigi Negri, fino ad allora vescovo di San Marino-Montefeltro. Rimane amministratore apostolico dell'arcidiocesi fino all'ingresso del successore, avvenuto il 3 marzo 2013.\nIl 16 dicembre 2013 papa Francesco lo nomina membro della Congregazione per i vescovi.\nCritiche.\nGli viene contestato un comportamento ostile nei confronti dei genitori di Federico Aldrovandi per aver osteggiato le indagini e la mediatizzazione del caso inerente alla morte del giovane Federico dal pulpito diocesano, nonostante la perentoria presa di posizione di un sacerdote della stessa arcidiocesi.\nGenealogia episcopale.\nLa genealogia episcopale \u00e8:"}
{"id": "2306693", "revid": "2212299", "url": "https://it.wikipedia.org/wiki?curid=2306693", "title": "Metasploit Project", "text": "Il Metasploit Project \u00e8 un progetto di sicurezza informatica che fornisce informazioni sulle vulnerabilit\u00e0, semplifica le operazioni di penetration testing e aiuta nello sviluppo di sistemi di rilevamento di intrusioni. Il sottoprogetto pi\u00f9 conosciuto \u00e8 Metasploit Framework, uno strumento open source per lo sviluppo e l'esecuzione di exploits ai danni di una macchina remota. Altri sottoprogetti importanti comprendono l'Opcode Database, l'archivio di shellcode e la relativa ricerca.\nIl Metasploit Project \u00e8 conosciuto per lo sviluppo di strumenti di elusione e anti-rilevamento, alcuni dei quali sono inclusi in Metasploit Framework. \u00c8 noto anche per aver pubblicato alcuni degli exploits pi\u00f9 sofisticati, inoltre \u00e8 uno strumento potente in quanto permette ai ricercatori di investigare su alcune potenziali nuove vulnerabilit\u00e0.\nStoria.\nMetasploit viene creato da H. D. Moore nel 2003 come strumento portabile di rete basato sul linguaggio di scripting Perl; dopo quattro anni \u00e8 rilasciato completamente riscritto in Ruby.&lt;br&gt;\nIl 21 ottobre 2009 l'azienda Rapid7 ufficializza l'acquisto del Metasploit Project. Successivamente all\u2019acquisto, Rapid7 ha aggiunto due edizioni proprietarie open core chiamate Metasploit Express e Metasploit Pro.\nLo si potrebbe paragonare ad alcuni prodotti commerciali come Canvas di Immunity Inc. oppure Core Impact sviluppato da Core Security Technologies. Metasploit pu\u00f2 essere utilizzato dagli amministratori per testare le vulnerabilit\u00e0 dei loro sistemi al fine di aumentarne il livello di sicurezza, oppure dai black hat e script kiddie per tentare di penetrarvi. Come molti strumenti relativi all\u2019ambito della sicurezza informatica, Metasploit pu\u00f2 essere utilizzato per scopi legittimi e/o illegali. La posizione emergente di Metasploit come framework di sviluppo di codici exploits ha portato alla pubblicazione di advisories sulle vulnerabilit\u00e0 dei software spesso accompagnati da un modulo exploit Metasploit di terze parti che evidenzia la vulnerabilit\u00e0, i rischi e i rimedi per risolvere un determinato bug. \nMetasploit 3.0 include degli strumenti di fuzzing, per scoprire vulnerabilit\u00e0 software da s\u00e9 senza dover sviluppare degli exploits per i bugs noti. Queste nuove possibilit\u00e0 si sono aperte grazie all'integrazione del toolset lorcon wireless in Metasploit 3.0 nel novembre 2006.&lt;br&gt;\nMetasploit 4.0 \u00e8 stato lanciato nel mese di agosto del 2011.\n&lt;br&gt;\nMetasploit 5.0 \u00e8 stato lanciato nel gennaio 2019, ed ha portato con s\u00e9 nuovi moduli di AV Bypass e molte altre espansioni fra le quali nuove API e librerie.\nMetasploit Framework.\nI passaggi fondamentali per l'exploiting di un sistema utilizzando Metasploit Framework comprendono:\nQuesto approccio modulare (che permette la combinazione di qualsiasi codice exploit con qualsiasi playload) \u00e8 il vantaggio principale di Metasploit Framework. Inoltre, facilita le operazioni degli attaccanti e di chi scrive exploits e payloads. \nMetasploit funziona su Unix (compresi Linux e Mac OS X) e su Windows. Le funzionalit\u00e0 di Metasploit Framework sono inoltre disponibili in pi\u00f9 lingue.\nPer scegliere l\u2019exploit e il payload sono necessarie alcune informazioni sul sistema che si vuole attaccare, come la versione del sistema operativo e i servizi di rete installati. Queste informazioni possono essere raccolte attraverso strumenti di port scanning o di OS fingerprinting, utilizzando, ad esempio, i servizi forniti da Nmap. Scanner di vulnerabilit\u00e0 come Nexpose, Nessus e OpenVAS possono individuare le vulnerabilit\u00e0 dei sistemi che si desidera attaccare. Metasploit pu\u00f2 importare i dati degli scanner e comparare le vulnerabilit\u00e0 individuate con i moduli exploit esistenti per eseguire un accurato exploitation.\nInterfacce.\nSono disponibili diverse interfacce di Metasploit e le pi\u00f9 conosciute sono mantenute da Rapid7 e Strategic Cyber LLC.\nMetasploit Framework.\nSi tratta di una versione gratuita ed \u00e8 caratterizzata da: interfaccia a linea di comando, import da terze parti, exploitation manuale e azioni di forza bruta anch\u2019esse condotte manualmente. Questa versione di Metasploit Project include anche Zenmap, un famoso port scanner, e un compilatore per Ruby, il linguaggio usato per questa versione.\nMetasploit Community.\nViene lanciata da Rapid7 nell\u2019ottobre 2011 ed \u00e8 un\u2019interfaccia utente web-based per Metasploit. Tale versione, che comprende un insieme ridotto di funzionalit\u00e0 rispetto alle versioni a pagamento, include la ricerca di reti, il modulo di navigazione internet e l\u2019exploitation manuale. Metasploit Community \u00e8 inclusa nel programma di installazione principale.\nMetasploit Express.\n\u00c8 rilasciata da Rapid7 nell\u2019aprile 2012. Metasploit Express \u00e8 un\u2019edizione commerciale pensata per quei team di sicurezza informatica che hanno la necessit\u00e0 di verificare le vulnerabilit\u00e0. Inoltre, offre un\u2019interfaccia grafica utente, integra le funzioni di ricerca di Nmap, aggiunge azioni intelligenti di attacco a forza bruta e fornisce un metodo di raccolta automatico dei risultati.\nMetasploit Pro.\nL\u2019edizione in questione \u00e8 stata immessa sul mercato da Rapid7 nell\u2019ottobre del 2010. Metasploit Pro \u00e8 concepita per venire incontro alle esigenze dei penetration testers. Rispetto alla versione Express sono state aggiunte funzionalit\u00e0 come Quick Start Wizards/MetaModules, campagne di sviluppo e gestione nell\u2019ambito dell\u2019ingegneria sociale, test delle applicazioni web, un\u2019avanzata interfaccia a linee di comando chiamata Pro Console, payloads dinamici per aggirare gli antivirus, integrazione di Nexpose per la scansione delle vulnerabilit\u00e0 ad hoc e VPN pivoting.\nArmitage.\nArmitage \u00e8 uno strumento per Metasploit Project nell\u2019ambito della gestione degli attacchi informatici che visualizza gli obiettivi e suggerisce i codici exploit da utilizzare. Si colloca nella categoria di strumenti relativi alla sicurezza delle reti ed \u00e8 gratuito e open source. \u00c8 noto per aver contribuito alla collaborazione nei red team consentendo di condividere sessioni, dati e comunicazioni attraverso una singola istanza di Metasploit.\nCobalt Strike.\nCobalt Strike \u00e8 una raccolta di strumenti per la simulazione delle minacce fornita da Strategic Cyber LLC che si integra con Metasploit Framework. Oltre a tutte le funzioni presenti in Armitage, Cobalt Strike include strumenti per il post-exploitation e per la generazione dei report.\nExploits.\nA oggi, Metasploit ha pi\u00f9 di 1700 exploits, raccolti sotto le seguenti piattaforme: AIX, Android, BSD, bsdi, Cisco, FreeBSD, hpux, IRIX, Java, JavaScript, Linux, mainframe, multi (applicabile a pi\u00f9 piattaforme), NetBSD, NetWare, Node.js, OpenBSD, OSX, PHP, Python, R, Ruby, Solaris, Unix e Windows.\nPayloads.\nAl momento Metasploit conta pi\u00f9 di 495 payloads. Alcuni di questi sono:\nOpcode Database.\nL'Opcode Database \u00e8 un'importante risorsa per sviluppatori di nuovi exploits. I buffer overflow di Windows spesso richiedono conoscenze specifiche di alcuni opcode nel programma che si intende attaccare o nelle sue DLL. Le posizioni degli opcode variano a seconda della versione e della patch, tuttavia sono interamente documentate e facilmente rintracciabili grazie all'Opcode Database. Questo permette di poter scrivere buffer overflow per le diverse versioni di un sistema operativo.\nShellcode Database.\nLo Shellcode database contiene i payload utilizzati da Metasploit Framework. Sono scritti in assembly e i sorgenti sono completamente disponibili.\nSviluppatori.\nMetasploit Framework \u00e8 un progetto open source il cui codice sorgente \u00e8 presente su GitHub. La comunit\u00e0 pu\u00f2 contribuire alla sviluppo del progetto inviando il proprio lavoro. Ciascun contributo viene revisionato da un team di dipendenti interni a Rapid7 e da alcuni sviluppatori considerati esperti e affidabili esterni all\u2019azienda.\nSegue la lista degli sviluppatori originali:"}
{"id": "2306695", "revid": "23071671", "url": "https://it.wikipedia.org/wiki?curid=2306695", "title": "Morbo di Peyronie", "text": ""}
{"id": "2306696", "revid": "23071675", "url": "https://it.wikipedia.org/wiki?curid=2306696", "title": "Malattia di La Peyronie", "text": ""}
{"id": "2306697", "revid": "2121138", "url": "https://it.wikipedia.org/wiki?curid=2306697", "title": "Procreazione assistita in Italia", "text": "La procreazione assistita nell'ordinamento giuridico italiano \u00e8 disciplinata dalla legge n. 40 del 19 febbraio 2004 (legge nota anche come \u201clegge 40\u201d o \u201clegge 40/2004\u201d) recante \"Norme in materia di procreazione medicalmente assistita\".\nLa legge \u00e8 da sempre al centro di articolati dibattiti poich\u00e9 poneva una serie di limiti alla procreazione assistita, che hanno formato oggetto di diverse sentenze di incostituzionalit\u00e0 da parte della Corte costituzionale.\nIl contenuto.\nLa legge definisce la procreazione assistita come l'insieme degli artifici medico-chirurgici finalizzati al \u00abfavorire la soluzione dei problemi riproduttivi derivanti dalla sterilit\u00e0 o dall'infertilit\u00e0 umana [...] qualora non vi siano altri metodi efficaci per rimuovere le cause di sterilit\u00e0 o di infertilit\u00e0\u00bb.\nTale concetto rimane volutamente ambiguo, per la finalit\u00e0 di comprendere metodiche innovative di l\u00e0 dal venire, ma proprio questa ambiguit\u00e0 comporta conseguenze socioeconomiche importanti, come per esempio il permettere di usufruire della copertura relativa da parte del Servizio Sanitario Nazionale.\nAll'articolo 2 poi si afferma che lo Stato promuove \u00abricerche sulle cause patologiche, psicologiche, ambientali e sociali dei fenomeni della sterilit\u00e0 e dell'infertilit\u00e0\u00bb e favorisce \u00abgli interventi necessari per rimuoverle nonch\u00e9 per ridurne l'incidenza\u00bb, ma nel rispetto di \u00abtutti i soggetti coinvolti, compreso il concepito\u00bb.\nAlle tecniche di procreazione assistita possono accedere \u00abcoppie maggiorenni di sesso diverso, coniugate o conviventi, in et\u00e0 potenzialmente fertile, entrambi viventi\u00bb. Inizialmente era vietato il ricorso a tecniche di fecondazione eterologa, divieto giudicato incostituzionale a seguito alla sentenza 162/2014, depositata il 10 giugno 2014, della Corte Costituzionale. \u00c8 vietata l'eugenetica.\nL'articolo 14 vieta la crioconservazione degli embrioni, per ridurre il soprannumero di embrioni creato in corso di procreazione assistita. La crioconservazione \u00e8 per\u00f2 consentita per temporanea e documentata causa di forza maggiore, non prevedibile al momento della fecondazione.\nDibattito sulla legge e referendum.\nLe limitazioni introdotte dalla legge n. 40/2004 rendono minima la possibilit\u00e0 per i medici di adattare la tecnica secondo i casi e limitano in parte anche il successo stesso della fecondazione in vitro. Gli oppositori alla legge n. 40/2004 sostengono dunque che siano i medici e le donne, secondo i casi clinici e le proprie considerazioni etiche, a dover e poter decidere quali tecniche adottare.\nLe restrizioni della legge hanno creato in Italia un fenomeno definito \"turismo procreativo\", termine che descrive la scelta, da parte di coppie la cui condizione medica non lascia che pochissime speranze di essere risolta in Italia, a seguito delle restrizioni introdotte, di rivolgersi, per aumentare le possibilit\u00e0 di una gravidanza, a ospedali e strutture sanitarie straniere ubicate in Paesi con legislazioni meno restrittive riguardo alla Fivet.\nSi stima, confrontando dati statistici fra il periodo 2003-2004 e 2004-2005, che questo fenomeno abbia triplicato, nel Canton Ticino, il numero di coppie italiane che si sono rivolte a istituti svizzeri per godere di servizi medici relativi a queste problematiche, non fruibili in Italia.\nNel 2004 Radicali Italiani deposit\u00f2 5 referendum abrogativi in Corte di Cassazione. Vari esponenti di centro sinistra e di centro destra sottoscrissero la proposta di referendum. Nel settembre 2004 i comitati referendari consegnarono in Corte di Cassazione le firme necessarie. Il 12 e 13 giugno 2005 si tenne il voto, ma vot\u00f2 solo il 25,9% degli aventi diritto, perci\u00f2 non fu raggiunto il quorum.\nGiurisprudenza.\nPronunce della Corte costituzionale.\nIl 1\u00ba aprile 2009, i commi 2 e 3 dell'articolo 14 sono stati dichiarati parzialmente illegittimi con la sentenza n. 151 della Corte costituzionale. In particolare, il comma 2 \u00e8 stato dichiarato illegittimo laddove prevede un limite di produzione di embrioni \"\"comunque non superiore a tre\" e laddove prevede l'obbligo di \"un unico e contemporaneo impianto\". Il comma 3, che prevede di poter crioconservare gli embrioni \"qualora il trasferimento nell'utero degli embrioni non risulti possibile per grave e documentata causa di forza maggiore relativa allo stato di salute della donna non prevedibile al momento della fecondazione\", \u00e8 stato dichiarato illegittimo nella parte in cui non prevede che il trasferimento di tali embrioni, \"da realizzare non appena possibile\"\", debba essere effettuato anche senza pregiudizio per la salute della donna.\nPrecedentemente alla Sentenza della Corte Costituzionale N\u00b0151/09, del 1\u00ba aprile 2009, il TAR Lazio, con sentenza 398/08 (nella quale venivano sollevate le questioni di legittimit\u00e0 poi accolte dalla Corte Costituzionale) \"dichiarava anche illegittimo il divieto di diagnosi preimpianto\" previsto dalle Linee Guida Ministeriali (adottate con D.M 21.7.2004) a meno che tale tecnica non avesse carattere sperimentale ovvero specifica finalit\u00e0 eugenetica (nel senso che la tecnica fosse rivolta alla selezione razziale).\nInoltre, il 9 aprile 2014, a seguito del ricorso incidentale presentato dai tribunali di Milano, Catania e Firenze, la Corte Costituzionale ha sancito l'illegittimit\u00e0 della legge 40 rispetto agli articoli 2, 3, 29, 31, 32, e 117 della costituzione e agli articoli 8 e 14 della Convenzione per la salvaguardia dei diritti dell'uomo e delle libert\u00e0 fondamentali, nella parte in cui vieta il ricorso a un donatore esterno di ovuli o spermatozoi in casi di infertilit\u00e0 assoluta.\nInfine, l'11 novembre 2015, a seguito di un ricorso incidentale del tribunale di Napoli, i giudici della Consulta hanno dichiarato illegittimo l'articolo 13, commi 3, lettera b, e 4, che sanzionava penalmente la condotta dell'operatore medico volta a consentire il trasferimento nell'utero della donna dei soli embrioni sani o portatori sani di malattie genetiche per contrasto agli articoli 3 e 32 della costituzione, rispettivamente per violazione del principio di ragionevolezza nonch\u00e9 del diritto al rispetto della vita privata e familiare ed inoltre, paradossalmente, per violazione del principio di cui all'articolo 1 della medesima legge 40 (violazione della tutela della salute dell'embrione che, senza la detta selezione di geni, si troverebbe a sviluppare gravi patologie genetiche). Tuttavia resta in vigore quella parte della norma che vieta la soppressione degli embrioni malati e non inutilizzabili in quanto non possono essere ridotti alla stregua di mero materiale biologico.\nLa pi\u00f9 recente pronuncia della Corte costituzionale in materia, la sentenza n. 32/2021, ha affermato la costituzionalit\u00e1 degli artt. 8 e 9 della Legge 40/200. Dette disposizioni non prevedono, sistematicamente interpretati, che i nati di fecondazione medicalmente assistita possono essere ricunusciuti da parte dell'ex-partner femminile della madre biologica, con la quale ha avviato congiuntamente il progetto procreativo. Tuttavia, pur non accogliendo la domanda, il Giudice delle leggi ha ravvisato un vuoto di tutela degli interessi dei suddetti nati ad avere contatti continuativi e significativi con le due persone che li hanno voluto e accolto come figlie, in quanto anche il ricorso all'adozione in casi particolari, ai sensi dell'art. 44 comma d della legge 184/1983, \u00e8 nel caso di specia preclusa per il mancato assenso della madre biologica. La Corte \u00e8 sicuramente cosciente circa la delicatezza politica e etica dell'argomento in questione, ma anche della complicatezza della disciplina. Perci\u00f2 ha rigettetato il ricorso affermando che, al fine di evitare l'insorgere di disaromonie in una materia assai complessa, la normativa abbisogna di un intervento organico e ponderato del legislatore. Tuttavia ha auspicato che il Parlamento legiferi nel pi\u00f9 breve tempo possibile, eseguendo un equo bilanciamento tra i valori costituzionali in gioco e prevedendo adeguati mezzi di tutela degli interessi migliori dei minori. Per\u00f3, nell'ipotesi in cui il legislatore ommetta di riordinare la materia, o la riordini ignorando la precaria situazione giuridica dei suddetti nati, non \u00e9 escluso che il prossimo giudizio costituzionale sulle norme censurate sar\u00e0 diverso.\nLa sentenza della Corte europea dei diritti umani.\nIl 28 agosto 2012 la Corte europea dei diritti umani (anche: Corte EDU) ha bocciato la legge sull'impossibilit\u00e0 per una coppia fertile, ma portatrice di una malattia genetica, di accedere alla diagnosi preimpianto degli embrioni. Il Governo Monti ha chiesto il 28 novembre 2012 il riesame della sentenza presso la Grande Camera della Corte. L'11 febbraio 2013 il ricorso del governo \u00e8 stato bocciato dalla corte..\nUna sentenza successiva (Prima sezione, sentenza 1\u00ba aprile 2010, S. H. contro Austria) ha ritenuto incompatibile il divieto della fecondazione eterologa con i valori protetti dalla CEDU. Di seguito, la Grande Camera della Corte EDU ha ribaltato la pronuncia della Prima sezione, affermando che gli Stati aderenti alla convenzione dispongono di un ampio margine di discrezionalit\u00e1 nel disciplinare la fecondazione eterologa, in quanto non esiste ancora un consenso sostenibile tra gli Stati europei. La Corte, in linea con la prattica di taluni Giudici costituzionali nazionali, evita decidere questioni fondamentali e controversi delle quali ritiene che debbano essere chiarite a livello politico (mantenendo il cosiddetto \"juridical self restraint\", ossia \"l'autolimitazione giudiziale\")."}
{"id": "2306698", "revid": "1305772", "url": "https://it.wikipedia.org/wiki?curid=2306698", "title": "Marcello Pirro", "text": "Vita.\nHa lavorato con Hans Richter e sue opere sono rappresentate al Museo di Arte Moderna di New York e sono state inserite in mostre con noti pittori italiani.\nLe sue poesie sono state illustrate da importanti pittori del Novecento, quali Emilio Vedova e Lucio Fontana."}
{"id": "2306699", "revid": "309349", "url": "https://it.wikipedia.org/wiki?curid=2306699", "title": "Metasploit", "text": ""}
{"id": "2306706", "revid": "6923", "url": "https://it.wikipedia.org/wiki?curid=2306706", "title": "Pra\u00e7a da Liberdade", "text": "Il paesaggio e il complesso architettonico di Pra\u00e7a da Liberdade (Piazza della Libert\u00e0) \u00e8 una sintesi di stili che segnano la storia di Belo Horizonte, e si trova nella regione di Savassi, l'incontro di quattro strade principali:"}
{"id": "2306726", "revid": "767487", "url": "https://it.wikipedia.org/wiki?curid=2306726", "title": "Espiazione (romanzo)", "text": "Espiazione \u00e8 un romanzo dello scrittore britannico Ian McEwan, pubblicato nel 2001.\nTrama.\nPrima parte.\nBriony Tallis, una ragazza inglese di 13 anni con un talento per la scrittura, vive nella grande tenuta di campagna della sua famiglia con genitori Jack ed Emily Tallis. La sorella maggiore Cecilia si \u00e8 recentemente laureata presso l'Universit\u00e0 di Cambridge con Robbie Turner, figlio della governante della famiglia Tallis e amico d'infanzia di Cecilia, un giovane estremamente brillante; i suoi studi sono stati pagati da Jack Tallis.\nNell'estate del 1935 i cugini materni di Briony, Lola e i suoi fratelli gemelli Jackson e Pierrot, vengono come ospiti dai Tallis dal momento che i loro genitori stanno attraversando un difficile divorzio. L'immaturit\u00e0 di Briony e la sua incapacit\u00e0 di cogliere certe situazioni che sono al di l\u00e0 della sua comprensione, la portano a interpretare male un litigio tra Cecilia e Robbie a cui assiste casualmente: trascinata dalla fantasia, si convince che Robbie si stia comportando in modo aggressivo nei confronti della sorella a causa dell'idea che Briony nutre verso il patriarcato e del dominio che gli uomini esercitano sulle donne.\nAl contempo, Robbie si rende conto di essere innamorato di Cecilia; dopo il loro litigio scrive diverse bozze di una lettera per lei in cui si scusa ed esprime i suoi sentimenti, per poi consegnarla a Briony affinch\u00e9 la dia alla sorella. Per errore le da' per\u00f2 una versione scartata che aveva scritto scherzosamente, contenente riferimenti osceni e volgari, rendendosene conto solo quando \u00e8 troppo tardi. Briony legge la lettera prima di passarla a Cecilia nonostante le istruzioni di non aprirla e resta sconvolta. \nPi\u00f9 tardi, quella sera stessa, Robbie e Cecilia hanno finalmente modo di chiarirsi e confessarsi l'amore reciproco; quindi consumano un rapporto sessuale in biblioteca ma Briony li sorprende, interpretando erroneamente quello che vede come un'aggressione ai danni di Cecilia. Dopo essersi confidata con Lola, la bambina si convince che Robbie sia \"un maniaco\" da cui deve proteggere sua sorella.\nAlla cena di famiglia partecipano anche Leon, il figlio maggiore dei Tallis, e il suo amico Paul Marshall, celebre e ricco industriale della cioccolata. Si scopre che i gemelli, in crisi per la situazione, sono scappati, quindi i presenti si dividono in gruppi per cercarli.\nAnche Briony esce di casa per unirsi alle ricerche; nell'oscurit\u00e0 vede un misterioso individuo violentare Lola e fuggire. La cugina non \u00e8 in grado (oppure non vuole per paura) di identificare l'aggressore; Briony, condizionata dalle sue interpretazioni errate delle azioni di Robbie verso Cecilia, lo accusa dello stupro affermando ai familiari e alla polizia di averlo visto per bene in faccia. Robbie nel frattempo torna alla villa dopo aver recuperato i gemelli ed \u00e8 arrestato; i Tallis, bendisposti e affettuosi con lui da quando era piccolo, gli voltano le spalle e solo sua madre e Cecilia credono alle sue dichiarazioni di innocenza. Briony, sempre saziando le proprie fantasie, \u00e8 soddisfatta, ritenendo di essere riuscita a sconfiggere il \"cattivo\" di turno e salvato sua sorella dalle molestie.\nSeconda parte.\nQuattro anni dopo, ha inizio la Seconda Guerra Mondiale; Robbie si arruola nell'esercito per avere una riduzione degli anni da scontare in prigione, mentre Cecilia ha terminato gli studi ed \u00e8 diventata infermiera; la donna, delusa e furiosa con la propria famiglia per come si \u00e8 rivoltata contro Robbie nonostante lo stretto legame che condividevano, si \u00e8 allontanata da loro.\nNon essendo permesso a Cecilia di visitare Robbie durante la sua detenzione, i due si scrivevano delle lettere. Prima che Robbie parta per la Francia si incontra per mezz'ora con la donna durante la pausa pranzo di quest'ultima. Nonostante l'iniziale imbarazzo la passione si riaccende in fretta e Cecilia gli fa promettere di tornare da lei prima che debbano separarsi. \nIn Francia Robbie viene separato dalla sua unit\u00e0 e vaga con altri due soldati per il Paese per raggiungere Dunkerque, dove gli inglesi si stanno ritirando a causa dell'andamento catastrofico della guerra. Il giovane, riportante una ferita con dentro una scheggia a cui non d\u00e0 molto peso, lungo la strada ha modo di vivere in prima persona gli orrori del conflitto, che coinvolge soldati e civili, riflette sulla sua determinazione di tornare da Cecilia e ripensa a quello che potrebbe aver portato Briony ad accusarlo ingiustamente.\nRobbie diventa sempre pi\u00f9 stanco e debole, senza per\u00f2 arrendersi in quanto ha come unico scopo quello di mantenere la promessa di Cecilia di tornare da lei. Ormai febbricitante e delirante, Robbie si addormenta a Dunkerque un giorno prima dell'inizio dell'evacuazione.\nTerza parte.\nBriony, ormai diciottenne, \u00e8 piena di rimorso per le sue azioni avendo riconosciuto la gravit\u00e0 del suo errore. Pertanto ha rifiutato il suo posto a Cambridge per diventare un'infermiera tirocinante a Londra pur non avendo alcuna vocazione, sperando di rendersi utile per gli altri. Nel frattempo, quando pu\u00f2, scrive ancora, anche se non pi\u00f9 con la stessa incoscienza di quando era bambina.\nCon lo scoppio della guerra, anche Briony entra in contatto con le sue tragiche conseguenze quando numerosi soldati feriti vengono ricoverati all'ospedale in cui lavora. Una sera viene chiamata al capezzale di Luc, un giovane soldato francese ferito gravemente alla testa. Lei lo conforta nei suoi ultimi minuti di vita, assecondandolo quando la scambia per una ragazza inglese che sua madre voleva che sposasse. Briony arriva ad avere una fantasia in cui si immagina di sposare davvero il soldato.\nSuccessivamente, Briony partecipa di nascosto al matrimonio tra Paul Marshall e Lola: ha ormai realizzato che fu lui il vero violentatore della ragazza, non Robbie. In seguito fa visita dopo tanto tempo a Cecilia. Nel suo appartamento trova a sorpresa anche Robbie, che \u00e8 in congedo. Entrambi, soprattutto Robbie, sono ancora furibondi con Briony e rifiutando di perdonarla per quello che ha fatto. La ragazza promette ugualmente loro che cercher\u00e0 di sistemare le cose facendo avviare le procedure legali necessarie per scagionare Robbie, sebbene Paul Marshall non sar\u00e0 mai ritenuto responsabile della violenza a causa del matrimonio con la sua vittima.\nPostscript.\nLa parte finale \u00e8 ambientata a Londra nel 1999 ed \u00e8 narrata dalla stessa Briony sotto forma di una sezione del suo diario. Ora ha 77 anni ed \u00e8 una scrittrice di successo a cui \u00e8 stata recentemente diagnosticata una demenza vascolare, che la porter\u00e0 a un rapido declino mentale e infine alla morte.\nSi scopre che Briony \u00e8 l'autrice delle sezioni precedenti del romanzo. Dopo aver appreso la notizia della sua malattia, Briony si dirige a una festa organizzata nella sua vecchia casa in campagna; rivela che Robbie \u00e8 morto di setticemia (a causa della sua ferita) sulle spiagge di Dunkerque il giorno prima dell'ultima evacuazione, mentre Cecilia \u00e8 stata uccisa quando una bomba ha distrutto la stazione della metropolitana di Balham durante il Blitz. Briony partecip\u00f2 effettivamente al matrimonio tra Lola e Marshall nel 1940, ma non and\u00f2 da sua sorella, che aveva appena subito un lutto, quindi non ebbe mai modo di fare ammenda. Il romanzo - che afferma sia tutto vero a parte il ricongiungimento tra Robbie e Cecilia - \u00e8 il suo tentativo durato tutta la vita di espiare la sua colpa di aver rovinato le loro vite.\nBriony giustifica il suo lieto fine inventato dicendo che non vede il motivo di dare ai lettori una storia \"spietata\", affermando che lo ritiene un atto finale di gentilezza verso Cecilia e Robbie per permettere loro di condurre felicemente la vita che tanto hanno desiderato almeno nella sua storia.\nNarrazione.\nStile.\nIl romanzo \u00e8 diviso in tre parti: la prima, dedicata all'accusa di Briony, frutto di una serie di coincidenze e di incomprensioni, un'accusa pesante che distrugger\u00e0 la vita di due persone.\nLa seconda \u00e8 l'espiazione della \"colpa\" di Robbie, una colpa che in realt\u00e0 non ha mai commesso.\nLa terza \u00e8 l'espiazione di Briony, cresciuta, che espia la sua colpa in un ospedale di Londra, consapevole degli errori commessi. Ancora espiazione per Briony nell'ultima parte del romanzo quando, ormai anziana, ha appena terminato l'ultima versione del romanzo che narra quella tragica storia.\nIl romanzo ci offre anche dei racconti di guerra, soprattutto nella seconda parte che vede Robbie come protagonista a Dunkerque, e delle pagine piene di pathos in cui Briony, ormai famosa scrittrice si chiede se sia possibile l'espiazione di chi ha il potere di decidere dei suoi personaggi.\nPremi e riconoscimenti.\nIl libro era in gara nel 2001 per il Premio Pulitzer per la narrativa. Il TIME Magazine e il The Observer lo hanno classificato nella lista dei migliori 100 libri di tutti i tempi. Lo Entertainment Weekly ha classificato Espiazione all'82\u00ba posto dei migliori 100 libri scritti negli ultimi 25 anni.\nTrasposizione cinematografica.\nDal libro \u00e8 stato tratto \"Espiazione\" di Joe Wright, nel 2007, con Keira Knightley nel ruolo di Cecilia Tallis e James McAvoy nel ruolo di Robbie Turner, che rispecchia fedelmente la trama del romanzo. Il film ha ottenuto riconoscimenti ai Golden Globe e ai BAFTA, ed \u00e8 stato nominato a sette Premi Oscar, vincendone uno per la colonna sonora di Dario Marianelli. "}
{"id": "2306731", "revid": "287204", "url": "https://it.wikipedia.org/wiki?curid=2306731", "title": "Martin Rancik", "text": ""}
{"id": "2306735", "revid": "326822", "url": "https://it.wikipedia.org/wiki?curid=2306735", "title": "Casa dolce casa?", "text": ""}
{"id": "2306748", "revid": "87499", "url": "https://it.wikipedia.org/wiki?curid=2306748", "title": "Argano a motore", "text": ""}
{"id": "2306751", "revid": "486946", "url": "https://it.wikipedia.org/wiki?curid=2306751", "title": "Windows 1.01", "text": ""}
{"id": "2306754", "revid": "287204", "url": "https://it.wikipedia.org/wiki?curid=2306754", "title": "Lloyd Italiano", "text": "Lloyd Italiano \u00e8 stata una compagnia di navigazione italiana fondata a Genova nel 1904 da Erasmo Piaggio ed effettuava un servizio passeggeri tra l'Italia ed il Nord ed il Sud America.\nErasmo Piaggio era stato amministratore delegato della societ\u00e0 Navigazione Generale Italiana, nata nel 1881 dalla fusione delle flotte Rubattino e Florio e rinforzatasi con le flotte Raggio e Piaggio. Sotto la sua direzione questa compagnia si andava imponendo sui traffici internazionali con oltre ottanta unit\u00e0. Il Piaggio ne curava l'ammodernamento con costruzioni studiate in base alle richieste della clientela.\nPiaggio dopo aver creato la Societ\u00e0 Esercizio Bacini, per la gestione dei bacini di carenaggio di Genova, progett\u00f2 nel 1897 un cantiere navale, per assorbire la maggior parte delle commesse della grande compagnia di navigazione. Il cantiere nelle intenzioni di Piaggio doveva essere un grande complesso in cui concentrare ed assolvere le funzioni di costruzione, esercizio e manutenzione. Il progetto non venne per\u00f2 condiviso dagli altri membri della compagnia che si opposero in nome di interessi diversi e alla fine Erasmo Piaggio nel 1898 impiant\u00f2 il proprio stabilimento a Riva Trigoso presso Sestri Levante affidandone la realizzazione alla Societ\u00e0 Esercizio Bacini e fondando qualche anno dopo una propria compagnia, il \"Lloyd Italiano\" che legandosi al Cantiere di Riva Trigoso avrebbe costruito le sue navi sotto la regia di Piaggio.\nLa compagnia di navigazione fin\u00ec nel 1911 sotto il controllo della Navigazione Generale Italiana che nel 1918 la assorb\u00ec completamente."}
{"id": "2306759", "revid": "76963", "url": "https://it.wikipedia.org/wiki?curid=2306759", "title": "Dennis Gansel", "text": ""}
{"id": "2306766", "revid": "125033627", "url": "https://it.wikipedia.org/wiki?curid=2306766", "title": "Strasbourg Illkirch-Graffenstaden Basket", "text": "Lo Strasbourg Illkirch-Graffenstaden Basket, noto semplicemente come Strasbourg IG \u00e8 una societ\u00e0 cestistica avente sede a Strasburgo, in Francia. Fondata nel 1929, gioca nel campionato francese.\nDisputa le partite interne nella Rh\u00e9nus Sport, che ha una capacit\u00e0 di 6.200 spettatori.\nRoster 2021-2022.\n\"Aggiornato al 13 gennaio 2022.\""}
{"id": "2306770", "revid": "4711", "url": "https://it.wikipedia.org/wiki?curid=2306770", "title": "Strasbourg Illkirch Graffenstaden Basket", "text": ""}
{"id": "2306778", "revid": "287204", "url": "https://it.wikipedia.org/wiki?curid=2306778", "title": "Club Sportivo Cagliari 1928-1929", "text": "Questa voce raccoglie le informazioni riguardanti il Club Sportivo Cagliari nelle competizioni ufficiali della stagione 1928-1929."}
{"id": "2306787", "revid": "767487", "url": "https://it.wikipedia.org/wiki?curid=2306787", "title": "Coupe du Monde Cycliste F\u00e9minine de Montr\u00e9al", "text": "La Coupe du Monde Cycliste F\u00e9minine de Montr\u00e9al era una corsa in linea femminile di ciclismo su strada che si tenne a Montr\u00e9al, in Canada, dal 1998 al 2009 nel mese di maggio. Faceva parte del calendario della Coppa del mondo di ciclismo su strada femminile.\nStoria.\nVenne corsa per la prima volta nel 1998 ed entr\u00f2 subito a far parte del calendario della Coppa del mondo di ciclismo su strada femminile.\nAlbo d'oro.\n\"Aggiornato all'edizione 2009.\""}
{"id": "2306788", "revid": "23390", "url": "https://it.wikipedia.org/wiki?curid=2306788", "title": "Francesco Maria Schiaffino", "text": "Biografia.\nFrancesco Maria Schiaffino, nato a Genova in una famiglia benestante, originaria di Camogli, si dedic\u00f2 dapprima allo studio delle lettere, quindi il fratello maggiore Bernardo (gi\u00e0 apprezzato scultore, che fu allievo di Filippo Parodi) lo indirizz\u00f2 nell'arte della scultura, fornendogli i primi insegnamenti.\nVisto il talento dimostrato, il fratello, tramite il famoso pittore Domenico Piola, lo indirizz\u00f2 a Roma, nello studio di Camillo Rusconi.\nQui si trattenne per tre anni, dal 1721 al 1724, arricchendo il suo stile con influssi del Bernini e dello stesso Rusconi.\nTornato a Genova nel 1724 apr\u00ec insieme al fratello (morto prematuramente l'anno seguente) uno studio in via Giulia (l'attuale Via XX Settembre).\nLavor\u00f2 prevalentemente per committenti locali (genovesi e liguri) anche se non mancarono, molto apprezzati, lavori per diverse corti europee: scolp\u00ec infatti alcuni busti in marmo dei componenti della famiglia reale spagnola e nel 1731 il grandioso \"Crocifisso con angeli\" commissionato dal re Giovanni V di Portogallo per la Basilica di Nostra Signora e di Sant'Antonio nel Palazzo Nazionale a Mafra in Portogallo.\nA Genova, per il Palazzo Balbi Durazzo (ora noto come Palazzo Reale) scolp\u00ec, ispirandosi ad un'opera simile del Rusconi, il \u201cRatto di Proserpina\u201d, che ancora vi \u00e8 conservato.\nNel 1739, ispirandosi alle statue degli Apostoli del Rusconi in San Giovanni in Laterano a Roma, prepar\u00f2 i modelli per le statue in stucco di otto apostoli e quattro dottori della chiesa eseguite, sotto la sua supervisione, da Diego Francesco Carlone per la Basilica di Santa Maria Assunta di Carignano.\nNel 1747 scolp\u00ec una statua in marmo del maresciallo di Francia Louis Fran\u00e7ois Armand du Plessis, Duca di Richelieu, in uniforme dell'Ordine dello Spirito Santo, oggi conservata al Museo del Louvre).\nSu commissione del senato della Repubblica di Genova ne fece poi una copia da collocare nella sala del Consiglio del Palazzo Ducale, in omaggio al generale francese, che aveva difeso la Repubblica di Genova contro gli occupanti austriaci durante la guerra del 1746-1747.\nNel 1762 si ammal\u00f2, cessando praticamente l'attivit\u00e0. Mor\u00ec a Genova il 3 gennaio 1765 e fu sepolto nella chiesa di S. Domenico.\nTra i suoi allievi furono Giovanni Domenico Olivieri e il carrarese Carlo Cacciatori.\nAltre opere.\nOltre a quelle gi\u00e0 citate tra le sue numerose opere si possono elencare:\nA Genova:\nIn altre localit\u00e0 della Liguria:"}
{"id": "2306794", "revid": "695564", "url": "https://it.wikipedia.org/wiki?curid=2306794", "title": "For What It's Worth (Placebo)", "text": "For What It's Worth \u00e8 il primo singolo estratto dall'album \"Battle for the Sun\". \u00c8 stato lanciato il 20 aprile 2009, inizialmente su radio e poi in download digitale il giorno successivo."}
{"id": "2306797", "revid": "85905077", "url": "https://it.wikipedia.org/wiki?curid=2306797", "title": "Onicopatia", "text": " \nOnicopatia \u00e8 un termine generico che indica un gruppo di malattie delle lamine ungueali (unghie).\nTipologia.\nPossono essere diverse:"}
{"id": "2306800", "revid": "1354930", "url": "https://it.wikipedia.org/wiki?curid=2306800", "title": "Open de Su\u00e8de Vargarda", "text": "La UCI WWT V\u00e5rg\u00e5rda West Sweden \u00e8 una competizione femminile di ciclismo su strada che si disputa annualmente nel comune di V\u00e5rg\u00e5rda, in Svezia. Prevede lo svolgimento di due gare, una corsa in linea ed una cronometro a squadre, entrambe parte del calendario dell'UCI Women's World Tour.\nStoria.\nLa gara in linea si tenne per la prima volta nel 2006, la cronometro a squadre nacque invece nel 2008. Sin dall'anno della fondazione entrambi gli eventi sono stati inseriti nel calendario della Coppa del mondo di ciclismo su strada femminile. Nel 2016, con la nascita del Women's World Tour, le due gare sono confluite nel nuovo circuito.\nAlbo d'oro.\nGara in linea.\n\"Aggiornato all'edizione 2019.\"\nCronometro a squadre.\n\"Aggiornato all'edizione 2019.\""}
{"id": "2306801", "revid": "4175", "url": "https://it.wikipedia.org/wiki?curid=2306801", "title": "Back in the USSR", "text": ""}
{"id": "2306802", "revid": "339392", "url": "https://it.wikipedia.org/wiki?curid=2306802", "title": "Unione Sportiva Salernitana", "text": ""}
{"id": "2306803", "revid": "767487", "url": "https://it.wikipedia.org/wiki?curid=2306803", "title": "Controsesso", "text": "Controsesso \u00e8 un film collettivo in tre episodi del 1964 diretto da Franco Rossi, Marco Ferreri e Renato Castellani.\nCommedia all'italiana strutturata in tre episodi sul tema dell'inibizione sessuale e della degenerazione della coppia.\nA emergere nettamente rispetto agli altri due, \u00e8 l'episodio diretto da Marco Ferreri che, insieme a Rafael Azcona, costruisce un fulminante e grottesco apologo sulle maniacali perversioni e le turbe compulsive inerenti alla sfera erotica grazie a un camaleontico Ugo Tognazzi.\nTrama.\n\"Cocaina di domenica (regia di F. Rossi)\".\nNino Manfredi e Anna Maria Ferrero sono una giovane coppia, sposata da cinque anni, che una domenica, per \"errore\" prova della cocaina.\n\"Il professore (regia di M. Ferreri)\".\nUgo Tognazzi interpreta un professore delle Magistrali feticista e morboso che, per evitare che le allieve si allontanino durante gli esami, si inventa un armadio con un gabinetto incorporato, dando cos\u00ec sfogo alle sue fantasie sessuali represse.\n\"Una donna d'affari (regia di R. Castellani)\".\nNino Manfredi \u00e8 un musicista che si invaghisce di una donna in carriera, Giovanna (interpretata da Dolores Wettach) ma, nonostante i suoi mille tentativi, la relazione rimarr\u00e0 solo platonica.\nCritica.\n\"[...] Il mestiere e il nome dei registi come la classe e la popolarit\u00e0 degli attori tende ad assicurare quella patina di disinvoltura che rende accettabili gli episodi [...]. La sobria e tagliente abilit\u00e0 del regista si rivela alla lunga inetta a mantenere la storia su un ritmo di rapidit\u00e0 e incisivit\u00e0 [...]. Qualche accento umoristico e tutta una [...] filastrocca di battute [...] di sapore grassoccio [...]\".\n\"[...] Tre episodi di sesso all'italiana dall'inconfondibile sapore anni sessanta. L'episodio migliore \u00e8 di gran lunga quello di Ferreri, scritto insieme a Rafael Azcona\".\nProduzione.\n\"Il professore\" di Ferreri.\nGirato a Spoleto, l'episodio \"Il professore\" nasce come prima parte di una trilogia su temi analoghi abortita dopo i problemi riscontrati da Marco Ferreri per la distribuzione di \"La donna scimmia\" a causa della censura. Il produttore Carlo Ponti mise il veto al progetto, non volendo rischiare altre disavventure con i censori. Ferreri disse di considerare il protagonista dell'episodio: \"non un pervertito, ma un uomo che non \u00e8 capace di reagire a certe situazioni e che se ne vergogna\". Un individuo chiuso dentro un microcosmo privato prigioniero della sua solitudine e dei suoi tab\u00f9, oppresso da una societ\u00e0 provinciale e castratrice. \"Il professore\" anticipa la ricerca del regista di quella \"rarefazione narrativa\" (dove sembra non succedere nulla) che perfezioner\u00e0 in opere successive quali \"Dillinger \u00e8 morto\" e \"Break-up\"."}
{"id": "2306804", "revid": "599013", "url": "https://it.wikipedia.org/wiki?curid=2306804", "title": "Claudine Emonet", "text": "\u00c8 sorella di Patricia, a sua volta sciatrice alpina di alto livello.\nBiografia.\nSciatrice che in attivit\u00e0 si dedic\u00f2 principalmente alle discesa libera, .\nOttenne il primo risultato di rilievo in Coppa del Mondo il 13 gennaio 1982 sulle nevi di Grindelwald in Svizzera giungendo nona in discesa. Nel dicembre dello stesso anno a San Sicario in Italia conquist\u00f2 il primo podio, piazzandosi seconda nella discesa vinta dalla compagna di squadra Caroline Attia. Il secondo e ultimo podio lo ottenne il 19 gennaio 1985 sul tracciato di casa di Meg\u00e8ve concludendo terza alle spalle della fuoriclasse elvetica Michela Figini e della connazionale Catherine Quittet.\nPartecip\u00f2 ai XV Giochi olimpici invernali di , classificandosi 17\u00aa nella discesa libera e 22\u00aa nel supergigante e non completando la combinata, e ai Mondiali di Vail 1989, terminando decima in discesa. Abbandon\u00f2 l'attivit\u00e0 agonistica il 27 gennaio 1990 con un 15\u00ba posto nella libera di Santa Caterina Valfurva in Italia."}
{"id": "2306812", "revid": "1437331", "url": "https://it.wikipedia.org/wiki?curid=2306812", "title": "Ruota a pale", "text": "La ruota a pale \u00e8 un sistema di propulsione utilizzato in passato su un'imbarcazione per trasmettere l'energia meccanica all'acqua ottenendo per reazione una spinta.\nQuesta \u00e8 una grande ruota contornata da una serie di palette che rimangono immerse nell'acqua.\nCostruttivamente la ruota a pale \u00e8 molto simile alla ruota idraulica.\nGli allestimenti navali pi\u00f9 comuni furono principalmente due: (immagine 1 e 2) una ruota molto larga montata a poppa (cos\u00ec erano fatti i battelli che navigavano grandi fiumi degli Stati Uniti come il Mississippi) oppure (immagine 3) due ruote montate simmetricamente ai fianchi dell'imbarcazione.\nLe ruote a pale mosse da un motore a vapore furono il principale sistema di propulsione navale nel diciannovesimo secolo. Verso la fine del secolo questo sistema di propulsione fu gradualmente sostituito dal pi\u00f9 efficiente sistema di propulsione ad elica. (l'efficienza di una ruota a pale \u00e8 di circa il 30% mentre l'efficienza di un'elica \u00e8 circa il 70%). \nNell'intento di migliorare l'efficienza del propulsore a ruota si adottarono sistemi di orientamento delle pale con un sistema ad eccentrico detto \"a Caporale\" come era realizzato sul \"Piemonte\". In questo modo la pala immersa in acqua tendeva a rimanere in una posizione che si discostava di poco dalla verticale. \nUn problema che si verificava con le imbarcazioni a doppia ruota era la difficolt\u00e0 di manovrare in caso di cattive condizioni del mare: nel rollio della nave dovuto a onde molto alte una delle due ruote veniva a trovarsi completamente al di fuori dell'acqua e quindi la spinta divenuta asimmetrica tendeva a far ruotare su se stessa la nave.\nIl pedal\u00f2 diffuso sulle spiagge turistiche rimane l'unico natante che ancora oggi utilizza il sistema di propulsione a ruota."}
{"id": "2306816", "revid": "15756", "url": "https://it.wikipedia.org/wiki?curid=2306816", "title": "Metropolitana di Cincinnati", "text": "La metropolitana di Cincinnati consiste in una serie di tunnel e stazioni inutilizzate costruite per il trasporto pubblico sotto le strade di Cincinnati, Ohio. La costruzione inizi\u00f2 all'inizio del XX secolo ma il progetto non venne mai completato, cos\u00ec non ha mai visto un passeggero pagante. \u00c8 conosciuta come il pi\u00f9 lungo tunnel di metropolitana abbandonato degli Stati Uniti.\nIl progetto \u00e8 stato descritto come \"uno dei pi\u00f9 grandi imbarazzi\" e \"uno dei pi\u00f9 grossi fallimenti di Cincinnati\". Alcuni sostengono che la mancanza della metropolitana abbia abbassato la crescita demografica, forzato i suoi cittadini ad essere automobile-dipendenti, reso il centro pieno di grosse strade e parcheggi (limitando il numero delle aree pedonali) e che abbia spinto i cittadini a vivere fuori dai confini urbani. Altri sostengono che sarebbe stato abbandonato in ogni caso a causa del calo dei passeggeri, come \u00e8 avvenuto nel caso dei preesistenti tram e per la funicolare di Mont Adams.\nProposte per il completamento della linea sono state avanzate continuamente sin dalla chiusura iniziale, ma tutti i tentativi di utilizzare i tunnel per il trasporto sono andati falliti fino ad oggi. Molti cittadini di Cincinnati non conoscono neanche l'esistenza dei tunnel per la metropolitana sotto la citt\u00e0.\nStoria.\nIl trasporto pubblico era visto come la soluzione per la congestione del centro durante il primo quarto del XX secolo. Per il progetto furono preventivati 6 milioni di dollari ma la costruzione fu rimandata a causa della Prima guerra mondiale. Un'inaspettata inflazione post-bellica raddoppi\u00f2 il costo dell'opera, cos\u00ec il progetto non pot\u00e9 essere finito al prezzo stimato inizialmente. Nonostante i vari propositi di usare i tunnel della metropolitana per trasporto pubblico, tutti i tentativi furono infruttuosi. Litigi politici, la Grande depressione, la Seconda guerra mondiale, la crescita della popolarit\u00e0 dell'automobile hanno tutti contribuito all'attuale fallimento della metropolitana.\nL'idea.\nDal 1825 fino al 1920 il canale Miami e Erie divideva il borgo residenziale di Over-the-Rhine dal distretto commerciale del centro. Il canale era utilizzato per trasportare merce e persone all'interno della citt\u00e0 finch\u00e9 la popolarit\u00e0 delle ferrovie ne provoc\u00f2 l'inutilizzo. Il canale perse il margine di profitto nel 1856 e venne ufficialmente abbandonato dalla citt\u00e0 nel 1877. Il 27 settembre del 1884 una rivista settimanale di Cincinnati chiamata \"The Graphic\" propose che il \"vecchio e moribondo fossato\" venisse utilizzato per fornire una via senza blocchi per una metropolitana, con un largo viale sopra di esso.\nNe 1888, Cincinnati inizi\u00f2 ad adottare tram elettrici, che presto divennero il principale mezzo di trasporto pubblico cittadino. Per la fine del XX secolo Cincinnati era una delle 10 pi\u00f9 grandi citt\u00e0 degli Stati Uniti, e aveva un tasso di crescita e di importanza economica che era vicina a quella di New York e di Chicago. I lenti tram dividevano le strade trafficate con i carri trasportati da cavalli e avevano incidenti con le prime automobili quasi ogni giorno. Non era inusuale per viaggi tra il centro e le periferie impiegare dai 45 minuti ad un'intera ora. Nonostante avesse 222\u00a0km di binari per tram, la citt\u00e0 si ritrov\u00f2 all'interno di un incubo di traffico crescente. Nel 1910, il sindaco Henry Hunt diffuse i piani per un nuovo sistema di trasporto pubblico.\nProgettazione.\nL'anno seguente il consiglio cittadino convinse lo stato dell'Ohio ad affittare la porzione cittadina del canale da utilizzare come viale alberato e come sistema metropolitano. La citt\u00e0 assunse esperti che avevano lavorato ai sistemi di trasporto pubblico di Boston e Chicago per ricercare la migliore attuazione per il sistema di trasporto pubblico di Cincinnati. Il risultato furono quattro \"Schemi\", o proposte di tragitti. Il progetto scelto, Schema IV, modifica H, era un anello che girava attorno alla citt\u00e0 toccando i sobborghi centrali di St. Bernard e Norwood, i sobborghi orientali di Oakley e Hyde Park, e quindi ritornava nel centro della citt\u00e0.\nNel 1916 il Consiglio cittadino autorizz\u00f2 una emissione di obbligazioni da 6 milioni di dollari con un tasso di interesse del 4,25%. e quindi effettu\u00f2 un sondaggio pubblico sul trasporto pubblico di massa. Il 17 aprile del 1917, i cittadini di Cincinnati votarono a favore dell'utilizzo delle obbligazioni per un trasporto pubblico rapido. In ogni caso, soltanto undici giorni prima, gli Stati Uniti erano entrati in guerra, cos\u00ec la costruzione venne spostata perch\u00e9 durante la guerra non era permessa alcuna emissione di obbligazioni.\nCostruzione e fallimento.\nQuando la guerra fin\u00ec nel 1919, il costo della costruzione era raddoppiato, alzando il prezzo originale per il completamento dell'anello a 13 milioni di dollari. Incurante di ci\u00f2, la citt\u00e0 inizi\u00f2 il lavoro nel gennaio del 1920 e pianific\u00f2 la raccolta di fondi per completare l'anello successivamente. Quando le obbligazioni vennero saldate nel 1927 la costruzione era stata completata per 11\u00a0km scavati, ma nessun binario era stato posato.\nLe nuove stime per il completamento dell'anello erano salite di altri 6 milioni di dollari rispetto ai 13 milioni iniziali. Il viale che correva sopra la metropolitana, chiamato \"Central Parkway\", venne aperto ufficialmente il 1\u00ba ottobre 1928, e venne festeggiato con una settimana di celebrazioni pubbliche.\nNel momento in cui divenne chiaro che il progetto originale per il trasporto pubblico di massa era fallito, i litigi all'interno del municipio bloccarono ogni successivo progresso, ed ogni speranza di raccogliere fondi per completare la metropolitana venne successivamente cancellato dal crollo della borsa del 29 ottobre del 1929. Gradualmente, la popolarit\u00e0 e la convenienza dell'automobile fecero reputare la metropolitana non necessaria.\nTentativi di riapertura.\nNel 1936 la citt\u00e0 commission\u00f2 all'associazione degli ingegneri di Cincinnati di stilare un rapporto su come utilizzare le costruzioni della linea inutilizzata. Il rapporto non trov\u00f2 altri utilizzi per i tunnel se non quella per la quale erano stati progettati. Poich\u00e9 i bisogni cittadini erano cambiati rispetto a vent'anni prima, il rapporto sugger\u00ec che la metropolitana \"dovesse essere dimenticata\".\nComunque furono fatte delle ricerche nel 1939 per testare la possibilit\u00e0 di utilizzare i tunnel per traffico veicolare, ma non furono considerati validi per questo uso. Nel 1940 la citt\u00e0 ha chiesto il parere di diversi esperti per risolvere una volta per tutte il destino della metropolitana. La relazione raccomandava di inserire tutti i tram e filobus sotto terra, ma Cincinnati aveva gi\u00e0 troppi progetti costosi in corso. Il piano era stato messo in attesa, ancora una volta, quando gli Stati Uniti entrarono nella seconda guerra mondiale nel 1941.\nDurante la seconda guerra mondiale, la citt\u00e0 \u00e8 stata focalizzata sulla guerra e in tempo di razionamento completare la metropolitana non era una delle priorit\u00e0. Venne valutata la possibilit\u00e0 di utilizzare i tunnel come rifugi anti aerei. Inoltre si pens\u00f2 di utilizzarli come depositi per materiale commerciale e militare e come percorso per portare le merci al cuore della citt\u00e0, ma entrambe le proposte non vennero percorse. Dopo la conclusione della guerra la Commissione per la programmazione cittadina decise di non includere la metropolitana nei piani di sviluppo cittadini. Invece, la Commissione avrebbe usato lo spazio utilizzato dall'anello come percorso per l'autostrada Interstate 75 e la strada statale Route 562.\nNegli anni cinquanta, un tubo di oltre un metro di diametro utilizzato per l'acqua venne posato nel tunnel Nord per risparmiare 300.000 dollari sui costi di costruzione. Secondo l'ingegnere che lo progett\u00f2, Parsons Brinckerhoff, un altro tubo venne posato durante la costruzione di Fort Washington Way cos\u00ec che il tubo posto nella metropolitana potesse essere facilmente rimosso. C'\u00e8 anche una clausola di salvaguardia nel decreto numero 154-1956 che dice, \"nel caso in cui detta sezione del tunnel della metropolitana sia, in qualche periodo futuro, riutilizzata per il trasporto pubblico, l'azienda dell'acqua dovr\u00e0 rimuovere il tubo a sue stesse spese\".\nLe obbligazioni della metropolitana furono pagate definitivamente nel 1966 per un prezzo totale di 13.019.982 dollari. Negli anni settanta un imprenditore voleva trasformare parte del tunnel in un centro commerciale sotterraneo, ma non rest\u00f2 nient'altro che un'idea.\nNel 2002 i tunnel della metropolitana furono proposti come percorso per il trasporto regionale leggero che sarebbe costato 2,6 miliardi di dollari e sarebbero serviti trent'anni per la costruzione. I tunnel erano i favoriti perch\u00e9 si trovavano nella posizione ideale, potevano facilmente collegare la zona est alla ovest di Cinicinnati ed avrebbero fatto risparmiare alla citt\u00e0 almeno 100 milioni di dollari sui costi di costruzione. Il progetto di metropolitana leggera, chiamato MetroMoves, propose una tassa che avrebbero aumentato i prezzi nella contea di Hamilton di mezzo centesimo. La proposta non pass\u00f2 le elezioni.\nI tunnel e le stazioni incomplete sono stati descritti com \"sorprendentemente ben conservati\" e \"in ottima forma.\" Questo \u00e8 parzialmente accreditato alla costruzione originaria di qualit\u00e0 ed in parte perch\u00e9 Cincinnati deve utilizzare soldi pubblici per mantenere il tunnel visto che Central Parkway corre sopra di esso.\nDa stime del 2008 il costo quinquennale per mantenere il tunnel nello stato attuale \u00e8 di 2,6 milioni di dollari, il costo per riempire i tunnel di materiale di scarto \u00e8 di 19 milioni di dollari e quello per ravvivare il tunnel per l'utilizzo di una moderna metropolitan \u00e8 di 100,5 milioni. Ricollocare il tubo dell'acqua, largo 1,3 metri, costerebbe 14 milioni di dollari.\nCaratteristiche tecniche.\nCi sono tre stazioni semi-complete situate tra la Central Parkway e Race street, tra la Central Parkway e Liberty street, e tra la Central Parkway e Brighton corner. Ci sono le basi per una quarta stazione al Mohawk corner, dove il muro \u00e8 stato fissato indietro. A Walnut street la linea comincia a curvare verso sud per entrare nel centro della citt\u00e0, ma viene interrotta presto da una parete in muratura. La linea \u00e8 a doppio binario per la sua intera lunghezza, con un muro in cemento che separa i due binari. Ci sono delle aperture sul muro che permettono alle persone di passare da un lato all'altro. I tunnel sono ben ventilati e luminosi fino all'arrivo a Liberty street.\nUn tunnel doveva dirigersi verso sud e l'altro verso nord. Entrambe le canne dei tunnel hanno una larghezza minima di circa 2 metri e una altezza minima di circa 3 metri. Dovrebbero essere ampi abbastanza per accogliere qualsiasi tipo di auto, pullman, filobus o autobus. Ogni tunnel ha traverse parallele in legno che sono incastrate nel terreno, e vennero inserite per supportare i binari che non vennero mai posati. Distano 1,20 metri da centro a centro, cio\u00e8 152\u00a0mm pi\u00f9 largo della maggior parte delle linee ferroviarie. Tutte le curve nei tunnel sono graduali ed in queste curve il lato esterno della traversina \u00e8 pi\u00f9 alto del lato interno per permettere ai treni di viaggiare a una velocit\u00e0 superiore ai 70\u00a0km/h.\nVisite.\nNell'aprile del 2008 l'unico gruppo autorizzato a effettuare tour della metropolitana \u00e8 il Cincinnati Museum Center Heritage Programs, grazie alle loro eccellenti condizioni di sicurezza. Il tour dura approssimativamente due ore; comincia con una discussione sulla storia della metropolitana e continua con una camminata di cinque isolati nella metropolitana. I tour sono molto limitati e vengono prenotati velocemente. Il 12 aprile 2008 cinque gruppi da cinquanta persone ciascuno hanno effettuato un giro della metropolitana. Per il 2008 \u00e8 previsto un solo giorno dedicato al tour."}
{"id": "2306831", "revid": "23074313", "url": "https://it.wikipedia.org/wiki?curid=2306831", "title": "Peter and Wendy", "text": ""}
{"id": "2306835", "revid": "38120", "url": "https://it.wikipedia.org/wiki?curid=2306835", "title": "Unidad Nacional", "text": ""}
{"id": "2306838", "revid": "228587", "url": "https://it.wikipedia.org/wiki?curid=2306838", "title": "D'Aragona", "text": ""}
{"id": "2306841", "revid": "20768", "url": "https://it.wikipedia.org/wiki?curid=2306841", "title": "Antonio Cristoforo Saliceti", "text": ""}
{"id": "2306842", "revid": "599013", "url": "https://it.wikipedia.org/wiki?curid=2306842", "title": "D\u016bnhu\u00e1ng", "text": ""}
{"id": "2306843", "revid": "38120", "url": "https://it.wikipedia.org/wiki?curid=2306843", "title": "Unit\u00e0 nazionale (disambigua)", "text": ""}
{"id": "2306844", "revid": "830939", "url": "https://it.wikipedia.org/wiki?curid=2306844", "title": "Shen Yang", "text": "Nel 2001 vinse il campionato del mondo femminile Under-12. Nel 2005, durante il campionato del mondo a squadre di Be'er Sheva, dest\u00f2 sensazione vincendo una partita contro il fortissimo grande maestro russo Sergei Rublevsky.\nNel 2006 ha vinto il campionato del mondo juniores femminile di Erevan.\nNel 2007 ha fatto parte della squadra cinese che ha vinto a Ekaterinburg il primo campionato del mondo femminile a squadre.\nIn giugno del 2009 ha vinto con 7/9 il campionato cinese femminile.\nOttenne il titolo di Grande Maestro Femminile (WGM) nel 2006.\nNella lista FIDE di aprile 2009 ha un Elo di 2.420 punti."}
{"id": "2306846", "revid": "203463", "url": "https://it.wikipedia.org/wiki?curid=2306846", "title": "Yang Shen", "text": ""}
{"id": "2306849", "revid": "767487", "url": "https://it.wikipedia.org/wiki?curid=2306849", "title": "La ballata del boia", "text": "La ballata del boia \u00e8 un film del 1963 diretto da Luis Garc\u00eda Berlanga.\nTrama.\nJos\u00e9 Luis, dipendente di un'impresa di onoranze funebri, ha sposato Carmen, la figlia del boia del paese. La parentela e la necessit\u00e0 di garantire a moglie e figlioletto la sicurezza economica lo costringono a succedere al suocero nell'attivit\u00e0. Per anni non ci sono casi di condanne a morte, finch\u00e9 Jos\u00e9 Luis non viene chiamato per un'esecuzione capitale a Palma di Maiorca, ed \u00e8 costretto a portare a termine la propria opera davanti allo sguardo piuttosto indifferente dei familiari.\nAccoglienza.\nSebbene selezionato per partecipare al Festival di Venezia del 1963, il film provoc\u00f2 reazioni controverse in patria come all'estero. Proprio a seguito della proiezione a Venezia, la pellicola fu criticata dagli anarchici italiani e dalla rivista cinematografica francese \"Positif\" in quanto troppo celebrativa del regime franchista e favorevole alla pena di morte, mentre allo stesso tempo l'ambasciatore spagnolo in Italia la condann\u00f2 come calunniosa nei confronti della Spagna."}
{"id": "2306851", "revid": "262457", "url": "https://it.wikipedia.org/wiki?curid=2306851", "title": "Xi\u014dngn\u00fa", "text": ""}
{"id": "2306855", "revid": "262457", "url": "https://it.wikipedia.org/wiki?curid=2306855", "title": "Qi\u0101ng", "text": ""}
{"id": "2306857", "revid": "262457", "url": "https://it.wikipedia.org/wiki?curid=2306857", "title": "Ji\u00e0nk\u0101ng", "text": ""}
{"id": "2306863", "revid": "767487", "url": "https://it.wikipedia.org/wiki?curid=2306863", "title": "Jayen Varma", "text": "Le sue conoscenze dello stile e della tecnica del mridangam l'hanno facilitato nell'applicazione dello stile percussivo della tabla e del mridangam nel basso elettrico.\nSecondo il registro ufficiale dei record mondiali (Record Holders Republic) degli Stati Uniti e del Regno Unito, \u00e8 il bassista percussivo pi\u00f9 veloce al mondo, con 36 note percussive al secondo.\nInvece di usare la solita tecnica dello slap and pop (percuotere la corda con il pollice e strappare la corda con l'indice o le altre dita), Varma suona il suo basso a 5 corde come se fosse una tabla (percuotendo le corde con l'indice, il medio e l'anulare).\nIl genere di Varma varia dal jazz al raga, talvolta entrando in contatto con un genere crossover chiamato RagaZZ, via di mezzo tra i due generi."}
{"id": "2306864", "revid": "767487", "url": "https://it.wikipedia.org/wiki?curid=2306864", "title": "Guitar Wolf", "text": "I sono un gruppo musicale giapponese Garage punk-J-Rock, fondato nel 1987. Hanno pubblicato dieci album e dieci singoli. Hanno interpretato il ruolo di protagonisti nel film splatter \"Wild Zero\", diretto nel 2000 da Tetsuro Takeuchi.\nBiografia.\nDopo una serie di concerti in tutto il Giappone, i Guitar Wolf incisero il loro primo album, intitolato \"Wolf Rock\", nel 1993. L'album usc\u00ec inizialmente negli Stati Uniti d'America, quindi nel 1995 usc\u00ec anche in Giappone e in altri paesi. Nel 1994 il gruppo pubblic\u00f2 il secondo album, intitolato \"Run Wolf Run\", mentre nel 1995 usc\u00ec il terzo album, \"Missile Me\".\nNel 1997 i Guitar Wolf iniziarono una tourn\u00e9e negli Stati Uniti e firmarono un contratto con la casa discografica Ki/oon Records, appartenente alla Sony Music, con la quale incisero il loro quarto album, \"Planet of the Wolves\". Nel 1998 effettuarono delle tourn\u00e9e in Giappone e in Europa, quindi nel 1999 pubblicarono il quinto album, \"Jet Generation\", suonarono per la prima volta in Australia e in Nuova Zelanda e parteciparono al Rising Sun Rock Festival.\nNel 2000 parteciparono nel ruolo di loro stessi al film \"Wild Zero\", per il quale curarono anche la colonna sonora, pubblicarono il sesto album, intitolato \"Rock'n'Roll Etiquette\" e il primo album live, intitolato \"Live!\". Nel 2002 usc\u00ec il settimo album della band, \"Ufo Romantics\", seguito nel 2004 dall'ottavo album, \"Loverock\". Nel marzo 2005 il gruppo perse il bassista Billy, deceduto per un attacco di cuore all'et\u00e0 di 38 anni, e lo sostitu\u00ec con il nuovo bassista, U.G. Nel 2007 usc\u00ec il nono album della band, \"Dead Rock\"."}
{"id": "2306872", "revid": "1494169", "url": "https://it.wikipedia.org/wiki?curid=2306872", "title": "Adamanzio (disambigua)", "text": ""}
{"id": "2306873", "revid": "357738", "url": "https://it.wikipedia.org/wiki?curid=2306873", "title": "Allume di rocca", "text": ""}
{"id": "2306875", "revid": "72396", "url": "https://it.wikipedia.org/wiki?curid=2306875", "title": "Mary Bergin", "text": "Inizi\u00f2 a suonare il \"tin whistle\" a nove anni, sulle orme di grande flautista tradizionale del passato, Packie Duignan. Nel 1968, all'et\u00e0 di 19 anni, vinse il prestigioso \"All Ireland tin whistle championship\". I suoi celebri dischi solisti \"Fead\u00f3ga St\u00e1in\" (1979) e \"Fead\u00f3ga St\u00e1in 2\" (1993) sono considerati, nell'ambiente \"folk\", dei capisaldi di riferimento a livello internazionale.\nNei primi anni settanta si spost\u00f2 a Spiddal e suon\u00f2 con diversi musicisti della scena di Galway, alcuni dei quali, come i De Dannan, destinati a raggiungere presto una grande popolarit\u00e0.\nAttualmente fa parte dei Dord\u00e1n, un gruppo di musica tradizionale irlandese e barocca, con cui ha pubblicato tre album."}
{"id": "2306879", "revid": "533647", "url": "https://it.wikipedia.org/wiki?curid=2306879", "title": "Sovrani che hanno regnato pi\u00f9 a lungo", "text": "Questi elenchi contengono i sovrani che hanno regnato pi\u00f9 a lungo, rimasti sul trono per un periodo di almeno 60 anni, in ordine di durata del regno. In grassetto e corsivo, sono riportati i regnanti ancora in carica.\nRegnanti di cui \u00e8 noto l'esatto periodo di dominio.\nSovrani, principi e imperatori dalla storicit\u00e0 accertata, di cui \u00e8 noto l'esatto periodo di regno, che esercitano o esercitavano un dominio effettivo sui propri territori.\nAltri signori feudali di cui \u00e8 noto l'esatto periodo di dominio.\nLista dei vassalli dalla storicit\u00e0 accertata di cui \u00e8 noto l'esatto periodo di dominio che, anche se regnanti \"de facto\", erano formalmente soggetti a re o imperatori, nonch\u00e9 dei sovrani costituzionali le cui funzioni erano puramente formali.\nRegnanti per i quali non \u00e8 noto l'esatto periodo di dominio.\nNella lista sottostante sono inclusi regnanti anche dalla storicit\u00e0 dubbia, ma comunque verosimile (ad esempio sono esclusi i primi imperatori cinesi elencati nello \"Shiji\" e i re elencati nella \"Lista reale sumerica\" in quanto riportato che vissero anche migliaia di anni)."}
{"id": "2306882", "revid": "339392", "url": "https://it.wikipedia.org/wiki?curid=2306882", "title": "Puteolana", "text": ""}
{"id": "2306886", "revid": "486946", "url": "https://it.wikipedia.org/wiki?curid=2306886", "title": "Acirale Calcio", "text": ""}
{"id": "2306888", "revid": "339392", "url": "https://it.wikipedia.org/wiki?curid=2306888", "title": "Stadio Menti di Vicenza", "text": ""}
{"id": "2306889", "revid": "339392", "url": "https://it.wikipedia.org/wiki?curid=2306889", "title": "Regno di W\u00e8i", "text": ""}
{"id": "2306890", "revid": "767487", "url": "https://it.wikipedia.org/wiki?curid=2306890", "title": "Provincia di Nakhon Nayok", "text": "La provincia di Nakhon Nayok si trova in Thailandia, nella regione della Thailandia Centrale. Si estende per 2.122,0 km\u00b2, ha 250.825 abitanti ed il capoluogo \u00e8 il distretto di Mueang Nakhon Nayok. La citt\u00e0 principale \u00e8 Nakhon Nayok.\nSuddivisione amministrativa.\nLa provincia \u00e8 suddivisa in 4 distretti (\"amphoe\"). Questi a loro volta sono suddivisi in 41 sottodistretti (\"tambon\") e 403 villaggi (\"muban\")."}
{"id": "2306892", "revid": "74801", "url": "https://it.wikipedia.org/wiki?curid=2306892", "title": "Dosoftei", "text": "Biografia.\nStudi\u00f2 a Ia\u0219i nel Collegio fondato nell'anno 1640 presso il monastero \u201cI Santi Tre Gerarchi\u201d, poi nella scuola della Fraternit\u00e0 ortodossa di Leopoli, dove comp\u00ec i suoi studi di umanesimo e di lingue antiche.\nNel 1671 divenne metropolita di Moldavia."}
{"id": "2306893", "revid": "474175", "url": "https://it.wikipedia.org/wiki?curid=2306893", "title": "Mercato delle Erbe (Ancona)", "text": "Il mercato delle erbe di Ancona \u00e8 una struttura in ferro e ghisa costruita a met\u00e0 degli anni venti del Novecento dagli operai del cantiere navale usando in parte il metallo delle navi austriache cedute all'Italia in risarcimento dei danni della I Guerra Mondiale (tra esse la corazzata SMS Erzherzog Franz Ferdinand, che aveva cannoneggiato Ancona il 24 maggio 1915), con il preciso scopo di coprire la gi\u00e0 esistente piazza. Si trova ubicato lungo la parte alta di corso Mazzini (corso vecchio), in posizione centralissima e facilmente raggiungibile da qualsiasi altro punto d'interesse storico-culturale della citt\u00e0 dorica.\nCome suggerisce il nome, l'edificio \u00e8 stato e viene ancora utilizzato come mercato cittadino coperto, ma la struttura ospitante, in perfetto e pregevole stile liberty, \u00e8 di indubbio valore artistico e architettonico; per questo motivo, nell'ambito del progetto di riqualificazione del centro storico (peraltro gi\u00e0 avviato), il mercato delle erbe \u00e8 destinato a diventare un punto fermo per la cultura e l'aggregazione della citt\u00e0. Non vi \u00e8 ancora un progetto definitivo, ma i pi\u00f9 vorrebbero il recupero della struttura in stile Covent Garden di Londra, unitamente al recupero di numerosi mosaici di epoca romana (I secolo a.C. \u2013 I secolo d.C.) rinvenuti in corso Mazzini durante i lavori per la messa in opera del mercato stesso nel 1926.\nAlcuni mosaici sono stati rinvenuti proprio sotto Corso Mazzini, nel tratto dal Mercato delle Erbe a Piazza Roma. Sono stati protetti con materiali inerti (sabbia o altro) ed \u00e8 stata riattata la strada con una copertura provvisoria."}
{"id": "2306902", "revid": "1543377", "url": "https://it.wikipedia.org/wiki?curid=2306902", "title": "Spirale di Lentulo", "text": "La spirale di Lentulo \u00e8 uno strumento medico utilizzato nella pratica odontoiatrica per distribuire correttamente, nel canale radicolare, cemento e materiale sigillante, in maniera uniforme, come nel caso si esegua una terapia endodontica o la cementazione di un perno endocanalare.\nStoria.\nL'invenzione dello strumento si deve a Henri Lentulo, pioniere dell'odontoiatria, di origini italiane ma naturalizzato francese. L'idea risale al 1925 quando, appena acquisita la cittadinanza francese, Lentulo diede inizio alla sperimentazione di uno strumento spingi-pasta. \nNel 1928 ne inizi\u00f2 la produzione industriale, a cui presto arrise un grande successo commerciale.\nAttualmente, la spirale di Lentulo di Maillefer, prodotta dalla \"Dentsply\", \u00e8 l'unica autorizzata a usare il nome di Henri Lentulo, ma il termine commerciale \u00e8 utilizzato genericamente per riferirsi a qualsiasi delle varie marche di strumenti a spirale che servano a distribuire il cemento all'interno dei canali radicolari."}
{"id": "2306906", "revid": "1117982", "url": "https://it.wikipedia.org/wiki?curid=2306906", "title": "Etlio da Samo", "text": "Biografia.\nDella sua vita non \u00e8 stato tramandato nulla. Si suppone (ma senza reali certezze) che Etlio sia vissuto nel sesto, quinto o quarto secolo a.C.\nSi dedic\u00f2 alla storia locale, componendo un'opera intitolata \"Annali di Samo\" (\u1f6e\u03c1\u03bf\u03b9 \u03a3\u03ac\u03bc\u03b9\u03bf\u03b9), citata da Ateneo, Clemente Alessandrino, Eustazio e l'Etymologicum Magnum. La citazione di Ateneo, che fa riferimento al quinto libro dell'opera di Etlio, potrebbe consentire di stabilire che essa era divisa in almeno cinque libri; tuttavia, lo stesso Ateneo in quel passo esprime dubbi sulla certezza dell'attribuzione.\nIn ogni caso, a parte le scarse citazioni di questi tre frammenti, degli \"Annali\" di Etlio non ci \u00e8 pervenuto nulla che permetta una ricostruzione sia pure soltanto ipotetica della sua opera storica."}
{"id": "2306910", "revid": "767487", "url": "https://it.wikipedia.org/wiki?curid=2306910", "title": "Filippo Marchionni", "text": "Una delle sue prime opere fu un centrotavola in argento e cristallo, commissionatogli dal cardinale L. A. Fern\u00e1ndez de Portocarrero nel 1751.\nNel 1756 il padre fu incaricato di completare il porto di Ancona: a partire dal 1760 Filippo Marchionni collabor\u00f2 con lui al completamento.\nLavor\u00f2 tra il 1787 ed il 1789 alla progettazione e alla costruzione di Porta Pia, maestoso ingresso monumentale della citt\u00e0 di Ancona voluto e finanziato da papa Pio VI.\nEredit\u00f2 dal padre la carica di secondo architetto ingegnere della Congregazione delle acque nel 1773, per poi essere nominato, nel 1776 da papa Pio VI, architetto coadiutore della Fabbrica di San Pietro.\nNel 1777 progett\u00f2 la sistemazione del porto di Anzio e nel 1790 quella del porto di Terracina. Dal 1784 fu architetto del re di Spagna."}
{"id": "2306916", "revid": "991694", "url": "https://it.wikipedia.org/wiki?curid=2306916", "title": "Governatore dei Paesi Bassi austriaci", "text": ""}
{"id": "2306919", "revid": "6923", "url": "https://it.wikipedia.org/wiki?curid=2306919", "title": "Isambard Brunel", "text": ""}
{"id": "2306920", "revid": "991694", "url": "https://it.wikipedia.org/wiki?curid=2306920", "title": "Governatore dei Paesi Bassi asburgici", "text": ""}
{"id": "2306924", "revid": "121705583", "url": "https://it.wikipedia.org/wiki?curid=2306924", "title": "Mente captus", "text": "Mente c\u00e0ptus (da cui l'italiano mentecatto) era un'espressione utilizzata dai Romani che si riferiva a una persona (equiparata al \"furiosus\", pazzo) con una limitata capacit\u00e0 di agire, in quanto avente un'infermit\u00e0 mentale. \nPi\u00f9 precisamente riguardava un soggetto che si fosse fatto condizionare durante la stesura del suo testamento."}
{"id": "2306927", "revid": "22356", "url": "https://it.wikipedia.org/wiki?curid=2306927", "title": "Lissanfibi", "text": ""}
{"id": "2306928", "revid": "599013", "url": "https://it.wikipedia.org/wiki?curid=2306928", "title": "Ra\u00fal Alberto Gonz\u00e1lez", "text": "Carriera.\nClub.\nGonz\u00e1lez ha iniziato la sua carriera nelle giovanili del C\u00f3rdoba per poi passare nel Atl\u00e9tico de Rafaela. Nel 1999 \u00e8 riuscito a segnare sedici gol e la sua squadra ha sfiorato una sorprendente promozione in Prima Divisione. Al termine della stagione, \u00e8 stato proposto al Brescia, che ha deciso di acquistarlo, per poco pi\u00f9 di un miliardo e mezzo di lire.\nNell'estate 2000, ha siglato una doppietta ai danni del Werder, in amichevole. Il 13 agosto, ha effettuato il suo debutto ufficiale, in Coppa Italia contro il . L'allenatore del Brescia Carlo Mazzone lo schiera titolare nella sfida del 1\u00ba ottobre contro l'Udinese. \u00c8 stato poi schierato titolare ancora nella seconda giornata contro la Juventus. Ha giocato anche ritorno dei quarti di finale di Coppa Italia, contro la Fiorentina, in quella che \u00e8 stata probabilmente la sua miglior prestazione con il Brescia facendo il suo primo gol in Coppa Italia Si \u00e8 poi infortunato ed \u00e8 rimasto lontano dai campi da gioco fino alla primavera 2001. L'argentino si \u00e8 poi nuovamente infortunato, al ginocchio, ed \u00e8 tornato a disposizione soltanto a gennaio 2002, quando ha giocato uno spezzone di gara contro la Roma. Pochi giorni dopo, \u00e8 stato prestato al Crotone, in Serie B.\nHa debuttato con la nuova maglia il 15 gennaio 2002, contro il . Il tecnico Giuseppe Materazzi gli ha concesso parecchio spazio in squadra, ma Gonz\u00e1lez non \u00e8 riuscito a trovare la via della rete, complici anche gli infortuni. Gli \u00e8 poi stata tolta la patente internazionale per non aver fatto il cambio per la patente italiana Il 5 maggio, nella partita contro il Genoa, ha dribblato l'intera difesa rossoblu e ha messo in rete il pallone, a porta ormai sguarnita. \u00c8 stata la sua unica marcatura per il Crotone.\nDopo questa esperienza, la lo acquista in prestito. Qui, l'argentino ha trovato poco spazio e, nonostante tanta buona volont\u00e0, non \u00e8 mai riuscito ad andare in rete. Dopo l'esonero del tecnico Zden\u011bk Zeman, il nuovo allenatore Franco Varrella lo fa tornare al Brescia. Viene cos\u00ec prestato al di Emiliano Mondonico, ma anche qui Gonz\u00e1lez non ha avuto molto spazio e la squadra \u00e8 retrocessa al termine della stagione.\n\u00c8 cos\u00ec tornato al Brescia, dove \u00e8 stato impiegato nelle gare di Coppa Italia contro il Palermo segnando nella gara di ritorno persa 3-2.\nNella gara di andata della Coppa Intertoto segna al 90 il gol del definito pareggio contro il Gloria Bistrita. Al terzo turno il Brescia verr\u00e0 eliminato dal Villarreal. A gennaio, \u00e8 stato poi ceduto al Martina, dove segna 2 gol in 10 presenze. Al termine del campionato, \u00e8 tornato in Argentina, al Quilmes. Qui, Gonz\u00e1lez ha giocato in campionato, ottenendo una salvezza, e in Coppa Libertadores.\nNella stagione 2005-2006 ha scelto di tornare in Italia, alla Cagliese in Serie D. Metter\u00e0 a segno 19 reti in 50 apparizioni.\nA febbraio 2007, ha dichiarato di essersi stufato di giocare a calcio e ha espresso la volont\u00e0 di ritirarsi. Invece, pochi mesi dopo, ha firmato per il Darfo Boario, dove \u00e8 rimasto per un campionato, al termine del quale ha fatto ritorno in Argentina, alla ricerca di un contratto. \nTorna cos\u00ec al C\u00f3rdoba in Primera B Nacional Serie B Argentina dove ha fatto 1 gol prima di infortunarsi. \nFinita la stagione passa al Club Atletico Arteaga nella Liga Chaniarense del Campionato Dilettante Argentino dove ha messo a segno 10 gol.\nNella stagione 2010-2011 passa al Club Atletico Fuentessono nella Liga Casildense del Campionato Dilettante Argentino dove ha messo a segno 7 gol. \nNella stagione 2011-2012 \u00e8 tornato nel suo paese di origine e giocher\u00e0 nel Club Atletico Blanco y Negro de Alcorta club in cui cominci\u00f2 la carriera."}
{"id": "2306931", "revid": "1758678", "url": "https://it.wikipedia.org/wiki?curid=2306931", "title": "Carmine Fornari", "text": "Biografia.\nNato a Bari nel 1951, dopo aver frequentato i corsi di regia presso la New York University durante gli anni settanta, ha realizzato 12 video art con artisti concettuali come Jannis Kounellis, Vito Acconci, Vincenzo Agnetti, Charlemagne Palestine, Giuseppe Chiari, Simon Forti. \nI video art, prodotti dalla Art/tapes/22 di Firenze e la Sonnabend di Parigi, hanno vinto il premio \"Nuove tendenze\" al Festival d'Arte di Colonia nel 1973.\nSono stati invitati al Festival d'Automne a Parigi, al Museo des Beaux Arts di Bruxelles. Oggi tutti i videonastri sono di propriet\u00e0 della Biennale di Venezia.\nFornari ha realizzato la regia in tutto il mondo di servizi filmati, documentari e special (circa 120 titoli) per le tre reti Rai, Rai Educational, Rai International e per rubriche televisive come Mixer, MIxer Reportage d'autore, La storia siamo noi, Crash, Magazzini Einstein, il film lungometraggio Femminielli \u00e8 stato presentato al Festival del Cinema di Venezia e al Festival du Cinema du Reel al Beauburg Parigi. Tra i mediometraggi ricostruzione di tragedie italiane: Vajont, Stava, Agrigento. Per Rai International Fornari ha realizzato la regia e sceneggiatura di 80 sceneggiati radiofonici per Racconto Italiano. Tra i titoli: Le ali del deserto, Viaggio in Oriente, Viaggio a Rangoon.\nPer il cinema ha realizzato la sceneggiatura e la regia di L'Amico Arabo e Hotel Dajti con Piera degli Esposti e Flavio Bucci.\nHa pubblicato per A&amp;B Editore il libro \"Voci dl profondo\" e \"Lettere ad uno studente di cinema\" per la Nuova Trauben Editore di Torino.\nInsegna Linguaggi e tecniche dell'audiovisivo alla Accademia Albertina di Torino "}
{"id": "2306933", "revid": "164044", "url": "https://it.wikipedia.org/wiki?curid=2306933", "title": "Raul Alberto Gonzales", "text": ""}
{"id": "2306934", "revid": "767487", "url": "https://it.wikipedia.org/wiki?curid=2306934", "title": "Le pillole di Ercole", "text": "Le pillole di Ercole \u00e8 un film del 1960, diretto da Luciano Salce.\nTrama.\nUn gruppo di giovani medici fa trangugiare a un collega, per scherzo, una droga eccitante. Sotto l'influenza della sostanza il medico vive un'avventura con una cliente straniera. Il marito della donna, gelosissimo, chiede come riparazione di poter avvicinare la moglie del medico che \u00e8 costretto dagli eventi ad accettare non prima, per\u00f2, di aver ingaggiato una donna disposta a recitare il ruolo della moglie e a soddisfare lo straniero. I problemi non sono risolti, anzi, aumentano: entrano in scena il padre naturale della donna e soprattutto la vera moglie."}
{"id": "2306938", "revid": "110157", "url": "https://it.wikipedia.org/wiki?curid=2306938", "title": "Provincia di Kanchanaburi", "text": "La provincia di Kanchanaburi \u00e8 la pi\u00f9 grande delle province occidentali (Changwat) della Thailandia, nella regione della Thailandia Centrale. Si estende per 19.483,2 km\u00b2, ha 734.394 abitanti ed il capoluogo \u00e8 il distretto di Mueang Kanchanaburi. La citt\u00e0 principale \u00e8 Kanchanaburi.\nGeografia antropica.\nSuddivisioni amministrative.\nKanchanaburi \u00e8 suddivisa in 13 distretti (Amphoe). I distretti sono ulteriormente suddivisi in 98 comuni (tambon) e 887 villaggi (Muban)."}
{"id": "2306942", "revid": "827882", "url": "https://it.wikipedia.org/wiki?curid=2306942", "title": "Le scarpette rosse", "text": "Le scarpette rosse (\"De r\u00f8de sko\") \u00e8 una fiaba di Hans Christian Andersen, pubblicata per la prima volta da C. A. Reitzel a Copenaghen il 7 aprile del 1845 nel volume \"Nye Eventyr. F\u00f8rste Bind. Tredie Samling. 1845.\" (cio\u00e8 \"Nuove favole. Primo volume. Terza raccolta. 1845.\").\nTrama.\nKaren \u00e8 una bambina molto povera, costretta ad andare in giro scalza o al pi\u00f9 con gli zoccoli; per aiutarla, la ciabattina del villaggio le confeziona un paio di scarpe rosse con degli stracci. Il destino vuole che le riceva proprio il giorno della morte della madre, e debba indossarle proprio al funerale. Una vecchia e ricca signora, che passa di l\u00e0, decide di allevare Karen e la porta a casa propria, dandole nuovi abiti e buttando via le scarpette.\nCrescendo Karen diventa molto bella, ma anche vanitosa. Un giorno viene in visita in citt\u00e0 la regina, e Karen rimane affascinata dalle scarpette di marocchino rosso indossate dalla principessina, infinitamente pi\u00f9 belle di quelle fatte con gli stracci dalla ciabattina, e ne desidera un paio identiche. Con l'inganno riesce a indurre la madre adottiva a comprargliele per la cresima, complice la debole vista della vecchia signora. In chiesa Karen non segue la cerimonia, non riuscendo a pensare ad altro che alle proprie scarpette, nel frattempo i parrocchiani la osservano indignati, perch\u00e9 il rosso \u00e8 indecente per una funzione religiosa. L'anziana signora si accorge dell'inganno solo in seguito, ed ordina a Karen di mettere scarpe nere in chiesa, ma la ragazza le disobbedisce la domenica successiva, il giorno della sua prima comunione. Prima di entrare in chiesa, se le fa pulire da un vecchio soldato storpio, che nota ad alta voce come siano delle \"belle scarpette da ballo\". Anche stavolta Karen si distrae pensando alle sue scarpe, dimenticandosi perfino di recitare il salmo e il Padre Nostro, anche stavolta suscitando scalpore tra i presenti. Ma all'uscita, il vecchio soldato ripete la frase, e improvvisamente Karen si mette a ballare senza sosta, come se le scarpe danzassero di loro spontanea volont\u00e0. Il cocchiere a fatica la carica sulla carrozza, ma il risultato \u00e8 che le scarpette prendono a calci la vecchia signora, finch\u00e9 Karen non riesce finalmente a togliersele.\nTempo dopo, la signora si ammala gravemente: Karen, anzich\u00e9 badare a lei, decide di recarsi ad una grande festa da ballo, indossando le scarpette rosse. Ancora una volte le scarpe prendono il controllo delle sue gambe e la costringono a ballare incessantemente attraverso campi e valli, giorno e notte, e questa volta non riesce a togliersele. Giunta ad un cimitero, vede un angelo con una spada fiammeggiante che le ordina di danzare per sempre e di vagare di citt\u00e0 in citt\u00e0, come monito per i giovani troppo vanitosi. Le scarpette la conducono presso quella che era la sua casa, in modo che sappia che la sua anziana benefattrice \u00e8 morta, ma poi la costringono a riprendere il suo viaggio. Un giorno Karen passa vicino alla casa del boia e lo implora di tagliarle i piedi con l'ascia: l'uomo esegue, e le scarpette incantate fuggono portandosi via i piedi mozzati della ragazza. Il carnefice le costruisce delle protesi in legno e due stampelle in modo che possa camminare. \nKaren si reca in chiesa a chiedere perdono, ma ogni volta appaiono le scarpette rosse che le sbarrano la strada danzando, ed ogni volta la ragazza fugge spaventata. Va allora alla casa del pastore e si mette al servizio della sua famiglia come domestica; ma ancora non vuole andare in chiesa, e resta chiusa nella sua stanza a pregare. Improvvisamente le appare nuovamente l'angelo, con in mano un ramo fiorito al posto della spada. Karen si ritrova per miracolo dentro la chiesa, senza capire se vi \u00e8 stata portata dall'angelo o se \u00e8 la chiesa stessa che \u00e8 \"venuta da lei\". Il suo cuore \u00e8 tanto pieno di gioia che si spezza, e la sua anima vola immediatamente in Paradiso, dove nessuno le chiede delle scarpette rosse."}
{"id": "2306943", "revid": "339392", "url": "https://it.wikipedia.org/wiki?curid=2306943", "title": "Mac OS X 10.0", "text": ""}
{"id": "2306945", "revid": "1318658", "url": "https://it.wikipedia.org/wiki?curid=2306945", "title": "Accademia Tadini", "text": "L'Accademia di belle arti Tadini si trova a Lovere (in provincia di Bergamo, Italia) \u00e8 una preziosa testimonianza della cultura del neoclassicismo in Italia.\nLa Galleria ospita una prestigiosa raccolta d'arte antica, che comprende tra l'altro un importante nucleo di opere di Antonio Canova: il bozzetto in terracotta della \"Religione\" per il \"Monumento a Papa Clemente XIII\", la \"Stele Tadini\" e una raccolta di oltre trenta incisioni.\nIl museo espone dipinti di Lorenzo Veneziano, Jacopo Bellini, Francesco Benaglio, Girolamo da Treviso il Vecchio, Paris Bordon, Bernardino Campi, Jacopo Palma il Giovane, Carlo Francesco Nuvolone, Gian Giacomo Barbelli, Tommaso Pombioli, Liberale da Verona, Paolo Farinati, Antonio Balestra, Giacomo Ceruti detto il Pitocchetto, Fra Galgario, Francesco Hayez, oltre a importanti raccolte di bronzetti, disegni e porcellane.\nL'Accademia Tadini fa parte della Rete dell'Ottocento lombardo.\nLa sede.\nL'Accademia di belle arti Tadini ha sede a Lovere, nel palazzo neoclassico che si affaccia sulle sponde del Lago d'Iseo e che fu appositamente edificato su progetto di Sebastiano Salimbeni, architetto dilettante, dal conte Luigi Tadini (Verona, 1745 - Lovere 1829) per ospitare le collezioni d'arte e, nell'attiguo Palazzo Barboglio, le scuole di musica e disegno. Il cantiere avviato nel 1820, fu concluso nel 1826.\nL'edificio conserva ampie parti dell'originaria decorazione neoclassica, come i fregi sulle pareti e i soffitti dipinti da Luigi Dell'Era nel 1826 a tempera su carta applicata su tela, una tecnica in uso per le scenografie teatrali.\nParticolarmente pregevole il gabinetto archeologico, con decorazioni in stile pompeiano ispirate alle decorazioni parietali individuate negli scavi di Pompei e di Ercolano.\nLa storia.\nCon il suo testamento (datato 4 marzo 1828), pubblicato il 12 maggio 1829, il conte Luigi Tadini istitu\u00ec formalmente l'Istituto di belle arti Tadini, con una Galleria per ospitare le collezioni d'arte, la Scuola di musica \u201cistrumentale e vocale\u201d e una Scuola di disegno (tuttora attive).\nAntonio Canova e i conti Tadini.\nAntonio Canova conobbe il conte Luigi Tadini, in viaggio d'affari con il figlio ventunenne Faustino, a Roma, nel proprio studio nel 1794. Da questo incontro nacque il fortunato volumetto di Faustino Tadini, \"Le sculture e pitture di Antonio Canova pubblicate fino a quest'anno 1795\" (Venezia 1796), prima attestazione critica della fama dell'artista alla cui gestazione non fu estraneo l'entourage canoviano.\nSegno concreto della stima dell'artista nei confronti della famiglia Tadini fu il dono del bozzetto per \"La Religione\", destinata al monumento a Clemente XIII. Come ebbe a far notare lo stesso D'Este, pochi in Italia potevano vantarsi di possedere una terracotta originale di Canova. Il conte Tadini, dal canto suo, increment\u00f2 la propria raccolta acquistando un certo numero di incisioni che riproducevano le opere canoviane. Il fondo loverese, recentemente riscoperto e restaurato, permette qualche significativa aggiunta al catalogo completo.\nIntorno al 1818 il conte Tadini, avendo ormai concluso l'allestimento del proprio Museo nel palazzo di Crema, matur\u00f2 l'ambizioso progetto di arricchirlo con un'opera di Canova. L'interesse del conte Luigi Tadini era rivolto innanzitutto alle \u201cteste ideali\u201d, genere ben noto in Lombardia grazie all'interesse riservato da altri collezionisti. Particolare rilievo assume in questo senso la vicenda del bresciano Paolo Tosio, i cui rapporti con il conte Tadini sono facilmente intuibili a fronte della comune frequentazione dell'Ateneo di scienze, lettere ed arti bresciano.\nFu Antonio Canova a suggerire al conte Tadini che desiderava una sua opera l'esecuzione di una stele in memoria di Faustino. Il gesso originale \u00e8 conservato presso i Musei Civici di Bassano del Grappa. Eseguita tra il 1819 ed il 1821, la \"Stele Tadini\" rappresenta forse l'ultimo capolavoro dell'artista, che rielabora il tema della dolente gi\u00e0 impostato nella precedente Stele Volpato (Roma, Santi Apostoli), trasfigurando il ricordo del tragico episodio nel quale scomparve Faustino Tadini una commossa elegia. Il tema va senz'altro messo in rapporto con il dibattito sul significato della memoria e dei monumenti funerari che in quegli anni vedeva impegnati sul fronte letterario Ugo Foscolo, Ippolito Pindemonte e Pietro Giordani.\nL'ultima tappa riguarda il mito di Canova, scomparso a Venezia il 13 ottobre 1822, nella collezione Tadini. Ne \u00e8 precoce attestazione il \"Ritratto di Antonio Canova\", busto in gesso, ispirato ad una incisione di Antonio d'Este (pure conservata nella raccolta Tadini), ricavato dallo stesso modello gi\u00e0 adottato per l'incisione riprodotta nel volumetto di Faustino Tadini. Il busto fu proposto a Lattanzio Querena come modello per la tela commissionata dal conte Tadini nel 1828, parte di un progettato ciclo di \u201cUomini illustri\u201d.\nLa biblioteca.\nL'ultima sala del percorso della Galleria, raccordo tra lo spazio espositivo e gli appartamenti privati, ospita la biblioteca privata del conte Luigi Tadini e del figlio Faustino. Cos\u00ec la descriveva, nel 1828, il conte Tadini: \"Non magnificenza di edizioni, non numero sterminato di libri formano il pregio di questa libreria, ma bens\u00ec la scelta di buone opere, in lingue antiche e moderne, adatte particolarmente all'istruzione della giovent\u00f9, e formanti circa sette mila volumi, consacrati all'uso e non al lusso\".\nL'ampio salone \u00e8 stato oggetto, tra il 2011 e il 2012, di un intervento di restauro che ne ha consentito la restituzione al pubblico come parte integrante del percorso museale. Le pareti sono dipinte a calce in color verde acqua; il soffitto eseguito da Luigi Dell'Era \u00e8 composto da fogli in carta applicati su tela come gli altri della Galleria e presenta una sobria decorazione.\nParticolare importanza assume l'arredo, costituito da quattro armadi in stile impero in legno dipinto e dorato destinati ad accogliere i libri nella parte superiore, e le collezioni numismatiche e di grafica nella parte inferiore; un grande tavolo centrale in stile Direttorio; una sedia, la cosiddetta \u201cscalascranna\u201d, curioso oggetto progettato dal modenese Sebastiano Salimbeni, nipote del conte e architetto del palazzo, che anticipa il design contemporaneo in quanto utilizzabile sia come sedile, sia come scaleo per accedere ai piani alti della biblioteca.\nOgni armadio \u00e8 articolato in scansie contraddistinte da lettere dell'alfabeto, da A ad O: l'antico ordinamento \u00e8 restituito dal Catalogo delle opere esistenti nella Biblioteca Tadini e dal Catalogo alfabetico degli autori opere dei quali esistono nella Biblioteca Tadini, due inventari manoscritti grazie ai quali \u00e8 possibile ricostruire la disposizione originaria.\nIl patrimonio librario ha in seguito subito qualche incremento in seguito alle aggiunte portate dai successivi direttori: tra questi, particolare rilievo assumono i volumi aggiunti dal primo direttore, don Paolo Macario (1798-1868), singolare figura di sacerdote intellettuale la cui cultura spaziava dal teatro francese del Settecento ai testi di teologia, e probabile autore di una raccolta manoscritta intitolata \"Pensieri per il libero spirito\" nella quale sono trascritte poesie la cui circolazione era vietata dalla censura austriaca.\nLa Biblioteca dell'Accademia Tadini aderisce alla rete del Servizio Bibliotecario Nazionale (SBN) dal 2012; il patrimonio pu\u00f2 essere interrogato attraverso il catalogo del Polo Regionale Lombardo. Il patrimonio ammonta attualmente a 4.600 volumi.\nIl Gabinetto delle Antichit\u00e0.\nIl Gabinetto delle antichit\u00e0 nella Galleria riflette due diversi momenti culturali. La collezione si \u00e8 prevalentemente formata attraverso acquisti fatti dal conte Tadini durante il suo viaggio in Italia, effettuato in pi\u00f9 occasioni fra il 1793 e il 1797, e in particolare durante il lungo soggiorno nel Regno di Napoli. Il conte Tadini ebbe modo di visitare gli scavi di Ercolano e di Pompei, le collezioni di antichit\u00e0 pubbliche e private e di incontrare alcuni dei protagonisti della vita culturale del tempo, tra i quali Lord William Hamilton e sua moglie, la celebre Emma.\nL'allestimento del Gabinetto delle antichit\u00e0 di Lovere rispecchia il desiderio di creare un ambiente \u201cin stile\u201d idoneo all'esposizione dei reperti archeologici: lo scenografo Luigi Dell'Era, autore delle decorazioni del palazzo, ha ricreato una serie di quinte architettoniche ispirate alla pittura parietale romana tratte dalle incisioni conservate nella collezione del conte.\nLa collezione di porcellane.\nOrdinati in vetrine ottocentesche, gli oggetti in porcellana acquistati dal conte Luigi Tadini nel corso dei suoi viaggi (a Napoli tra il 1793 ed il 1797, a Parigi nel 1802) o durante i ripetuti soggiorni a Milano e a Venezia, come testimonianza delle diverse manifatture italiane ed europee, e rappresentano uno snodo importante per lo studio del collezionismo di porcellane in Lombardia. \nLa collezione comprende innanzitutto un grande servizio da tavola per dodici persone prodotto nella manifattura parigina di Jean Baptiste Locr\u00e9 nell'ultimo decennio del Settecento e rimasto in uso in palazzo almeno fino al quarto decennio dell'Ottocento Accademia di Belle Arti TADINI: Opere. La manifattura parigina produceva porcellana \"allemande\", come raccontavano le pubblicit\u00e0 apparse sui giornali dell'epoca, e al modello sassone si ispirano sia il decoro dei piatti, con fiori \"au naturel\", sia la marca, due fiaccole incrociate, facilmente confondibili con le celeberrime spade blu di Meissen. Continuamente incrementato per adeguarlo all'uso, il servizio rappresenta il nculeo principale, accanto al quale si contano numerosi esempi di porcellane provenienti da manifatture parigine, quali Rue Thiroux, Nast, Darte, e naturalmente S\u00e8vres. Non poteva mancare uno scelto gruppo di porcellane di Mei\u00dfen, Vienna e altre fabbriche dell'impero. Per qualit\u00e0 e coerenza, si impone il gruppo dedicato a Napoli, che comprende uno straordinario nucleo di sei tazze realizzate a (Capodimonte e attribuite al decoratore Giovanni Caselli), mentre la produzione della Reale Fabbrica Ferdinandea, poi nota come Real Fabbrica di Napoli, documenta il gusto per l'antico e l'attenzione alle vedute del Regno. Tra i capolavori \u00e8 il gruppo di Filippo Tagliolini con \"Il giudizio di Paride\", cui vanno aggiunti i due busti di Berenice e di Marco Emilio Lepido. Completano la raccolta i prodotti della manifattura Franchini di Este e i biscuits di Giovanni Volpato.\nAttraverso l'esame della collezione si segue il passaggio dallo stile rococ\u00f2 settecentesco al neoclassico. A questo si aggiungono pezzi che provengono dal corredo di casa del conte Tadini, compresi alcuni pezzi di uso frequente, come il gruppo di ceramiche bianche prodotte dalla Manifattura Bottaini a Sovere.\nLa raccolta di quadri.\nNegli anni della soppressione delle istituzioni ecclesiastiche, Luigi Tadini acquista dipinti per fare del suo \u201cMuseo Tadiniano\u201d una testimonianza della storia della citt\u00e0: entrano cos\u00ec nella raccolta dipinti la \"Pala Manfron\", capolavoro di Paris Bordon e le pale d'altare di Vincenzo Civerchio e Aurelio Gatti provenienti dalle chiese di Crema, oltre alle opere di Bernardino Fusari, Gian Giacomo Barbelli e Tommaso Pombioli.\nIntorno al 1810 il conte sposta i propri interessi verso la pittura veneta e acquista capolavori come la trecentesca \"Madonna con il Bambino\" di Jacobello di Bonomo, la Madonna Tadini di Iacopo Bellini, la \"Madonna con il Bambino e santi\" di Jacopo Palma il Giovane, il \"Cristo morto\" di Piero della Vecchia. A questi si aggiungono dipinti di scuola veronese tra \u2018400 e \u2018700 - la \"Madonna con il Bambino\" di Francesco Benaglio, le due pale con \"San Francesco\" e S\"an Guglielmo\" di Domenico Brusasorzi, la \"Fuga in Egitto\" di Felice Brusasorzi e le opere di Paolo Farinati e Jacopo Ligozzi.\nSignificativa la presenza di opere seicentesche e settecentesche, collezionate quando il gusto corrente era rivolto al classicismo nelle sue varie espressioni piuttosto che al Barocco: approdano cos\u00ec in Galleria le opere di Carlo Francesco Nuvolone, Pietro Ricchi, Pietro della Vecchia, Bernardo Strozzi, Giovan Battista Langetti, Carlo Maratta, fra Galgario.\nIl conte Tadini non si interess\u00f2 invece alla pittura contemporanea: le opere ottocentesche giunsero in Galleria dopo la sua morte e costituiscono il patrimonio del Museo dell'Ottocento.\nIl Museo dell'Ottocento.\nI manufatti e i documenti che testimoniano la partecipazione all'epopea risorgimentale, sia pubbliche\u00a0\u2013 riconoscimenti ufficiali, le medaglie\u00a0\u2013 sia private\u00a0\u2013 lettere, documenti, oggetti personali o appartenenti a protagonisti\u00a0\u2013 furono gelosamente custoditi dalle famiglie loveresi come segno forte della storia familiare. La donazione alle collezioni dell'Accademia Tadini testimonia un'acquisita coscienza dell'importanza storica dei materiali per la comunit\u00e0.\nRisale al 1915 la donazione della collezione di Giovanni Battista Zitti, il nucleo principale, raccolta nelle sale della villa \u201cCaprera\u201d a Bossico. La collezione, integrata da prestiti esterni, era stata esposta al pubblico per la prima volta in una mostra presso l'Accademia Tadini nel 1893 e fu donata all'istituzione dalla cognata Teresa Banzolini Storti, che aggiunse un importante nucleo di documenti relativo alla propria famiglia, con le memorie di Enrico Banzolini. Il nobile gesto di Teresa Banzolini sollecit\u00f2 una serie di ulteriori donazioni.\nL'avvocato loverese Dionigi Castelli, che partecip\u00f2 con importanti prestiti alla mostra nazionale del Risorgimento nel 1884 e fu tra i fondatori del Museo del Risorgimento di Torino, lasci\u00f2 per testamento nel 1912 alcuni cimeli oltre al proprio archivio personale.\nFortunato Canevali, pioniere della ricerca e della tutela in Val Camonica, don\u00f2 a pi\u00f9 riprese (1916 e 1918) il proprio medagliere, composto da oltre 400 medaglie popolari (molto rare) e commemorative, compreso tra il 1846 ed il 1930.\nVarie famiglie consegnarono al museo una serie di oggetti legati alla memoria familiare o al soggiorno loverese di Garibaldi tra luglio e agosto 1859: lo scialle, la sciarpa e il fazzoletto, il bastone, una copia firmata dei \u201cSepolcri\u201d di Ugo Foscolo, due proclami, alcune lettere.\nGiulio Tommasi, figlio del patriota Camillo, che aveva ereditato dall'avvocato Orazio Gallini un prezioso nucleo di documenti relativi alle Cinque giornate di Milano tra i quali una serie di fogli sciolti con caricature e rari testi dialettali a carattere satirico, nel 1917 ne fece dono all'Accademia.\nL'inventario compilato nel 1921 dal direttore, Enrico Scalzi, rappresenta una preziosa traccia per ricostruire l'antico assetto del Museo, allestito nelle sale dell'Accademia Tadini.\nLe opere del pittore loverese Giorgio Oprandi rappresentano una significativa testimonianza della \"pittura coloniale\" italiana dei primi decenni del Novecento."}
{"id": "2306960", "revid": "131358", "url": "https://it.wikipedia.org/wiki?curid=2306960", "title": "Nottingham Forest F.C.", "text": ""}
{"id": "2306961", "revid": "125272603", "url": "https://it.wikipedia.org/wiki?curid=2306961", "title": "Spettroscopia Raman amplificata da superfici", "text": "La spettroscopia Raman amplificata da superfici, comunemente chiamata SERS (dall'inglese Surface Enhanced Raman Scattering), \u00e8 una tecnica di spettroscopia Raman. Questa tecnica di superficie sfrutta l'amplificazione della diffusione Raman da parte di molecole adsorbite su una superficie irregolare di metallo. Il fattore di amplificazione pu\u00f2 arrivare a 1014-1015, il che rende questa tecnica abbastanza sensibile da rivelare singole molecole giacenti su una superficie.\nStoria.\nNel 1974 lo scienziato ceco Martin Fleischmann ed i suoi collaboratori osservarono per la prima volta il fenomeno di amplificazione del segnale Raman della piridina adsorbita su una superficie rugosa di un elettrodo di argento.\nEssi non riconobbero l'effetto di amplificazione come tale ma giustificarono l'intensificazione del segnale come dovuto ad un maggior numero di molecole interessate dalla radiazione incidente dovuto alla rugosit\u00e0 e quindi ad una maggiore area superficiale.\nNel 1977 due gruppi notarono indipendentemente che la concentrazione di specie disperdenti non pu\u00f2 essere responsabile per l'amplificazione del segnale e entrambi proposero un meccanismo per l'amplificazione osservata. Tali meccanismi ancora oggi costituiscono i principi di base delle pi\u00f9 moderne teorie che tentano di spiegare l'effetto Raman di amplificazione da superficie. Jeanmaire e Van Duyne\nproposero un effetto elettromagnetico, mentre Albrecht e Creighton\nproposero un effetto a trasferimento di carica.\nRegole di selezione.\nIl nome di spettroscopia Raman amplificata da superfici implica che essa fornisca le stesse informazioni che la tradizionale spettroscopia Raman fornisce, solo con un segnale amplificato. Tuttavia questo non \u00e8 sempre vero. Modi addizionali, non presenti negli spettri Raman possono presentarsi negli spettri SERS, e viceversa.\nI modi osservati in alcuni esperimenti spettroscopici sono dettati dalla simmetria molecolare ed \u00e8 sovente sommata dalle regole di selezione. Quando due molecole sono adsorbite sulla superficie, la simmetria del sistema cambia, modificando leggermente la simmetria delle molecole, portando in alcuni casi a differenti regole di selezione.\nMolte molecole che presentano un centro di simmetria, perdono tale caratteristica se adsorbite su una superficie, portando alla modificazione delle regole di selezione. La perdita del centro di simmetria elimina il rispetto della regola di esclusione mutuale, la quale implica che un modo possa essere solo attivo per Raman o solo per infrarosso. Cos\u00ec modi che normalmente apparirebbero solamente nella spettroscopia infrarossa di molecole libere, pu\u00f2 apparire anche in uno spettro SERS.\nLa simmetria della molecola pu\u00f2 cambiare in differenti modi, secondo l'orientazione con la quale le molecole sono attaccate alla superficie. In alcuni esperimenti, \u00e8 possibile determinare l'orientazione di assorbsione sulla superficie da spettri SERS, data la presenza di differenti modi presenti e dipendenti dalla modificazione della simmetria.\nMeccanismi.\nL'esatto meccanismo dell'effetto amplificativo del SERS \u00e8 ancora materia di dibattito. Tuttavia due sono le teorie che riscontrano pi\u00f9 credito: teoria elettromagnetica e teoria chimica. La loro distinzione sperimentale non \u00e8 ancora del tutto chiara anche perch\u00e9 \u00e8 quasi impossibile svincolare i due meccanismi per studiare uno solo di essi.\nLa teoria elettromagnetica fa affidamento sull'eccitazione di\nplasmoni superficiali localizzati, mentre la teoria chimica spiega l'effetto attraverso la formazione di complessi a trasferimento di carica. La teoria chimica \u00e8 solamente applicabile per specie che hanno formato legami chimici con la superficie. Quest'ultima, quindi, non pu\u00f2 chiaramente spiegare i segnali amplificati osservati in ogni caso, mentre la teoria elettromagnetica pu\u00f2 essere applicata perfino in quei casi in cui il campione \u00e8 solamente fisisorbito sulla superficie.\nTeoria elettromagnetica.\nL'incremento dell'intensit\u00e0 del segnale Raman per adsorbimento su particolari superfici accade a causa di una amplificazione nel campo elettrico fornito dalla superficie. Quando la luce incidente colpisce la superficie, causa l'eccitazione di plasmoni superficiali. L'amplificazione di campo \u00e8 massima quando la frequenza del plasmone, \u03c9p, \u00e8 in risonanza con la radiazione.\nInoltre, affinch\u00e9 la diffusione abbia luogo, le oscillazioni del plasmone devono essere perpendicolari alla superficie; se sono parallele al piano di superficie, non si verifica alcuna diffusione di onde elettromagnetiche. Una superficie grezza o un arrangiamento con nanoparticelle sono tipicamente usati nello svolgimento di un esperimento SERS a causa di questo requisito fondamentale affinch\u00e9 l'amplificazione abbia luogo.\nLa luce incidente pu\u00f2 innescare una gamma di fenomeni nella superficie, la cui complessit\u00e0 in questa situazione pu\u00f2 essere minimizzata da superfici con caratteristiche molto pi\u00f9 piccole che la lunghezza d'onda della luce, sicch\u00e9 solo il contributo dipolare sar\u00e0 riconosciuto dal sistema. Il termine dipolare contribuisce alla oscillazione plasmonica, la quale porta all'amplificazione del segnale. Quindi la ragione per la quale l'effetto SERS \u00e8 cos\u00ec pronunciato si spiega col fatto che il campo viene amplificato due volte. Inizialmente l'amplificazione di campo ingrandisce l'intensit\u00e0 della luce incidente, la quale eccita i modi delle molecole sotto studio, perci\u00f2 aumentando il segnale di diffrazione Raman.\nIl segnale Raman \u00e8 quindi ulteriormente ingigantito dalla superficie con lo stesso meccanismo avuto dalla luce incidente, risultante in un maggiore incremento nel segnale totale in uscita. Ad ogni stadio il campo elettrico \u00e8 amplificato al quadrato (E2), per una amplificazione pari a E4.\nL'amplificazione non \u00e8 la stessa per tutte le frequenze.\nPer quelle frequenze nelle quali il segnale Raman \u00e8 solo lievemente spostato dalla luce incidente, entrambi l'incidente luce e il segnale Raman possono essere a risonanza vicina alla frequenza di risonanza, portando ad un'amplificazione pari a E4. Nel caso lo spostamento di frequenza sia maggiore, la luce incidente e il segnale Raman non possono essere entrambi in risonanza con \u03c9p, cos\u00ec che l'amplificazione in entrambi gli stadi non pu\u00f2 essere massima.\nLa scelta della superficie metallica \u00e8 anche dettata dalla frequenza di risonanza del plasmone. Radiazioni nel visibile e nel vicino infrarosso sono usate per eccitare i modi Raman.\nArgento e oro sono i tipici metalli per un esperimento SERS dato che la loro frequenza di risonanza plasmonica cade in questo intervallo di lunghezze d'onda, fornendone una massima amplificazione. Il rame \u00e8 stato anche usato, anche se in maniera minore, in quanto il suo spettro di assorbimento \u00e8 collocato all'interno di un intervallo di lunghezze d'onda accettabili per esperimenti di Spettroscopia Raman amplificata da superfici:\nTeoria chimica.\nMentre la teoria elettromagnetica di amplificazione pu\u00f2 essere applicata rispetto alle molecole studiate, non \u00e8 ancora ben chiaro la grandezza di amplificazione osservata in molti sistemi. Per molte molecole, spesso quelle con doppietti elettronici liberi coi quali le molecole possono legarsi alla superficie, pu\u00f2 essere descritto un differente meccanismo di amplificazione che non coinvolge plasmoni superficiali. Questo meccanismo riguarda trasferimento di carica tra le specie chemisorbite e la superficie metallica. Il meccanismo chimico \u00e8 solamente applicabile in specifici casi e probabilmente accade in concomitanza con il meccanismo elettromagnetico.\nLa transizione elettronica da HOMO a LUMO per molte molecole richiede molta pi\u00f9 energia che la luce visibile o infrarossa usualmente impiegata negli esperimenti Raman. Quando i livelli HOMO e LUMO dell'assorbanza cade simmetricamente intorno ai livelli di Fermi della superficie metallica, i fotoni con met\u00e0 dell'energia possono far avvenire la transizione, in quanto il metallo agisce come un intermedio per il trasferimento di carica. In questo modo un fenomeno di risonanza che avrebbe normalmente luogo nella regione ultravioletta pu\u00f2 avvenire attraverso nel range della luce visibile..\nEffetti della superficie.\nL'amplificazione del segnale Raman \u00e8 sensibile alla superficie sulla quale \u00e8 svolto l'esperimento.\nNel primo esperimento ed alcuni dei pi\u00f9 recenti, viene utilizzata una superficie irregolare di argento, ma sempre pi\u00f9 spesso adesso sono preparate usando una distribuzione di nanoparticelle metalliche sulla superficie\nLa forma e la dimensione di nanoparticelle metalliche influenzano largamente la forza dell'amplificazione perch\u00e9 questi fattori influiscono nel rapporto tra eventi di assorbimento e diffrazione. La scelta della dimensione di queste particelle \u00e8 fondamentale come lo \u00e8 lo spessore della superficie per ogni esperimento, ogni piccola particella non avr\u00e0 lo stesso impatto sull'intensit\u00e0 Raman finale\nDifatti particelle troppo grandi permettono l'eccitazione di multipoli, i quali non irradiano. Siccome solo la transizione dipolare porta alla diffrazione Raman, l'alto ordine di transizione causer\u00e0 una diminuzione nella complessiva efficienza di amplificazione.\nParticelle troppo piccole perdono la loro conduttanza elettrica e non sono in grado di amplificare il campo. Inoltre nel caso le dimensioni raggiungano quelle di qualche atomo, la definizione di un plasmone cade, dato che necessita di una grande quantit\u00e0 di elettroni che oscillino insieme.\nUso di molecole leganti.\nPer analiti scarsamente affini alla superficie metallica, si possono usare molecole leganti, che fanno da ponte tra il metallo e la molecola da analizzare. Tra queste ci sono ad esempio: lucigenina, diquat e paraquat.\nSERS nella rilevazione di sequenze nucleotidiche.\nUna variante della SERS \u00e8 utilizzata per rilevare specifiche sequenze di DNA o RNA usando una combinazione di nanoparticelle di oro e argento e una tintura Raman-attiva (tipo il Cy3).\nSpecifici polimorfismi a singolo nucleotide possono essere identificati tramite tale tecnica.\nLe nanoparticelle d'oro facilitano la formazione di uno strato di argento sulle regioni di DNA o RNA marcate dalla tintura, permettendo l'esecuzione di spettroscopia Raman amplificata.\nQuesto ha diverse applicazioni pratiche come per esempio l'identificazione univoca delle sequenze di HIV, Ebola, Epatite e Bacillus anthracis. Ogni spettro \u00e8 specifico e presenta un vantaggio sulla detezione per fluorescenza; difatti alcuni marcatori fluorescenti sovrappongono e interferiscono con altri marcatori per geni. Altro vantaggio nell'uso di tale tecnica per identificare sequenze genetiche \u00e8 la grande disponibilit\u00e0 commerciale di tinture Raman-attive."}
{"id": "2306968", "revid": "1833487", "url": "https://it.wikipedia.org/wiki?curid=2306968", "title": "San Basilio (Mottola)", "text": "San Basilio \u00e8 l'unica frazione di Mottola, in provincia di Taranto. Si trova nella parte settentrionale del territorio comunale al confine con il comune di Gioia del Colle, sulla strada statale 100 che congiunge Bari con Massafra e poi Taranto.\nStoria.\nIl nome della frazione probabilmente deriva da una comunit\u00e0 di monaci eremiti basiliani, che in origine erano rifugiati presso i boschi di questa contrada.\nMonumenti e luoghi d'interesse.\nLa chiesa di San Basilio Magno, realizzata dall'ente di riforma agraria, fu inaugurata l'8 dicembre 1964 e consacrata l'8 novembre 1969. Ha la forma di un grosso ombrello ottagonale con un campanile a vela con due campane e una grande croce di ferro. L'esterno \u00e8 in pietra bugnata. All'interno vi sono tre altari, i laterali spalleggiati da vetrate e il centrale, in marmo di Carrara, spalleggiato da un paravento di mattonelle traforate.\nEconomia.\nLa posizione della frazione, ubicata nei pressi dello svincolo autostradale per l'autostrada A14 Bologna-Taranto, ha favorito l'insediamento dell'area industriale del comune di Mottola."}
{"id": "2306975", "revid": "1315817", "url": "https://it.wikipedia.org/wiki?curid=2306975", "title": "Albano Sorbelli", "text": "Biografia.\nAllievo di Giosu\u00e8 Carducci e di Pio Carlo Falletti all'Universit\u00e0 di Bologna, si laure\u00f2 in Lettere e filosofia nel 1898 e, successivamente, si perfezion\u00f2 in Scienze storiche. Nella medesima Universit\u00e0 tenne corsi di Biblioteconomia e Bibliografia (1925-1944).\nSorbelli fu una figura fondamentale della biblioteconomia italiana. A lui si deve il primo prototipo di sistema bibliotecario bolognese: nel 1909 fond\u00f2 la Biblioteca Popolare; nel 1921, con l'apertura al pubblico, si conclusero i lavori di riorganizzazione della biblioteca-archivio e di Casa Carducci.\nNel 1906 fond\u00f2 la rivista \"L'Archiginnasio\"; e la collana \"Biblioteca dell'Archiginnasio\"; fu inoltre promotore di un'intensa attivit\u00e0 culturale dell'istituto da lui diretto, organizzando importanti mostre e convegni.\nIl patrimonio bibliografico personale di Albano Sorbelli venne donato, alla sua morte, alla Biblioteca Comunale dell'Archiginnasio. Il fondo \u00e8 costituito da circa 13.000 volumi ed opuscoli, di argomento principalmente storico-letterario, con particolare attenzione agli studi bibliografici e alla storia del Frignano e dell'Universit\u00e0 e della citt\u00e0 di Bologna."}
{"id": "2306981", "revid": "71155", "url": "https://it.wikipedia.org/wiki?curid=2306981", "title": "Adriana Basile", "text": "Biografia.\nAdriana Basile, sorella dello scrittore Giambattista Basile e del compositore e poeta Lelio Basile, fu una celeberrima cantante e musicista del primo Seicento, rinomata anche per la sua eccezionale bellezza. La sua fama le procur\u00f2 l'interesse di alcuni letterati, che le dedicarono i loro componimenti in versi: il \"Teatro delle glorie della signora Adriana Basile alla virt\u00f9 di lei delle cetre degli Anfioni di questo secolo fabbricato\", una raccolta stampata nel 1623 e nel 1628, e \"L'idea della veglia\", del 1640. Francesco Rasi le rese omaggio ne \"La cetra di sette corde\" del 1619, e Giovan Battista Marino ne \"L'Adone\", canto VII (1623) e nelle \"Rime\", II (edizione del 1629).\nLe prime notizie sul suo conto risalgono al 1610, quando si trasfer\u00ec con la famiglia e il marito Muzio Baroni, un nobile al servizio dei Carafa, a Mantova presso la corte del duca Vincenzo I Gonzaga. Mentre era in viaggio per Mantova, il giovane cardinale Ferdinando Gonzaga l'ascolt\u00f2 a Roma e scrisse di lei al duca suo padre: \u00abHa lasciato qui fama immortale et ha fatto stupir questa citt\u00e0 sendo veramente la prima donna del mondo, s\u00ec nel canto come ancora nella modestia et honest\u00e0.\u00bb.\nA Firenze fu ospitata in casa di Giulio Caccini, dove l'udirono i componenti della camerata de' Bardi, e lo stesso conte Giovanni Bardi, confermando che ella era la migliore cantante esistente. Il granduca Cosimo II de' Medici la volle a corte, e fu talmente entusiasta di lei che le regal\u00f2 una collana composta da quattro file di perle e un gioiello del valore complessivo di trecento scudi d'oro.\nA Mantova, la Basile ottenne notevoli favori in riconoscimento della propria arte, come la concessione della baronia di Piancerreto, in Monferrato da parte del duca. Raccolse poi grandi successi in occasione di concerti a Milano e a Venezia. Nel 1624 lasci\u00f2 definitivamente Mantova. Pass\u00f2 gli anni rimanenti principalmente a Napoli, continuando a dare concerti con esito trionfale.\nAnche le sorelle (Margherita e Vittoria) e le figlie Caterina ed Eleonora furono cantanti; quest'ultima in particolare, raffinata virtuosa di canto e musicista, divenne famosa almeno quanto la celeberrima madre. Insieme con le figlie, Adriana fu udita da Andr\u00e9 Maugars a Roma nell'ottobre 1639; tutte e tre le donne cantavano e suonavano: Adriana si accompagnava con la lira, Leonora con la tiorba e Caterina con l'arpa.\nSino a poco tempo fa, si riteneva che Adriana fosse morta a Roma, ma i documenti hanno dimostrato che part\u00ec per Napoli a novembre 1640 e l\u00ec era ancora vivente nell'agosto 1642."}
{"id": "2306986", "revid": "287204", "url": "https://it.wikipedia.org/wiki?curid=2306986", "title": "Charles Bordes", "text": "Biografia.\nSi avvicin\u00f2 alla musica grazie agli insegnamenti di C\u00e9sar Franck; in seguito venne nominato maestro di cappella dapprima nella chiesa di Nogent e successivamente a St.Gervais a Parigi.\nGrazie alla diffusione ed all'apprezzamento riscosso per i suoi saggi inerenti al tema della musica religiosa, venne ammesso nell\"'Association des Chanteurs de St. Gervais\" e nella \"Schola cantorum\".\nTra le composizioni annoveriamo quelle per pianoforte, quali \"Quatre fantaisies rythmiques\" (1891), \"Caprice \u00e0 cinq temps\" (1891); quelle per canto e pianoforte, quali \"Avril\" (1883), \"Trois madrigaux amers\", (1886); quelle religiose, quali \"Pie Jesu\" (1887), \"Ave Maria\"(1890); quelle orchestrali, quali \"Suite basque\" (1887).\nBordes fu un promotore della musicologia e diffusore di musiche sconosciute.\nSi dimostr\u00f2 un compositore di alta qualit\u00e0 e di grande versatilit\u00e0, passando da musiche ispirate al folclore basco alle musiche per voce e pianoforte piuttosto raffinate."}
{"id": "2306987", "revid": "122873086", "url": "https://it.wikipedia.org/wiki?curid=2306987", "title": "Ciao Rudy", "text": "Ciao Rudy \u00e8 una commedia musicale sulla vita del noto attore e latin-lover italo-americano Rodolfo Valentino (interpretato da Marcello Mastroianni) scritta da Garinei e Giovannini e Luigi Magni con le musiche di Armando Trovajoli.\nFu rappresentata per la prima volta il 7 gennaio 1966 al Teatro Sistina di Roma.\nA fianco dell'attore romano vi era un nutrito gruppo di attrici e cantanti italiane, tra cui Paola Borboni, Olga Villi, Ilaria Occhini, Giusi Raspani Dandolo, Raffaella Carr\u00e0, Paola Pitagora, Tina Lattanzi e Minnie Minoprio.\nLa commedia fu riproposta nel 1972 con protagonista Alberto Lionello.\nTrama.\n1926. All'apice del suo successo, Rodolfo Valentino rievoca le tappe fondamentali della sua vita dal suo arrivo negli Stati Uniti da emigrato alla ricerca di \"Quattro palmi di terra in California\" fino agli ultimi giorni della sua breve ma intensa esistenza.\nLa storia.\nNel 1963, durante la tourn\u00e9e americana di \"Rugantino\", i commediografi Garinei e Giovannini pensarono di portare in teatro la vita di Rodolfo Valentino. Per questo ruolo i due pensarono immediatamente all'attore italiano pi\u00f9 famoso del momento, sia in patria che all'estero: Marcello Mastroianni, che accett\u00f2 subito il ruolo e si ciment\u00f2 nell'impresa con passione e abilit\u00e0, mostrando non solo le sue doti di attore, ma anche quelle di ballerino e cantante.\nIl risultato fu eccezionale: lo spettacolo riscosse un enorme successo sia di pubblico che di critica ma, dopo alcuni mesi di tutto esaurito nei teatri, nonostante arrivassero offerte per portare lo spettacolo negli Stati Uniti, Marcello Mastroianni ruppe improvvisamente il contratto per poter lavorare con Federico Fellini nel film \"Il viaggio di G. Mastorna, detto Fernet\", che non fu mai portato a termine.\nL'opera fu riproposta in una nuova edizione soltanto nel 1972, con Alberto Lionello come interprete principale.\nSeconda edizione (1972).\nIn questa edizione i ruoli della \u201cmadre\u201d e della padrona di \u201cMamma Caruso\u201d furono aboliti.\nTerza edizione (2013).\nLa compagnia del LIM. Coreografie e regia di Cesare Vangeli, arrangiamenti e direzione musicale di Emiliano Begni e scene di Mariella Laterza.\nCon L'orchestra del Tip Tap Show (storico spettacolo ideato e diretto dal coreografo e regista Cesare Vangeli)\nLe canzoni.\nSono indicati gli interpreti della edizione del 1966"}
{"id": "2306988", "revid": "599013", "url": "https://it.wikipedia.org/wiki?curid=2306988", "title": "Alberto Malavasi", "text": "Biografia.\nEra soprannominato \"Pupo\".\nSi laure\u00f2 in Economia e Commercio presso l\u2019Universit\u00e0 degli Studi di Palermo.\nTerminata la carriera agonistica a 28 anni, lasci\u00f2 il mondo del calcio e fece ritorno in Sicilia, dove si dedic\u00f2 all'industria plastica, diventando uno dei soci dell'impresa siciliana Simplast S.p.a. di San Cataldo.\nIl fratello Carlo fu presidente di Sicindustria dal 1987 al 1991.\nNegli ultimi anni soffr\u00ec di Alzheimer. Trasferitosi in una Residenza Sanitaria Assistenziale di Villabate a causa dell\u2019aggravamento delle sue condizioni di salute, mor\u00ec nel gennaio del 2021 colpito dal Covid-19.\nCarriera.\nGioc\u00f2 in Serie A e B con e .\nCrebbe nelle giovanili della ed arriv\u00f2 a giocare in prima squadra in serie C. Nel 1957, a 21 anni, venne ceduto al Palermo in Serie B. \nEsord\u00ec tra i cadetti il 15 settembre 1957 in Palermo 3-2. Il 14 giugno 1958 sigl\u00f2 il suo primo goal stagionale nel match di Coppa Italia vinto per 3-2 contro la .\nCon i rosanero conquist\u00f2 la promozione in Serie A nel 1959, e poi dopo la retrocessione dell'anno seguente ancora nel 1961.\nEsord\u00ec in Serie A contro il il 20 settembre 1959. Segn\u00f2 il suo primo goal in massima serie il 18 ottobre successivo contro la SPAL (1-1 finale).\nIn Sicilia rimase fino al 1965, quando fece ritorno per un anno alla Reggiana.\nIn maglia rosanero ha collezionato complessivamente 268 presenze e 14 reti. 156 presenze in Serie B, 93 in Serie A, 16 in Coppa Italia e 3 nelle Coppe Europee."}
{"id": "2306989", "revid": "478814", "url": "https://it.wikipedia.org/wiki?curid=2306989", "title": "Provincia di Ayutthaya", "text": "La provincia di Ayutthaya (pi\u00f9 precisamente provincia di Phra Nakhon Si Ayutthaya) si trova in Thailandia, nella regione della Thailandia Centrale. Si estende per 2.556,6 km\u00b2, ha abitanti (2020) e il capoluogo \u00e8 il distretto di Phra Nakhon Si Ayutthaya dove si trova la citt\u00e0 principale Ayutthaya, gi\u00e0 capitale dell'omonimo Regno di Ayutthaya.\nSuddivisione amministrativa.\nLa provincia \u00e8 suddivisa in 16 distretti (\"amphoe\"). Questi a loro volta sono suddivisi in 209 sottodistretti (\"tambon\") e 1328 villaggi (\"muban\").\nAmministrazioni comunali.\nL'unico comune ad avere lo status di citt\u00e0 maggiore (\"thesaban nakhon\") in provincia \u00e8 Ayutthaya, che ha residenti (2020). Vi sono 4 citt\u00e0 minori (\"thesaban mueang\"): Lam Ta Sao (con residenti), Ayothaya (), Phak Hai () e Sena ()."}
{"id": "2306991", "revid": "729019", "url": "https://it.wikipedia.org/wiki?curid=2306991", "title": "Alain Baxter", "text": "Biografia.\nAlain Baxter, originario di Aviemore, proviene da una famiglia di grandi tradizioni nello sci alpino: \u00e8 figlio di Iain e Sue, entrambi sciatori della nazionale britannica, e fratello maggiore di Noel, anche lui nazionale nello sci alpino. \u00c8 inoltre cugino di Lesley McKenna, snowboarder di ottimo livello.\nStagioni 1991-2000.\nBaxter, entrato nel giro della nazionale a sedici anni, ottenne il primo piazzamento internazionale di rilievo in occasione dei Mondiali juniores di Geilo/Hemsedal 1991, dove arriv\u00f2 47\u00ba nello slalom speciale; nelle medesime localit\u00e0 e specialit\u00e0 esord\u00ec anche in Coppa Europa, il 5 dicembre 1994 senza completare la prova. Debutt\u00f2 in Coppa del Mondo il 10 febbraio 1996 a Hinterstoder in slalom gigante, senza completare la prova, e ai Campionati mondiali a Sierra Nevada 1996, dove si classific\u00f2 26\u00ba nella medesima specialit\u00e0.\nAi Mondiali di Sestriere 1997 non concluse lo slalom gigante e ai XVIII Giochi olimpici invernali di , suo esordio olimpico, si piazz\u00f2 31\u00ba nello slalom gigante e non complet\u00f2 lo slalom speciale; l'anno dopo ai Mondiali di Vail/Beaver Creek 1999 si classific\u00f2 28\u00ba nello slalom gigante e 22\u00ba nello slalom speciale.\nStagioni 2001-2002.\nNella stagione 2001-2002, la migliore di Baxter in Coppa del Mondo, conquist\u00f2 i primi punti nel circuito, il 19 novembre nello slalom speciale di Park City (21\u00ba), e tutti i suoi quattro piazzamenti nei primi dieci, tra cui il 4\u00ba posto nello slalom speciale di \u00c5re dell'11 marzo, suo miglior risultato; la classifica finale dello slalom speciale del 2000-2001 lo vide all'11\u00ba posto, miglior piazzamento mai raggiunto fino ad allora da un atleta britannico (in seguito sar\u00e0 superato da Dave Ryding, 8\u00ba nel 2017). Nella stessa stagione ai Mondiali di Sankt Anton am Arlberg sempre in slalom speciale fu 16\u00ba.\nAi XIX Giochi olimpici invernali di Baxter arriv\u00f2 a sorpresa 3\u00ba nella gara di slalom speciale alle spalle dei francesi Jean-Pierre Vidal e S\u00e9bastien Amiez, primo britannico a vincere una medaglia olimpica nello sci alpino; tuttavia venne trovato alcuni giorni dopo positivo al controllo antidoping per la metanfetamina. L'atleta scozzese si difese affermando che la sostanza era contenuta in uno spray per il naso, ma in ottobre il CIO prese la sua decisione definitiva, revocando la medaglia (assegnata a Benjamin Raich) e squalificandolo per tre mesi.\nStagioni 2003-2009.\nDopo le Olimpiadi americane non si conferm\u00f2 pi\u00f9 ad alti livelli: tra il 2002-2003 e il 2004-2005 in Coppa del Mondo raccolse solo sei piazzamenti nei primi venti e a partire dal gennaio 2005 non and\u00f2 pi\u00f9 a punti nel circuito. Nella stagione 2002-2003 in Coppa Europa conquist\u00f2 invece le sue due vittorie di carriera, suoi unici podi (il 13 dicembre a Obereggen in KO slalom e il 10 febbraio a Oberjoch in slalom speciale), mentre ai Mondiali di Sankt Moritz 2003 si classific\u00f2 26\u00ba nello slalom gigante e non complet\u00f2 lo slalom speciale.\nAi Mondiali di Bormio/Santa Caterina Valfurva 2005 si piazz\u00f2 16\u00ba nello slalom speciale e ai XX Giochi olimpici invernali di , sua ultima presenza olimpica, fu 16\u00ba nello slalom speciale. L'anno dopo ai Mondiali di \u00c5re 2007, suo congedo iridato, non complet\u00f2 lo slalom speciale; prese per l'ultima volta il via in Coppa del Mondo il 9 marzo 2008 a Kranjska Gora sempre in slalom speciale, senza completare la prova. Alla fine della stagione 2008-2009 annunci\u00f2 il ritiro dall'attivit\u00e0 agonistica; la sua ultima fu lo slalom speciale dei Campionati britannici 2009, disputato il 2 aprile a M\u00e9ribel e non completato da Baxter.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nKO SL = KO slalom\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2306995", "revid": "830939", "url": "https://it.wikipedia.org/wiki?curid=2306995", "title": "Giovanni Bolzoni (compositore)", "text": "Biografia.\nA Bolzoni mor\u00ec il padre durante l'infanzia; la sua famiglia in quegli anni era molto povera, ma egli ricevette lezioni di teoria musicale, a titolo gratuito da un membro del coro del Teatro Regio. Studi\u00f2 violino, canto, pianoforte, armonia e composizione per sette anni al Conservatorio di Parma. \nDopo la laurea nel 1859, inizi\u00f2 le sue attivit\u00e0 nel 1864 come primo violino presso il Teatro Comunale di Reggio Emilia; poi al teatro di Cremona e nel 1867 a Savona. \nSuccessivamente intraprese anche la carriera di direttore d'orchestra.\nInsegn\u00f2 violino, quindi diresse diverse stagioni liriche nei grandi teatri italiani. Nel 1874 vinse un concorso e fu nominato direttore musicale dell'Istituto F. Morlacchi di Perugia, dove rimase fino al 1876. \nNel 1884 ricevette l'incarico di dirigere il Teatro Regio di Torino e cinque anni dopo divenne direttore del Conservatorio di Musica della stessa citt\u00e0, carica che conserv\u00f2 per ben ventinove anni.\nLa direzione di Bolzoni al Conservatorio si caratterizz\u00f2 per importanti provvedimenti riguardanti la scuola di teoria e di solfeggio, la scuola di violino e di viola, le esercitazioni quartettistiche, il corso di cultura generale, letteraria e scientifica, le cattedre d'organo, d'arpa e di pianoforte. \nNello stesso tempo continu\u00f2 la sua attivit\u00e0 concertistica e compositiva, occupandosi di opere, di ouverture, di musica orchestrale e da camera: sinfonie, suite, fantasie, minuetti.\nNel 1870 avvenne la premi\u00e8re nel Teatro Regio di Parma di \"Un matrimonio civile\", idillio musicale in 1 atto di sua composizione con libretto di Giacomo Schianelli, diretta da Giulio Ferrarini con Giuseppina Pasqua.\nEbbe tra i suoi allievi il compositore Leone Sinigaglia (1868-1944) che gli dedic\u00f2 i suoi \"Zwei Charakterstucke\" per orchestra d'archi, op.35, pubblicati nel 1910, oltrech\u00e9 Carlo Adolfo Cant\u00f9, Giuseppe Blanc, Edgard Var\u00e8se.\nUn suo minuetto, originale per pianoforte solo, venne frequentemente eseguito nella versione per orchestra d'archi, in particolare da Arturo Toscanini."}
{"id": "2307006", "revid": "262457", "url": "https://it.wikipedia.org/wiki?curid=2307006", "title": "L\u00edn'\u0101n", "text": ""}
{"id": "2307011", "revid": "262457", "url": "https://it.wikipedia.org/wiki?curid=2307011", "title": "Bi\u00e0n", "text": ""}
{"id": "2307013", "revid": "1762097", "url": "https://it.wikipedia.org/wiki?curid=2307013", "title": "Granville Bantock", "text": "Biografia.\nFratello del drammaturgo e regista Leedham Bantock, suo padre era un eminente chirurgo di origini scozzesi che aveva destinato il figlio alla carriera amministrativa in India; tuttavia Granville soffriva cattive condizioni di salute e inizialmente si dedic\u00f2 allo studio della chimica. All'et\u00e0 di 20 anni, quando inizi\u00f2 a studiare i manoscritti dei compositori presso la South Kensington Museum Library, fu attratto dal mondo musicale; il suo primo insegnante fu il dottor Gordon Saunders al Trinity College of Music. Nel 1888 entr\u00f2 alla Royal Academy of Music dove studi\u00f2 armonia e composizione con Frederick Corder. Ben presto si mise in evidenza in un concerto dell'Accademia con l'ouverture intitolata \"The Fire Worshippers,\" scritta nel 1892, oltre all'opera \"Caedmar\". Fond\u00f2 una rivista musicale intitolata \"The New Quarterly Music Review\".\nNegli anni 1896 e 1897 diresse e organizz\u00f2 concerti per orchestra e musica da camera, con la predilezione per la musica britannica contemporanea; promosse infatti le opere di autori quali Frederic Hymen Cowen, Hubert Parry e Charles Villiers Stanford, eseguendole in pubblico. Nel 1897 diresse i concerti della New Brighton Tower. In quegli anni fond\u00f2 anche un'orchestra e una societ\u00e0 corale e assunse la direzione della scuola musicale \"Birmingham and Midland Institute;\" fu anche direttore della Liverpool Orchestral Society, con la quale il 18 gennaio 1908 present\u00f2 in anteprima la \"Brigg Fair,\" un brano della tradizione inglese arrangiato per orchestra dal compositore Frederick Delius. \nDal 1908 assunse il ruolo di insegnante di musica alla Universit\u00e0 di Birmingham, che tenne fino al 1934, succedendo a Edward Elgar; i suoi studenti includevano il direttore d'orchestra e compositore Anthony Bernard e il compositore Eric Fogg.\nNel 1930 fu insignito del titolo di Knight Bachelor. Sposato dal 1898 con Helena von Schweitzer, visse gli ultimi anni tra Birmingham e Londra.\nIl suo stile musicale venne influenzato dalla musica folk delle Isole Ebridi e dalle opere di Richard Wagner. Una parte dei suoi lavori comprendono un elemento \"esotico\", come ad esempio la epica corale \"Omar Khayy\u00e1m\". Tra le sue opere meglio conosciute vi \u00e8 l'overture \"The Pierrot of the Minute\" (1908) e la \"Pagan Symphony\" (1928)."}
{"id": "2307014", "revid": "287204", "url": "https://it.wikipedia.org/wiki?curid=2307014", "title": "Julius Benedict", "text": "Biografia.\nNacque in Germania, figlio di un banchiere di origine ebraica.\nAllievo di Johann Nepomuk Hummel e di Carl Maria von Weber, nel 1823 divenne maestro di cappella a Vienna.\nDue anni dopo al Teatro di San Carlo di Napoli fu eseguita la sua prima opera intitolata \"Giacinta ed Ernesto\". Successivamente compose, tra le altre, le opere \"I portoghesi in Goa\" (online), con testo di Vincenzo Torelli, rappresentata nel 1830 sempre al San Carlo di Napoli con Adelaide Tosi e Luigi Lablache ed \"Un anno ed un giorno\" nel 1836 al Teatro del Fondo di Napoli.\nNel 1838, quando era gi\u00e0 direttore d'orchestra londinese, mise in scena la sua prima opera in lingua inglese intitolata \"The Gypsy's Warning\". In seguito compose altre opere, sinfonie e concerti per pianoforte.\nLa sua opera pi\u00f9 nota, \"The Lily of Killarney\", fu scritta su un libretto di John Oxenford e venne rappresentata al Royal Opera House, Covent Garden di Londra nel 1862. Due anni dopo compose l'operetta \"The Bride of Song\" con il libretto di Henry Brougham Farnie che ebbe la prima al Covent Garden nel 1864. \"St.Cecilia\" \u00e8 un oratorio che fu eseguito al \"Norwich Festival\" nel 1868; \"St.Peter\" al \"Birmingham Festival\" del 1870 e \"Graziella\" \u00e8 una cantata che and\u00f2 in scena due anni dopo sempre a Birmingham. Ha condotto tutti i \"Norwich Festival\" dal 1845 al 1878."}
{"id": "2307015", "revid": "478814", "url": "https://it.wikipedia.org/wiki?curid=2307015", "title": "Provincia di Nonthaburi", "text": "La provincia di Nonthaburi si trova in Thailandia, nella regione della Thailandia Centrale. Si estende per 622,3 km\u00b2, secondo una statistica del Dipartimento dell'Amministrazione pubblica thailandese, a tutto dicembre 2019 aveva abitanti. Il capoluogo \u00e8 il distretto di Mueang Nonthaburi e le citt\u00e0 principali Nonthaburi e Pak Kret, che sono tra le pi\u00f9 popolose del Paese.\nStoria.\nIl nucleo originale dell'odierna citt\u00e0 di Nonthaburi si trovava in una zona chiamata Ban Taalat Khwan nel primo periodo di Ayutthaya, il nome Nonthaburi comparve la prima volta nel 1549. Era un'area agricola famosa per i suoi alberi da frutta, in particolare per una qualit\u00e0 particolarmente pregiata di durian che viene tuttora coltivata in provincia. Nel 1722, re Thai Sa di Ayutthaya fece costruire nella zona un canale per tagliare un'ampia ansa del fiume Chao Phraya e sveltire la navigazione verso il mare. L'interno dell'ansa divenne quindi un'isola, chiamata oggi Ko Kret, sulla quale furono costruiti diversi templi e altre opere d'arte che contribuirono a renderla fiorente. Fu abbandonata durante l'invasione birmana del 1767 e fatta ripopolare qualche anno dopo quando re Taksin di Thonburi invit\u00f2 profughi mon fuggiti dalla Birmania a stanziarsi sull'isola. Altri profughi mon furono accolti nella zona con il permesso di re Rama III di Rattanakosin nella prima met\u00e0 dellOttocento. La provincia fu istituita insieme a quelle di Samut Prakan, Samut Sakhon e Nakhon Nayok con un regio decreto che entr\u00f2 in vigore il 9 marzo 1946.\nCon il grande aumento dell'urbanizzazione avvenuto in Thailandia a partire dagli anni 1970, la provincia di Nonthaburi ha visto un grande incremento della sua popolazione; nel censimento del 2000 contava abitanti mentre in quello del 2010 ne aveva . Data la vicinanza alla capitale, \u00e8 stata assorbita nella regione metropolitana di Bangkok (, letteralmente: metropoli di Bangkok e perimetro) insieme alle vicine province di Nakhon Pathom, Samut Prakan, Samut Sakhon e Pathum Thani. Sia Bangkok che ognuna delle province della regione metropolitana hanno mantenuto il proprio governo, mentre la regione non dispone di un proprio ente amministrativo che ne regoli la pianificazione, la gestione e lo sviluppo.\nSuddivisioni amministrative.\nAmministrazione provinciale.\nLa provincia \u00e8 suddivisa in sei distretti (\"amphoe\"), che a loro volta contano 52 sottodistretti (\"tambon\") e 433 villaggi (\"muban\"). I distretti sono:\nAmministrazione locale.\nOltre all'organizzazione di amministrazione provinciale (, in inglese: \"Provincial Administrative Organization, PAO\") e alle amministrazioni dei distretti, vi sono 22 municipalit\u00e0 (\"thesaban\"), che hanno un proprio governo. Tra queste ultime vi sono Nonthaburi e Pak Kret, le uniche citt\u00e0 maggiori (\"thesaban nakhon\") della provincia. Vi sono 10 citt\u00e0 minori (\"thesaban mueang\") e le altre 10 sono cittadine di sottodistretto (\"thesaban tambon\")."}
{"id": "2307016", "revid": "767487", "url": "https://it.wikipedia.org/wiki?curid=2307016", "title": "Louis Albert Bourgault-Ducoudray", "text": "Seguendo la volont\u00e0 del padre armatore, studi\u00f2 diritto e contemporaneamente si avvicin\u00f2 alla musica. Gi\u00e0 all'et\u00e0 di diciotto anni compose il suo primo lavoro, un'opera comica, intitolata \"L'atelier de Prague\" (1859).\nSuccessivamente si iscrisse al conservatorio di Parigi. Dopo aver composto l'opera \"Fran\u00e7ois d'Amboise\", istitu\u00ec una societ\u00e0 corale.\nDurante un suo viaggio in Grecia venne in contatto con vari canti popolari, dai quali prese spunto per comporre un \"Etude sur la musique eccl\u00e9siastique grecque\" (1877).\nIn seguito assunse il ruolo di insegnante di storia della musica presso il conservatorio."}
{"id": "2307022", "revid": "28592", "url": "https://it.wikipedia.org/wiki?curid=2307022", "title": "Mily Alexejewich Balakiref", "text": ""}
{"id": "2307025", "revid": "83531", "url": "https://it.wikipedia.org/wiki?curid=2307025", "title": "Peter Leonard Leopold Benoit", "text": "Biografia.\nNell'infanzia ricevette lezioni di musica dal padre musicista del coro e dell'orchestra della parrocchia e dall'organista del villaggio.\nAppassionato di musica, sia come compositore sia come musicologo, nel 1847 entr\u00f2 come apprendista di un pianista e organista a Desselgem. \nFrequent\u00f2, dal 1851 al 1855, il Conservatorio di Bruxelles, dove ricevette lezioni di pianoforte da Giovanni Battista Michelot, di armonia da Charles Bosselet, oltrech\u00e9 seguire il corso di contrappunto, fuga e composizione di Fran\u00e7ois-Joseph F\u00e9tis, prima di recarsi in Germania, a Dresda, Lipsia, Berlino e Monaco per completarli.\nNel 1857 vinse il \"Prix de Rome belga\" con l'opera cantata \"Le Meurtre d'Abel\", e pubblic\u00f2 la memoria intitolata \"L'Ecole de musique flamande et son avenir\". Il suo viaggio di studio in Germania (Colonia, Bonn, Lipsia, Dresda, Berlino e Monaco di Baviera), conseguente al concorso vinto gli rafforz\u00f2 le sue idee sul nazionalismo e sul naturalismo contraddistinte dall'opposizione all'uso predominante, nell'insegnamento e nella pratica musicale, del francese e del latino, oltrech\u00e9 dalla predilezione per la canzone popolare.\nLe caratteristiche musicali del compositore iniziarono a manifestarsi nel 1861 attraverso l'opera \"Le Roi des aulnes\" composta durante il suo soggiorno parigino.\nTornato in Belgio, ottenne un grande successo con il suo ciclo religioso \"Quadrilogie\", che conferm\u00f2 con i suoi concerti per pianoforte del 1864, con quelli per flauto del 1865, e soprattutto con il \"Lucifero Oratorio\" del 1866, che era l'inizio di una lunga collaborazione con il poeta Emanuel Hiel, caratterizzata dall'uso di testi vernacolari nelle sue composizioni e dallo sviluppo delle idee nazionaliste.\nNel 1864, incorpor\u00f2 una canzone popolare in un poema sinfonico per pianoforte e orchestra. \nPer raggiungere un pubblico pi\u00f9 ampio, ha composto cantate su soggetti nazionali e storici, destinate ad essere eseguite all'aperto. Per ragioni educative, Benoit voleva, per quanto possibile, coinvolgere il maggior numero possibile di interpreti nelle sue opere. Queste opere furono quindi progettate per grandi cori e orchestre.\nNel 1867 si sent\u00ec in grado di fondare dapprima la Scuola Fiamminga di Musica, con sede ad Anversa e successivamente il Reale Conservatorio Fiammingo.\nFu un autore prolifico e tra le sue tante opere vanno sottolineate la cantata dedicata a Rubens \"Flanderens Kunstroem\" (1877) e il \"De Rhijn\" (1889); le opere fiamminghe \"Het dorp in't geberle\" (1856), \"Isa\" (1867), \"Pompeia\" (1896); inoltre fu prolifico di pagine per coro\ne di musica per orchestra.\nScrisse numerosi saggi e pubblic\u00f2 articoli in varie riviste."}
{"id": "2307043", "revid": "486946", "url": "https://it.wikipedia.org/wiki?curid=2307043", "title": "Associazione Calcio Ancona", "text": ""}
{"id": "2307046", "revid": "1345938", "url": "https://it.wikipedia.org/wiki?curid=2307046", "title": "Provincia di Chonburi", "text": "La provincia di Chonburi (; ) si trova in Thailandia, nella regione della Thailandia dell'Est. Si estende per 4.363,0\u00a0km\u00b2, ha 1.318.129 abitanti ed il capoluogo \u00e8 il distretto di Mueang Chonburi. La citt\u00e0 principale \u00e8 Pattaya, altri centri importanti della provincia sono Chonburi, Sattahip e Laem Chabang, che ospita il maggiore porto marittimo del Paese.\nAlla provincia appartengono le isole di Koh Si Chang, Koh Khram, Koh Pai ed altre isole minori.\nSuddivisione amministrativa.\nLa provincia \u00e8 suddivisa in 11 distretti (\"amphoe\"). Questi a loro volta sono suddivisi in 92 sottodistretti (\"tambon\") e 691 villaggi (\"muban\") e una \"area amministrativa speciale\": la citt\u00e0 di Pattaya."}
{"id": "2307052", "revid": "88740", "url": "https://it.wikipedia.org/wiki?curid=2307052", "title": "David Frost", "text": "\u00c8 noto principalmente per le sue interviste all'ex presidente Richard Nixon riguardanti lo scandalo Watergate.\nBiografia.\nDavid Paradine Frost nasce il 7 aprile 1939 a Tenterden in Inghilterra dal pastore metodista W. J. Frost e Mona Paradine Frost. Nel gennaio del 1981 sposa Lynne Frederick, dalla quale divorzia dopo un anno. Nel 1983 si risposa con Carina Fitzalan Howard, dalla quale avr\u00e0 tre figli.\nSi laurea in lingua inglese a Cambridge, dove pratica sia il giornalismo che lo spettacolo. Il suo primo grande successo professionale arriva con un notiziario satirico dal nome \"That Was the Week That Was\", a cui seguono altri programmi tra cui il \"Frost Report\" (a cui parteciparono anche cinque membri del futuro gruppo Monty Python) e il talk show \"The David Frost Show\", con ospiti d'eccezione tra i quali Richard Burton, John Lennon, Y\u014dko Ono, e i Rolling Stones.\nNel 2006 inizia una collaborazione con l'emittente televisiva araba \"Al Jazeera\". In agosto 2013 il sito web di \"Al Jazeera\" ha pubblicato il videoclip di un'intervista di David Frost all'ex campione del mondo di scacchi Garry Kasparov, fatta ad Abu Dhabi. Kasparov risponde alle domande di Frost dando molti particolari sulla sua vita e carriera scacchistica. Al termine dichiara che non torner\u00e0 pi\u00f9 in Russia.\nMuore il 31 agosto 2013 all'et\u00e0 di 74 anni per un attacco di cuore, mentre stava intrattenendo il pubblico a bordo della nave da crociera \"Queen Elizabeth\" nel mezzo del Mar Mediterraneo.\nLe interviste a Nixon e lo Sci\u00e0 di Persia.\nDopo aver partecipato e condotto molti \"show\" per la TV, Frost decide di chiedere un'intervista all'ex presidente Richard Nixon, che si era dimesso dalla carica nel 1974 a causa dello scandalo Watergate del 1972. Nel 1977 Nixon accetta di farsi intervistare da Frost, con l'intento di riabilitare la sua immagine di fronte agli americani. Per l'uomo politico e per il suo staff l'occasione \u00e8 quindi straordinaria.\nFrost ha fama di abile intervistatore, ma \u00e8 considerato pi\u00f9 affine al mondo dello spettacolo che non a quello di cui Nixon ha fatto parte. Ma quando si accendono le telecamere Frost riesce a mettere in difficolt\u00e0 il presidente, tanto che questi decide di proseguire l'intervista, ammettendo davanti alla telecamera i suoi errori e le sue colpe nei confronti del popolo americano.\nDavid Frost ha vinto la sua battaglia: riesce a vincere il faticoso \"duello\" e diventa uno degli uomini pi\u00f9 famosi di quel tempo. L'intervista ottiene una \"audience\" elevatissima, circa 45 milioni di telespettatori. In seguito Nixon concesse altre interviste a Frost. Le interviste, intitolate \u201cDavid Frost Interviews Richard Nixon\u201d, riscossero il pi\u00f9 grande consenso della storia della TV americana per quanto riguarda un programma di informazione.\nDopo la rivoluzione iraniana del 1979, Frost fu l'ultima persona a intervistare Mohammad Reza Pahlavi, lo sci\u00e0 deposto dell'Iran. L'intervista ha avuto luogo sull'isola di Contadora a Panama nel gennaio 1980, ed \u00e8 stata trasmessa dalla American Broadcasting Company negli Stati Uniti il 17 gennaio. Lo sci\u00e0 parla della sua ricchezza, della sua malattia, del SAVAK, delle torture durante il suo regno, di Khomeini e della sua minaccia di estradizione in Iran.\nCinema.\nIl ruolo del giornalista David Frost \u00e8 stato interpretato da Michael Sheen nel film di Ron Howard del 2008 \"Frost/Nixon - Il duello\", tratto dall'opera teatrale di Peter Morgan \"Frost/Nixon\", ispirata alle interviste del 1977 con l'ex presidente. David Frost si \u00e8 complimentato con il regista, dichiarando: \u00abQuello che ha realizzato Ron Howard non \u00e8 spettacolare. Non ha fatto niente di simile, tipo piazzare una scena nel bel mezzo di un campo da football, ma ha aperto alle emozioni. Ha fatto un lavoro fantastico\u00bb."}
{"id": "2307054", "revid": "1573940", "url": "https://it.wikipedia.org/wiki?curid=2307054", "title": "Hybodontiformes", "text": "Gli Hybodontiformes costituivano un ordine di squali preistorici, ormai estinto, vissuto tra il Primo Devoniano ed il Cretaceo.\nAspetto.\nL'ordine \u00e8 caratterizzato dalla presenza di due protuberanze uncinate sopra la testa.\nTassonomia.\nL'ordine \u00e8 stato suddiviso in cinque famiglie: Acrodontidae, Hybodontidae, Lonchidiidae, Polyacrodontidae e Ptychodontidae."}
{"id": "2307060", "revid": "767487", "url": "https://it.wikipedia.org/wiki?curid=2307060", "title": "Numero di Eckert", "text": "Il numero di Eckert \u00e8 un numero adimensionale usato nel campo della trasmissione del calore per convezione. \u00c8 cos\u00ec chiamato in onore al professore Ernst R. G. Eckert.\nDefinizione matematica.\n\u00c8 definito come:\ndove:\nInterpretazione fisica.\nEsso esprime la relazione tra l'energia cinetica del fluido e l'entalpia.\nApplicazioni.\n\u00c8 usato per caratterizzare i fenomeni dissipativi."}
{"id": "2307061", "revid": "767487", "url": "https://it.wikipedia.org/wiki?curid=2307061", "title": "Emily Loizeau", "text": "Biografia.\nEmily Loizeau nasce a Neuilly-sur-Seine nel 1975 da padre francese e madre inglese; sua nonna materna \u00e8 l'attrice britannica vincitrice di un oscar Peggy Ashcroft. \nHa cominciato a studiare il piano all'et\u00e0 di cinque anni dedicando diversi anni allo studio della musica classica per poi interessarsi per tre anni al teatro facendo da assistente al compositore e direttore di scena greco Georges Aperghis. Nel 2001, all'et\u00e0 di 26 anni, Emily decide di intraprendere la carriera di cantautrice autoproducendo il proprio disco d'esordio.\nIl suo bilinguismo le permette di scrivere sia in francese sia in inglese; tra gli artisti che l'hanno influenzata troviamo Georges Brassens, Bob Dylan, i Beatles, Tom Waits, Nina Simone, Randy Newman, ai quali s'affiancano Bach, Schubert ed il cantautore francese Renaud di cui \u00e8 appassionata sin dagli undici anni.\nLa potenza espressiva - allo stesso tempo melodiosa e selvaggia - delle sue canzoni \u00e8 strettamente legata all'accortezza musicale del contrabbassista e violoncellista Olivier Koundouno che l'accompagna nelle esibizioni e nei dischi."}
{"id": "2307069", "revid": "339392", "url": "https://it.wikipedia.org/wiki?curid=2307069", "title": "N\u00edngxi\u00e0", "text": ""}
{"id": "2307074", "revid": "23076841", "url": "https://it.wikipedia.org/wiki?curid=2307074", "title": "FBAS", "text": ""}
{"id": "2307080", "revid": "1645873", "url": "https://it.wikipedia.org/wiki?curid=2307080", "title": "Decamer\u00e8", "text": "Decamer\u00e8 (\u00e8 citata anche come \"Dekemhare\", \"Decamare\") \u00e8 una citt\u00e0 dell'Eritrea, a sud-est di Asmara, situata a 2060 metri sul livello del mare, con una popolazione di circa 30.000 abitanti. Fiorente centro industriale durante la colonizzazione italiana e nota per i suoi vigneti in virt\u00f9 del clima mite dovuto all'altitudine e alla piovosit\u00e0 annua di 570\u00a0mm, sub\u00ec notevoli devastazioni durante la Guerra d'indipendenza eritrea (1961-1991).\nStoria.\nLa sua creazione risale agli anni del periodo coloniale italiano per la sua importanza commerciale e strategica, essendo posta sulla strada Asmara-Addis Abeba all'incrocio della strada da Adi Ugri a Nefasit, che dava accesso al porto di Massaua accorciando notevolmente il percorso dall'Eritrea orientale e dell'Etiopia settentrionale. In particolare a Dekemhare venne sviluppato un polo industriale, di cui oggi restano attive soltanto due fabbriche (una delle quali produce biciclette). Durante la Guerra d'Etiopia del 1935-36, Decamer\u00e8 svolse per questa sua posizione un ruolo importante nelle comunicazioni militari italiane.\nA Gura (9 km a sud-est di Decamer\u00e8) vi era un aeroporto militare della Regia Aeronautica che al 15 gennaio 1936 era sede dell'8\u00ba Stormo e del 9\u00ba Stormo.\nArchitettura.\nTerminato il conflitto, sorse qui una citt\u00e0 di notevoli dimensioni, con moderni edifici in stile '900 tipici del Razionalismo italiano, magazzini, officine, soprattutto di assistenza automobilistica, e stabilimenti vari. Il clima, data la minore altitudine, era pi\u00f9 gradito a molti rispetto a quello di Asmara, sicch\u00e9 la citt\u00e0 raggiunse gi\u00e0 nel 1938 circa 12.800 abitanti, di cui oltre la met\u00e0 italiani, e continu\u00f2 a svilupparsi negli anni successivi fino all'occupazione inglese nel 1941.\nCon l'esodo degli italiani, che si ritirarono da qui prima che da Asmara, la citt\u00e0 decadde grandemente, anche poich\u00e9 venne meno la sua funzione di nodo commerciale fra Eritrea ed Etiopia settentrionale.\n\u00c8 stata teatro della prima importante offensiva delle forze di liberazione eritree nel dicembre del 1962, dopo l'annessione dell'Eritrea all'Etiopia, subendo parecchie schermaglie e offensive durante l'ultima decisiva battaglia della guerra di indipendenza iniziata a Decamer\u00e8 il 19 maggio 1991.\nCinema.\nPer alcuni mesi nel 1939 a Decamer\u00e8 e dintorni, vennero girate la maggior parte delle sequenze del film di Goffredo Alessandrini, \"Abuna Messias\", sulla seconda missione del cardinale Guglielmo Massaia, e la sua opera di apostolato presso le popolazioni locali.\nDecamer\u00e8 \u00e8 la citt\u00e0 natale dell'attrice italo-eritrea Zeudi Araya (10 febbraio 1951), cresciuta per\u00f2 ad Asmara."}
{"id": "2307084", "revid": "320578", "url": "https://it.wikipedia.org/wiki?curid=2307084", "title": "Elan Chalon", "text": ""}
{"id": "2307086", "revid": "262457", "url": "https://it.wikipedia.org/wiki?curid=2307086", "title": "Li\u00e1o", "text": ""}
{"id": "2307087", "revid": "1494169", "url": "https://it.wikipedia.org/wiki?curid=2307087", "title": "J\u012bn", "text": ""}
{"id": "2307089", "revid": "262457", "url": "https://it.wikipedia.org/wiki?curid=2307089", "title": "Tangut", "text": ""}
{"id": "2307091", "revid": "599013", "url": "https://it.wikipedia.org/wiki?curid=2307091", "title": "Giuseppe Malavasi", "text": "Biografia.\nSposato con Nicoletta Nanni (da cui era rimasto vedovo da qualche anno), aveva due figlie, Giorgia e Alessandra. \n\u00c8 morto a Bologna il 18 marzo 2019.\nCarriera.\nCresciuto nel settore giovanile del , \u00e8 arrivato a esordire in prima squadra collezionando, dal 1956 al 1958, 7 presenze complessive, di cui 5 e 1 rete in Serie A,). Ha poi giocato anche in Serie B con e Trani.\nAllenatore.\nChiusa la carriera da calciatore, per qualche stagione ha ricoperto il ruolo di vice-allenatore alla Pistoiese, negli anni migliori della squadra toscana, quando raggiunse la Serie A. Fu il secondo di Enzo Riccomini nell'anno della promozione, per poi ricoprire il medesimo incarico nell'anno disputato nella massima serie, dietro Lido Vieri, promosso alla guida della prima squadra dopo l'abbandono di Riccomini che prefer\u00ec firmare per la .\nDurante il calciomercato del 1980, \u00e8 a lui riconducibile l'acquisto del brasiliano Luis Silvio Danuello: il presidente Melani lo mand\u00f2 in Brasile per perfezionare l'acquisto di uno straniero, e lui torn\u00f2 in Italia con quest'ala che un equivoco lo fece credere centravanti. La curiosa storia ha poi ispirato la trama del film \"L'allenatore nel pallone\", con Lino Banfi protagonista della vicenda vissuta da Malavasi.\nAllen\u00f2 nuovamente la Pistoiese per un breve periodo nel 1985, sostituendo Antonio Giammarinaro nel finale di stagione, chiudendo con la retrocessione in Serie C2. \u00c8 poi rimasto nel calcio allenando per qualche anno la squadra femminile del Bologna."}
{"id": "2307092", "revid": "23077195", "url": "https://it.wikipedia.org/wiki?curid=2307092", "title": "TIM Cup", "text": ""}
{"id": "2307093", "revid": "486946", "url": "https://it.wikipedia.org/wiki?curid=2307093", "title": "Trani Calcio", "text": ""}
{"id": "2307098", "revid": "1543377", "url": "https://it.wikipedia.org/wiki?curid=2307098", "title": "Hilongos", "text": "Hilongos \u00e8 una municipalit\u00e0 di Terza classe delle Filippine, situata nella Provincia di Leyte, nella Regione di Visayas Orientale.\nHilongos \u00e8 formata da 51 baranggay:"}
{"id": "2307105", "revid": "1305772", "url": "https://it.wikipedia.org/wiki?curid=2307105", "title": "Primula farinosa", "text": "La primula farinosa (nome scientifico Primula farinosa ) \u00e8 una pianta erbacea che cresce spontaneamente nei prati e boschi appartenente alla famiglia delle Primulaceae.\nSistematica.\nLa \"Primula farinosa\" appartiene al genere (\"Primula\") il quale comprende circa 500 specie. Anche la famiglia di appartenenza (\"Primulaceae\") \u00e8 ampia e comprende 12 generi (anche se alcuni studiosi arrivano a descriverne fino a 28), diffusi quasi esclusivamente nella zona temperata boreale.\nDato il grande numero di specie del genere \"Primula\", questo viene suddiviso in trentasette sezioni. La specie di questa scheda appartiene alla sezione \"Farinosae\" caratterizzata dall'avere le foglie glabre o cosparse di minutissimi peli, l'infiorescenza inoltre possiede delle brattee gibbose o a base saccata. Altri autori preferiscono assegnare a questa specie una diversa sezione: \"Aleuritia\".\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nCon la specie \"Primula halleri\" la pianta di questa scheda (subsp. \"alpigena\") forma il seguente ibrido interspecifico:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome del genere (\u201cPrimula\u201d) deriva da un'antica locuzione italiana che significa \"fior di primavera\" (e prima ancora potrebbe derivare dal latino \"primus\"). All'inizio del Rinascimento questo termine indicava indifferentemente qualsiasi fiore che sbocciasse appena finito l'inverno, ad esempio cos\u00ec si indicavano le primaverili margheritine (\"Bellis perennis\" \u2013 Pratolina). In seguito per\u00f2 il significato si restrinse come nome specifico (nel parlare corrente) alla pianta di questa scheda (chiamata alla fine \u201cPrimula comune\u201d), e come nome dell'intero genere nei trattati botanici. Nella letteratura scientifica uno dei primi botanici a usare il nome di \u201cPrimula\u201d per questi fiori fu P.A. Matthioli (1500 \u2013 1577), medico e botanico di Siena, famoso fra l'altro per avere fatto degli studi su Dioscoride, e per aver scritto una delle prime opere botaniche moderne. Nome confermato nel XVII secolo anche dal botanico francese Joseph Pitton de Tournefort (5 giugno 1656 \u2014 28 dicembre 1708) al quale normalmente si attribuisce la fondazione di questo genere.\nIl termine specifico (\"farinosa\") fa riferimento ad alcune sue parti (pagina inferiore delle foglie e calice) che si presentano cosparse di una sottile e bianca \u201cfarina\u201d.\nL'attuale binomio scientifico (\"Primula farinosa\") \u00e8 stato definito dal botanico\nCarl von Linn\u00e9 (biologo e scrittore svedese, Rashult, 23 maggio 1707 \u2013 Uppsala, 10 gennaio 1778) nella sua pubblicazione Species Plantarum del 1753.\nIn lingua tedesca questa pianta si chiama \"Mehl-Primel\"; in francese si chiama \"Primev\u00e8re farineuse\"; in inglese si chiama \"Bird's-eye Primrose\".\nMorfologia.\n\u00c8 una pianta erbacea e perenne dall'aspetto cespitoso ma un po' gracile. La fioritura \u00e8 unica nel corso dell'anno (sono piante \u201cmonocarpiche\u201d = un solo frutto nell'arco della stagione). L'altezza varia da 8 \u2013 30\u00a0cm nelle zone montane, ma anche fino a 40 \u2013 50\u00a0cm a quote planiziali. La forma biologica \u00e8 del tipo emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, con foglie disposte a formare una rosetta basale.\nRadici.\nLe radici sono secondarie da rizoma e sono del tipo fascicolato, bianche e sottili.\nFoglie.\nLe foglie sono spiralate in rosetta (sono presenti solo le foglie basali o radicali). La forma \u00e8 lineare-spatolata oppure lanceolato-spatolata, con apice arrotondato per cui la massima larghezza della foglie si ha nella zona terminale della foglia. I bordi della foglia sono biancastri e la consistenza del corpo della foglia \u00e8 lievemente coriacea. La pagina inferiore \u00e8 bianco-farinosa (questa caratteristica si presenta anche sulla pagina superiore, ma all'inizio dello sviluppo della foglia); mentre la pagina superiore \u00e8 verde e liscia. Inoltre tutta la pagina fogliare \u00e8 revoluta, ossia i margini esterni sono ripiegati verso il basso e sono ondulati e crenulati dalla met\u00e0 in poi verso l'apice. Le foglie hanno un picciolo scanalato. Dimensione delle foglie: larghezza 6\u201311\u00a0mm; lunghezza 25\u201380\u00a0mm.\nInfiorescenza.\nL'infiorescenza \u00e8 formata da diversi fiori (5 \u2013 20) riuniti in ombrelle alla fine dello scapo fiorale, ognuno col suo peduncolo. L'infiorescenza alla base \u00e8 provvista di alcune brattee lineari. Lunghezza delle brattee: 4\u20135\u00a0mm. Lunghezza dei peduncolo: 3\u201340\u00a0mm.\nFiori.\nI fiori sono ermafroditi, attinomorfi, tetraciclici (hanno i 4 verticilli fondamentali delle Angiosperme: calice \u2013 corolla \u2013 androceo \u2013 gineceo) e pentameri (calice e corolla divisi in 5 parti). All'interno del fiore \u00e8 presente del nettare.\nFrutti.\nIl frutto \u00e8 una capsula sub-cilindrica e deiscente alla sommit\u00e0 per 5-10 denti. Contiene numerosi semi di colore rosso-scuro. Lunghezza della capsula: 7\u20138\u00a0mm. Lunghezza dei semi: 0,5\u20130,8\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSpecie protetta.\nIn alcune province italiane questa pianta \u00e8 protetta in modo assoluto."}
{"id": "2307107", "revid": "757396", "url": "https://it.wikipedia.org/wiki?curid=2307107", "title": "Galatasaray Spor Kul\u00fcb\u00fc Basketbol", "text": "Il Galatasaray Spor Kul\u00fcb\u00fc Basketbol \u00e8 una societ\u00e0 cestistica turca, parte della polisportiva del Galatasaray Spor Kul\u00fcb\u00fc, avente sede a Istanbul. Fondata nel 1911, gioca nel campionato turco.\nIl club \u00e8 uno dei pi\u00f9 prestigiosi di Turchia. Dopo i fasti del passato la societ\u00e0 sta tornando ad alti livelli, come dimostra la partecipazione all'Eurolega nella stagione 2011-2012. Nella stagione 2015/2016 coglie il suo primo successo europeo, alzando al cielo l'Eurocup davanti al pubblico di casa, dopo aver superato il SIG Strasburgo nella finale con formula andata e ritorno. Il club entra nella storia come il terzo club turco ad alzare una coppa europea, il primo a vincere l'Uleb Eurocup.\nDisputa le partite interne nella Abdi \u0130pek\u00e7i Arena, che ha una capacit\u00e0 di 12.500 spettatori.\nRoster 2021-2022.\n\"Aggiornato al 4 dicembre 2021.\""}
{"id": "2307108", "revid": "4711", "url": "https://it.wikipedia.org/wiki?curid=2307108", "title": "Galatasaray Caf\u00e9 Crown", "text": ""}
{"id": "2307110", "revid": "4711", "url": "https://it.wikipedia.org/wiki?curid=2307110", "title": "Galatasaray SK (pallacanestro)", "text": ""}
{"id": "2307112", "revid": "4711", "url": "https://it.wikipedia.org/wiki?curid=2307112", "title": "Galatasaray Cafe Crown", "text": ""}
{"id": "2307113", "revid": "121960687", "url": "https://it.wikipedia.org/wiki?curid=2307113", "title": "Nic - Unic", "text": "Nic - Unic \u00e8 il 26\u00ba album di Patty Pravo, pubblicato su etichetta Pravitia/Sony Music nel maggio 2004.\nIl disco.\nEsce nei primi giorni di aprile 2004, anticipato dal singolo \"Che uomo sei\"; inizialmente l'album si sarebbe dovuto chiamare \"Orient Express\" (il singolo di punta), ma poi si cambia obiettivo.\nQualcuno ha pensato che l'artista non fosse pi\u00f9 capace di sorprendere, ma si sbagli\u00f2; nel disco, infatti, appare una \"diversa\" Nicoletta: autrice, musicista, interprete e coordinatrice del progetto (otto brani su dieci portano la sua firma).\nSi presenta come un album all'avanguardia, complesso e poco affine al \"pop pi\u00f9 facile\".\nIn \"Tristezza moderna\" interviene il gruppo Bandabard\u00f2 (brano escluso dall'album \"Oltre l'Eden...\", del 1989).\nCritica.\nL'album spiazza i fan pi\u00f9 tradizionalisti e la critica si divide: viene pi\u00f9 apprezzato dal pubblico giovanile."}
{"id": "2307117", "revid": "339392", "url": "https://it.wikipedia.org/wiki?curid=2307117", "title": "Beko Basketbol Ligi", "text": ""}
{"id": "2307119", "revid": "1305772", "url": "https://it.wikipedia.org/wiki?curid=2307119", "title": "Megino-Kangalasskij ulus", "text": "Il Megino-Kangalasskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 l'insediamento di \"Ni\u017enij Bestjach\".\nConfina con gli \"ulus\" Changalasskij a sudovest, Amginskij a sudest, \u010curap\u010dinskij a nordest, Ust'-Aldanskij a nord, Namskij a nordovest; ad ovest confina inoltre con il territorio urbano della citt\u00e0 di Jakutsk.\nIl territorio dell'\"ulus\" si estende nella sezione centromeridionale del bassopiano della Jacuzia centrale, nella valle del fiume Lena.\nOltre al capoluogo, un altro centro urbano di qualche importanza \u00e8 il villaggio di \"Majja\", ex capoluogo."}
{"id": "2307120", "revid": "729019", "url": "https://it.wikipedia.org/wiki?curid=2307120", "title": "Hindang", "text": "Hindang \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nHindang \u00e8 formata da 20 baranggay:"}
{"id": "2307122", "revid": "277947", "url": "https://it.wikipedia.org/wiki?curid=2307122", "title": "Virginia Boccabadati", "text": "Biografia.\nFiglia di Luigia Boccabadati, famosa cantante e insegnante di canto modenese, da piccola studi\u00f2 e fece apprendistato con la madre, esordendo brillantemente a Palermo nel 1847 come protagonista della Linda di Chamounix di Donizetti. Si spos\u00f2 giovanissima con il conte Carignani ed insieme al marito, partecip\u00f2 nel 1848 alle cinque giornate di Milano, in relazione a cui esiste anche testimonianza di un episodio che la vide portare la sua carrozza a rinforzo di una barricata. \nGli avvenimenti politici dell'epoca la tennero lontana dalle scene per quasi tre anni, fino al 1850, quando torn\u00f2 a cantare al Teatro della Pergola di Firenze, ne \"I masnadieri\" di Verdi. Si esib\u00ec poi spesso assieme al cognato, il baritono Felice Varesi, primo interprete del \"Rigoletto\". Nella sua carriera, si possono annoverare le sue prestazioni proprio in \"Rigoletto\" e soprattutto nella \"Traviata\", per la quale Verdi in persona l'aveva addirittura proposta alla direzione del Teatro La Fenice come una delle possibili candidate ideali al ruolo di Violetta nella \"premi\u00e8re\" dell'opera. In seguito per\u00f2, in una sua confessione, la cantante ammise di preferire, alle opere del compositore bussetano, quelle di Bellini e di Donizetti.\nAffermatasi soprattutto nel repertorio lirico-leggero, la Boccabadati fu in grado di non sfigurare anche in ruoli pi\u00f9 spinti grazie al temperamento drammatico di cui era dotata.\nDopo che un incidente provoc\u00f2 l'indebolimento della sua voce, intensific\u00f2 l'attivit\u00e0 di insegnante e, dopo la morte del marito, accett\u00f2 il posto di maestra di canto offertole da Carlo Pedrotti presso il Liceo Musicale di Pesaro. Qui, nel 1893, pubblic\u00f2, presso la locale tipografia Federici, le sue \"Osservazioni pratiche per lo studio del canto\", \"semplice, ma prezioso opuscoletto, in cui si trova qualche ricordo del metodo di canto materno e dei rapporti d'amicizia di Donizetti con la sua famiglia\". Tra le sue allieve si contano Celestina Boninsegna e Maria Farneti, soprano mascagnano molto noto agli inizi del XX secolo.\nIn tarda et\u00e0 si ritir\u00f2 nel Regio convitto delle vedove e nubili di civile condizione di Torino, dove mor\u00ec quasi centenaria."}
{"id": "2307123", "revid": "1543377", "url": "https://it.wikipedia.org/wiki?curid=2307123", "title": "Willi Apel", "text": "Biografia.\nNacque nella Pomerania Orientale. Studi\u00f2 matematica dal 1912 al 1921 presso le Universit\u00e0 di Bonn, Monaco e Berlino. Contemporaneamente, svilupp\u00f2 una forte passione per la musica che si concretizz\u00f2 in una serie di lezioni di pianoforte con L. Kreutzer ed E. Fischer.\nDa questo momento decise di occuparsi a tempo pieno della musica sia come musicista sia come musicologo. Si laure\u00f2 in filosofia nel 1932 a Berlino e consegu\u00ec il dottorato quattro anni dopo con una dissertazione sulle caratteristiche musicali del XV secolo e del XVI secolo e nello stesso anno emigr\u00f2 negli Stati Uniti, dove intraprese la carriera di docente, dapprima all'Universit\u00e0 di Harvard, dal 1938 al 1942, e poi per un ventennio all'Universit\u00e0 dell'Indiana come insegnante di musicologia.\nDurante gli anni quaranta i suoi lavori compresero trattazioni di ampia portata come l'\"Harvard Dictionary of Music\" del 1944 e, in collaborazione con Archibald Thompson Davison, i due volumi dell'\"Historical Anthology of Music\", rispettivamente del 1949 e del 1950; il suo approccio alla materia consistette nel dare pari importanza tanto a temi allora poco praticati come il Medioevo, il Rinascimento e la musica di tutto il mondo, quanto ad argomenti pi\u00f9 classici come le figure di Mozart e Beethoven. Anche il suo importante \"La notazione della musica polifonica dal X al XVII secolo\" fu scritto negli anni quaranta ed \u00e8 tuttora un'opera di riferimento (l'edizione tedesca del 1970 \u00e8 stata ampiamente arricchita e corretta rispetto all'originale edizione inglese; l'edizione italiana \u00e8 la traduzione di questa edizione tedesca).\nNegli anni cinquanta il suo interesse per gli albori della musica polifonica si concretizz\u00f2 nel \"French Secular Music of the Late Fourteenth Century\". Nel 1958 pubblic\u00f2 la sua opera sul canto gregoriano, che forn\u00ec una guida completa al repertorio e alle sue fonti. Nei primi anni sessanta fond\u00f2 il \"CEKM\" (\"Corpus of Early Keyboard Music\"), ossia una serie di edizioni dedicate agli albori della musica per tastiera. Durante gli anni il CEKM pubblic\u00f2 musica di autori poco conosciuti come Johann Ulrich Steigleder, Bernardo Storace, Peeter Cornet e altri; inoltre, pubblic\u00f2 in edizione moderna molti importanti manoscritti come l'intavolatura cinquecentesca di Giovanni di Lublino. Apel fu l'editore generale del CEKM e pubblic\u00f2 un totale di dieci volumi; i suoi allievi continuarono l'opera stampandone molti altri.\nNel 1967 venne data alle stampe la \"Geschichte der Orgel- und Klaviermusik bis 1700\", una vasta storia della musica per tastiera fino al 1700; l'edizione inglese (\"The History of Keyboard Music to 1700\") apparve nel 1972, mentre quella italiana (\"Storia della musica per organo e altri strumenti da tasto fino al 1700\") fu pubblicata nel 1985 presso Sansoni. La sua ultima fatica fu una raccolta di saggi dedicata alla musica violinistica italiana del XVII secolo.\nApel mor\u00ec nel 1988 a Bloomington, nello Stato dell'Indiana.\nOpere parziali.\nI riferimenti in sottogruppo riportano le edizioni inglesi e/o tedesche originali, o, nel caso di traduzione italiana, le edizioni originarie in ordine di pubblicazione."}
{"id": "2307126", "revid": "110157", "url": "https://it.wikipedia.org/wiki?curid=2307126", "title": "Ust'-Aldanskij ulus", "text": "L'Ust'-Aldanskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 il villaggio (\"selo\") di \"Borogoncy\" che si trova sul territorio del pi\u00f9 grande alas della Jakuzia: il \"Mjurju\" (\u041c\u044e\u0440\u044e).\nConfina con gli \"ulus\" Megino-Kangalasskij a sud, Tattinskij a est, \u010curap\u010dinskij a sudest, Kobjajskij a nord, Tomponskij a nordest, Namskij ad ovest.\nIl territorio dell'\"ulus\" si estende nella sezione centrosettentrionale delle alture della Lena, nella bassa valle del fiume Aldan."}
{"id": "2307127", "revid": "80339", "url": "https://it.wikipedia.org/wiki?curid=2307127", "title": "Ust-Aldanskij ulus", "text": ""}
{"id": "2307129", "revid": "80339", "url": "https://it.wikipedia.org/wiki?curid=2307129", "title": "Ust-Aldansky ulus", "text": ""}
{"id": "2307130", "revid": "80339", "url": "https://it.wikipedia.org/wiki?curid=2307130", "title": "Ust-Aldansky", "text": ""}
{"id": "2307131", "revid": "80339", "url": "https://it.wikipedia.org/wiki?curid=2307131", "title": "Ust-Aldanskij", "text": ""}
{"id": "2307132", "revid": "80339", "url": "https://it.wikipedia.org/wiki?curid=2307132", "title": "Ust'-Aldanskij", "text": ""}
{"id": "2307134", "revid": "80339", "url": "https://it.wikipedia.org/wiki?curid=2307134", "title": "Megino-Kangalassky ulus", "text": ""}
{"id": "2307135", "revid": "767487", "url": "https://it.wikipedia.org/wiki?curid=2307135", "title": "Inopacan", "text": "Inopacan \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nInopacan \u00e8 formata da 20 baranggay:"}
{"id": "2307137", "revid": "599013", "url": "https://it.wikipedia.org/wiki?curid=2307137", "title": "Chuck Eidson", "text": ""}
{"id": "2307138", "revid": "112153452", "url": "https://it.wikipedia.org/wiki?curid=2307138", "title": "Alimurgia", "text": "L'alimurgia \u00e8 la scienza che riconosce l'utilit\u00e0 di cibarsi di determinate piante selvatiche che sono edibili, soprattutto in tempi di carestie o semplicemente per scopi salutistici. Tali piante sono dette piante alimurgiche se appunto commestibili, e perci\u00f2 prive di sostanze velenose o comunque dannose per l'organismo.\nIl termine alimurgia fu coniato del medico e naturalista fiorentino Giovanni Targioni-Tozzetti (1712-1783) nel trattato \"De alimenti urgentia\" (1767), opera che trattava della possibilit\u00e0 di far fronte alle carestie, ricorrendo all'uso dei prodotti spontanei della terra e principalmente delle verdure.\nLe parti commestibili (o ed\u00f9li) di una pianta possono essere diverse: foglie, fusto, germogli, fiori, radici, tuberi, bulbi e bacche."}
{"id": "2307142", "revid": "1573940", "url": "https://it.wikipedia.org/wiki?curid=2307142", "title": "Pseudotriakis microdon", "text": "Il falso gattuccio (\"Pseudotriakis microdon\" ), \u00e8 uno dei membri della famiglia Pseudotriakidae (assieme al Gollum attenuatus) ed \u00e8 l'unico membro del genere Pseudotriakis. Appartiene all'ordine dei Carcharhiniformes.\nAspetto.\nSi tratta di un pesce snello, di colore marrone scuro, che raggiunge una lunghezza massima di 2.69 metri nei maschi e di 2.95 metri nelle femmine. Il lobo inferiore della pinna caudale \u00e8 poco sviluppato.\nAreale.\nQuesti squali vivono in molte zone della Terra al di sopra dello zoccolo continentale degli oceani e dei mari. Abitano profondit\u00e0 che vanno dai 200 ai 1500 metri. Sono stati rinvenuti: \nRiproduzione.\nI falsi gattucci sono animali ovovivipari. Al parto possono mettere al mondo un numero compreso tra due e quattro cuccioli. Gli embrioni praticano l'ovofagia, e si nutrono anche del sacco vitellino e di latte uterino. Alla nascita le dimensioni dei cuccioli sono comprese tra i 70 ed i 140\u00a0cm. Il sistema di riproduzione di questa specie non \u00e8 dei pi\u00f9 efficaci: il tempo minimo di raddoppio della popolazione \u00e8 di 14 anni.\nAlimentazione.\nSi nutrono di pesci ossei, specie di squalo pi\u00f9 piccole di loro, razze e di invertebrati.\nInterazioni con l'uomo.\nVengono catturati raramente attraverso l'utilizzo di pescherecci attrezzati per la pesca in profondit\u00e0. Si utilizzano per le pinne (che comunque hanno un valore limitato), per la carne e per la cartilagine. Si tratta secondo alcune stime, di una specie molto vulnerabile."}
{"id": "2307144", "revid": "258720", "url": "https://it.wikipedia.org/wiki?curid=2307144", "title": "Pseudotriakis", "text": ""}
{"id": "2307146", "revid": "1573940", "url": "https://it.wikipedia.org/wiki?curid=2307146", "title": "Pseudotriakidae", "text": "Gli Pseudotriakidae sono una famiglia di squali dell'ordine Carcharhiniformes che contiene tre generi e quattro specie.\nEtimologia.\nIl nome deriva dal Greco \"pseudes\" (falso) + \"triakis\" (triplo).\nAreale.\nSi trovano in tutti gli oceani dal Madagascar a Taiwan ed alle Hawaii fino all'Islanda.\nHabitat.\nSono pesci abissali che vivono al di sopra degli zoccoli continentali ed insulari da 200 fino a 1500 metri di profondit\u00e0.\nAspetto.\nHanno un corpo lungo e voluminoso, di colore marrone scuro. Gli occhi sono allungati e simili a quelli dei gatti. Presentano membrane nittitanti, grossi sfiatatoi ed un'enorme ampia bocca che si protrae fin dietro gli occhi. I solchi labiali sono molto corti, ed in denti presentano cuspidi e si trovano in grandi quantit\u00e0, con 200 o pi\u00f9 file per ogni mascella. Hanno due grandi pinne dorsali senza spine ed una pinna anale. La prima delle due dorsali \u00e8 abbassata ed allungata come una costola. La pinna caudale ha un prominente lobo ventrale.\nRiproduzione.\nSono animali ovovivipari, che mettono al mondo da 2 a 4 cuccioli per volta.\nAlimentazione.\nSi nutrono probabilmente di una variet\u00e0 di pesci ossei abissali, di piccoli squali o razze e di invertebrati.\nTassonomia.\nFishBase ed ITIS (+ Last &amp; Gaudiano 2011) riconoscono queste specie:"}
{"id": "2307148", "revid": "124962607", "url": "https://it.wikipedia.org/wiki?curid=2307148", "title": "Guerra sino-indiana", "text": "La guerra sino-indiana (in cinese: , in hindi: \u092d\u093e\u0930\u0924-\u091a\u0940\u0928 \u092f\u0941\u0926\u094d\u0927 \"Bh\u0101rat-Ch\u012bn Yuddha\", guerra di confine sino-indiana) fu un breve, ma intenso conflitto che vide contrapposta la Cina e l'India nell'ottobre del 1962 per il controllo della parte nordoccidentale del territorio indiano del Kashmir, il Aksai Chin, e nordorientale \"NEFA\" (\"North East Frontier Agency\"), rispettivamente delimitati dalla Linea Johnson e dalla Linea McMahon, entrambe contestate da parte cinese.\nL'India, nonostante il sostegno logistico statunitense, risult\u00f2 sconfitta sul campo e si vide privata di un'ampia porzione - tuttora rivendicata - di territorio himalaiano (l'area conosciuta col nome di Soda Plains) dell'ex reame del Kashmir (oggi resta territorio indiano il Jammu e Kashmir) al confine nordoccidentale, mentre il confine nordorientale nell'Arunachal Pradesh non sub\u00ec alcuna modifica di posizione.\nL'attuale confine, contestato dall'India, corre molto a meridione della catena montuosa del K'un-lun e prende il nome di \"Linea di controllo effettivo\" (Line of Actual Control).\nLe cause del conflitto.\nLa Cina ha da sempre considerato il Tibet quale sua zona d'influenza. Nel 1904 la Gran Bretagna, a quel tempo amministratrice del subcontinente indiano, decise di regolare le questioni confinarie settentrionali dei propri domini in modo definitivo.\nDei confini contestati, ai cinesi \u00e8 indispensabile il possesso del solo territorio nordoccidentale, non tanto per questioni economiche, bens\u00ec strategiche, in quanto quivi \u00e8 stato possibile costruire l'unica rotabile che collega il Tibet allo Xinjiang, due province cinesi altrimenti non collegabili via terra.\nDal punto di vista economico, infatti, quest'area, chiamata \"Ladakh\" dagl'indiani ed \"Aksai Chin\" dai cinesi, \u00e8 un altopiano pressoch\u00e9 desertico, privo di qualsiasi risorsa utile. Trattasi - infatti - d'un deserto pietroso, circondato a settentrione dalla catena montuosa del Kun Lun che la separa dal Bacino del Tarim, ed a meridione dalle vette himalayane. L'intera area \u00e8 costellata di diversi bacino endoreici e da parecchi laghi privi di flora e di fauna in quanto salati od eccessivamente alcalini per la presenza massiccia di soda. L'altitudine media dell'intero territorio \u00e8 di circa 5.000 metri sul livello del mare e la parte pi\u00f9 desolata \u00e8 quella settentrionale, nota col nome di \"Soda Plains\". La zona pi\u00f9 ospitale \u00e8 quella occidentale, solcata dal fiume Karakash, affluente del Tarim, che -peraltro - costeggia anche le Soda Plains, ed in collegamento con la Valle di Shaksgam, o - semplicemente - \"Shaksgam\", una valle transhimalayana che la Cina estorse al Pakistan nel marzo del 1963, essa pure oggetto di contesa con l'India. La parte pi\u00f9 arida \u00e8 quella orientale: essa costituisce un unico bacino endoreico e possiede il maggiore dei laghi dell'intera regione, il Lago Aksai Chin, ma riceve solo pochi millimetri di pioggia ogni anno.\nL'area contesa nordorientale, segnata dal corso del fiume Brahmaputra, invece, fu riconosciuta britannica da parte cinese nel 1826, e prese il nome di \"\"Linea McMahon\". I territori indiani al di sotto di tale linea vennero ripartiti in North East Frontier Territories e Burma nel 1886, dopo la conquista della Birmania (odierno Myanmar).\nLa Gran Bretagna a nordovest, inoltre, occupava il reame del Kashmir dal 1846, ma in questa zona di cime tutte oltre i 7.000 metri d'altitudine, priva di strade, non esisteva un vero e proprio confine ben definito col regno del Tibet. Un pellegrino buddista cinese, che attravers\u00f2 l'Aksai Chin nel 751, per recarsi nella citt\u00e0 indiana di Ptaliputra, cos\u00ec descrisse queste lande: \u00ab\"Vette elevatissime ricoperte di neve perenne e perennemente immerse nella bruma da una parte. Profondissimi baratri sul cui fondo ruscelli impetuosi emanano un boato che rompe il silenzio pressoch\u00e9 assoluto. In mezzo, stretti ed erti sentieri dove non incontreresti anima viva per anni. Cascate si formano da pareti a strapiombo. Fitti boschi avvolti nella foschia si trovano solo fino ad una certa altitudine: dopo solo muschio e dopo neppure questo: una landa spettrale e brulla. Di giorno un sole pallido all'orizzonte illumina un cielo terso. Di notte non riesci a capire dove finiscono le cime e dove inizia la luna, a meno che tu non la veda specchiarsi in uno dei numerosi laghi le cui acque sono trasparenti e di un colore azzurro-verde\"\u00bb.\nIn quest'area si dipartiva un ramo collaterale della Via della Seta, che portava i mercanti cinesi a scambiare la preziosa stoffa con le spezie nei porti indiani. Altrimenti, gli unici utilizzatori dei sentieri descritti dal monaco cinese erano i pastori tibetani quando (ed avviene tuttora) eseguono la transumanza delle mandrie di yak. In pratica, quest'area, da sempre, posta a cavallo tra mondo cinese e mondo indiano, non fu mai rivendicata da alcuno formalmente per millenni.\nI precedenti amministratori del Kashmir, i Sikh avevano raggiunto un accordo coi tibetani, nel 1842, in base al quale la Confederazione Sikh prendeva possesso del territorio a sud del passo Karakorum e del lago Pangong. Anche i britannici riconobbero questo confine, che prese, in seguito, il nome di \"Linea Johnson\"\" nel 1846, al momento dell'annessione del Kashmir ai domini indiani della corona. La linea Johnson venne formalizzata, quale confine nel 1865, ma mai presentata alla controparte cinese di cui il Tibet si riconosceva vassallo. Essa posizionava l'intero Aksai Chin nella neocostituita provincia indiana del Kashmir.\nNel cinquantennio successivo la situazione degener\u00f2. Temendo che la Russia zarista stesse per attirare il Tibet nella sua orbita, i britannici iniziarono a premere sulla Cina per poter ottenere un confine pi\u00f9 favorevole all'India. Gi\u00e0 dal 1865 furono avviati i contatti coi cinesi per l'annessione all'Impero britannico dell'Aksai Chin, ma senza risultati pratici. Nel 1892 i cinesi fissarono i paletti confinari sulla Linea Johnson, ma l'ufficiale britannico Sir John Ardagh propose una nuova modifica della linea confinaria nel 1897, spostandola pi\u00f9 a nord, in modo da comprendere tra i domini britannici la catena montuosa del Kun Lun ed il bacino del fiume Yarkand. Questa nuova linea confinaria, rigettata dall'Impero Manci\u00f9 \u00e8 il confine riconosciuto attualmente dall'India (\"Linea Johnson - Ardagh\"). Poco dopo, nel 1899, venne proposta una nuova linea confinaria pi\u00f9 favorevole alla Cina, la \"Linea McCartney - Elgin\", caldeggiata dall'allora governatore dell'India, Lord Elgin. In base a tale confine, unicamente la Lingzi Tang Plains sarebbe passata ai britannici. Ma i cinesi respinsero pure quest'accordo. In seguito a dispute di confine, sfociate in scontri armati con l'Impero Manci\u00f9, al potere in Cina fino al 1911, una spedizione militare britannica entr\u00f2 a Lhasa, la capitale tibetana, cacciandone le guarnigioni cinesi. I tibetani, il cui stato era dalla met\u00e0 del XVIII secolo vassallo della Cina, ne approfittarono per dichiarare l'indipendenza e porsi sotto tutela della Gran Bretagna. Gran Bretagna e Tibet indipendente firmarono un accordo (Accordo di Simla), nel 1913 per sistemare la questione confinaria.\nInizialmente, il nuovo confine prese il nome di \"Linea MacCartney-MacDonald\". Essa portava notevoli variazioni territoriali a favore dell'India sia a nordest che a nordovest. La Cina protest\u00f2 ma era troppo debole per potersi opporre al fatto compiuto.\nPoich\u00e9 la Rivoluzione cinese cacci\u00f2 l'imperatore ed instaur\u00f2 una debole repubblica (1911) che dette origine ad un quarantennio di caos politico, e la Rivoluzione di Ottobre (1917) in Russia allontan\u00f2 le mire di quella nazione verso i territori cinesi, gli inglesi non rivendicarono pi\u00f9 il confine della Linea McMahon, n\u00e9 ritornarono su quello della Linea Johnson, cosicch\u00e9 il confine tra Tibet e possedimenti britannici torn\u00f2 ad essere vago ed indefinito.\nLa situazione rimase politicamente tranquilla fino al 1947, quando la Gran Bretagna si ritir\u00f2 dalla regione e l'India divenne indipendente. Ben presto sorsero contrasti tra la popolazione di religione ind\u00f9 e quella di religione musulmana, che portarono alla traumatica divisione dell'ex-possedimento britannico in due stati rivali, il Pakistan a prevalenza musulmana e l'India a maggioranza induista. Nel 1947 al Pakistan apparteneva anche un possedimento orientale non in continuit\u00e0 territoriale con esso (exclave), il Bengala, che, a seguito di una nuova guerra con l'India, divenne indipendente nel 1971 come Bangladesh.\nIl reame del Kashmir era governato da un \"marajah\" di religione induista e la popolazione, a prevalenza musulmana, aveva sempre convissuto pacificamente con la minoranza ind\u00f9. Nel 1947, il Kashmir vot\u00f2 l'annessione al Pakistan, ma il \"marajah\" opt\u00f2 per confederarsi all'India. Scoppi\u00f2 una guerra civile che si allarg\u00f2 fino a coinvolgere i due paesi sponsorizzanti le parti in lotta, il Pakistan di Mohammad Ali Jinnah a favore dei musulmani e l'India di Jawaharlal Nehru in aiuto del maraj\u00e0 e della minoranza induista. La situazione si stabilizz\u00f2 solo con un armistizio imposto dall'O.N.U. nel 1949. Ne segu\u00ec una partizione del Kashmir che scontent\u00f2 entrambi gli schieramenti (e infatti non ne ottenne riconoscimento), con la parte orientale annessa al Pakistan e quella occidentale fusa col reame di Jammu ed annessa all'India.\nNel frattempo, in Cina il locale partito nazionalista era sconfitto dai comunisti di Mao Ze Dong (1949), che invasero il Tibet l'anno successivo (1950). L'invasione cinese del Tibet pose fine allo stato-cuscinetto retto dal Dalai Lama e cre\u00f2 un confine diretto tra Cina e India. Il primo ministro indiano Nehru protest\u00f2 solo verbalmente per l'invasione cinese del Tibet, ma rilasci\u00f2 anche una dichiarazione alla stampa internazionale che aveva il sapore d'una profezia: \u00ab\"Oggi i cinesi si sono presi il Tibet, ovvero il palmo della mano. Domani si prenderanno anche le singole dita: l'indice \u00e8 costituito dal Nepal, il medio dal Bhutan, l'anulare dal Sikkim\" \". Ed anche il pollice ed il mignolo se li prender\u00e0, che sono costituiti dal Ladakh indo-pakistano\" \"e dai territori del North-East Frontier Agency\"\u00bb.\nCome gi\u00e0 fece la Cina nazionalista, anche i comunisti rigettarono il confine proposto dalla Linea McMahon a oriente, affermando, altres\u00ec che il confine tra i due paesi neppure era costituito dalla Linea Johnson ad occidente. Fecero altres\u00ec notare come, nel trentennio precedente, i britannici avessero utilizzato non meno di undici differenti linee di confine, e che dal canto suo il governo indiano aveva stabilito vagamente la Linea Johnson quale confine riconosciuto dal momento dell'indipendenza.\nLa diplomazia sino-indiana.\nL'India cerc\u00f2 di stabilire subito buone relazioni con la Cina, caldeggiando l'adesione del vicino al Movimento dei paesi non allineati ed invitandola alla Conferenza di Bandung (1955).\nLa Cina, invece, gi\u00e0 dal 1951 dichiar\u00f2 che non intendeva riconoscere i confini imposti mezzo secolo prima dalla Gran Bretagna. Infatti, Zhou Enlai, il 15 giugno 1951, dichiar\u00f2 che \u00ab\"Il confine naturale con l'India corre ben pi\u00f9 a meridione delle vette del K'un-lun. La regione dell'Aksai Chin \u00e8 stata da sempre parte integrante della nostra Madrepatria, tant'\u00e8 che il suo nome significa \"deserto rosso cinese\". Confido che il governo di Delhi sia ragionevole e non si debba giungere ad imporre una guerra ai neutrali (cinesi ed indiani)\"\u00bb. Ma le scaramucce iniziarono gi\u00e0 dal 1951 con morti, feriti e prigionieri da ambo le parti, nonostante il riconoscimento ufficiale da parte indiana, nell'aprile 1954, dell'annessione cinese del Tibet.\nIl 1\u00ba luglio 1954 il primo ministro indiano Nehru dichiar\u00f2 che la Linea Johnson a nordovest non era negoziabile e che il confine con la Cina era dato, a nordest, dalla Linea McMahon; il confine, cio\u00e8, includeva tra i possedimenti indiani l'altopiano dell'Aksai Chin. A tal proposito, cinesi ed indiani iniziarono una serie di colloqui rivelatisi poi infruttuosi (\"Five principles of peaceful coexistence\", i \"Cinque princip\u00ee per una pacifica coesistenza\"). Nel frattempo, in tutta segretezza, dal 1952 i cinesi iniziarono la costruzione di una strada strategica, in quanto collegava direttamente il Tibet meridionale con la provincia orientale del Xinjiang. Gli indiani si accorsero dell'esistenza della China National Highway - contrassegnata dalla sigla G219 - solo nel 1957, grazie alle foto riprese dagli aerei spia americani ed alla pubblicazione delle nuove mappe cinesi. Il problema ora era dato dal fatto che questa strada violava anche il confine della Linea Johnson in alcuni tratti. Ad aggravare la tensione ci furono anche la concessione dell'asilo politico al Dalai Lama offerto dall'India dopo la rivolta tibetana del 1959 e la tolleranza indiana verso i programmi d'addestramento che la C.I.A. organizzava sul territorio indiano per i ribelli tibetani. Proprio il 28 agosto 1959 la Cina militarizz\u00f2 il territorio indiano occupato, a protezione dei 179 km di rotabile su un totale di oltre 1.200 km che collegano le due province cinesi, ed appoggiando le rivendicazioni pakistane su un'altraarea contesa di confine con l'India, il Ghiacciaio Siachen. .\nGli scontri tra l'esercito indiano ed il cinese divennero quasi quotidiani nel biennio 1960-1961. Per tutta risposta, i cinesi trasferirono cannoni senza rinculo a presidiare la strada strategica, dal momento che gli indiani cercavano di interromperne i lavori di prosecuzione. Gli indiani chiesero ed ottennero l'appoggio statunitense, mentre i cinesi proprio in quel periodo rompevano con l'Unione Sovietica. In realt\u00e0 la questione era solo apparentemente tranquilla perch\u00e9 i cinesi ritenevano la regione strategica e gli indiani non volevano rinunciarvi per motivi di prestigio. Addirittura, gli indiani pretesero che il confine tra le due nazioni corresse qualche decina di chilometri pi\u00f9 a nord della Linea McMahon, in quanto quello era il confine settentrionale dell'impero Maurya, il primo impero indiano fondato nel 322 a.C. Per i cinesi queste pretese erano semplicemente inammissibili. Tale confine avrebbe incluso gli alti corsi dei fiumi Indo, Sutlej e Brahmaputra, non troppo distanti dalla capitale tibetana Lhasa. L'India incass\u00f2 anche l'appoggio dell'URSS il 2 ottobre 1959, grazie ad un intervento diretto del presidente sovietico Chru\u0161\u010d\u0451v.\nI cinesi proposero un accordo agli indiani in base al quale avrebbero lasciato i territori nordorientali all'India in cambio dell'Aksai Chin, ma l'India rifiut\u00f2. Per i cinesi, il controllo dell'Aksai Chin, e della strada che lo attraversa, era di vitale importanza al fine del mantenimento del controllo del Tibet, e lo divenne ancor pi\u00f9 dal 1965 quando il Tibet perse anche le ultime vestigia d'indipendenza divenendo un territorio autonomo cinese. Del tutto trascurabile era, invece, l'importanza del confine nord-orientale. Difatti, l'accordo siglato con la Birmania il 28 gennaio 1960 riconobbe la Linea McMahon quale confine tra i due stati. Per la linea di confine nord-occidentale, invece, la Cina intraprese una guerra con l'India nel 1962 e sigl\u00f2 a Pechino un trattato (il 2 marzo 1963) col Pakistan, in forza del quale era autorizzata dal Pakistan ad annettersi alcuni contrafforti himalaiani vicino alla valle dello Hunza.\nLo scontro armato.\nDopo anni di continue e reciproche violazioni del confine tra il 1957 ed il 1960, la tensione sal\u00ec bruscamente nel 1961. Alcune scaramucce nel 1961-1962, scambi di colpi di artiglieria pesante in un territorio praticamente privo di popolazione residente innescarono lo scontro aperto, noto come \"guerra dei 30 giorni\". Il principale motivo di scontro era relativo alla demarcazione dei 3.500 chilometri di confine. Inoltre, entrambi i paesi erano interessati ad annettersi lo stato - a quel tempo indipendente - del Sikkim, che nel 1975 entr\u00f2 a far parte dell'Unione Indiana, ma che la Cina riconobbe solo nel 2005 come annesso all'India. Nel 1960 il Premier indiano Nehru avvi\u00f2 la cosiddetta \"Forward Policy\", politica di azione militare \"in avanti\" per impedire ulteriori avanzate cinesi. In applicazione di tale politica, tra il 1961 ed il 1962, l'India stabil\u00ec numerosi avamposti nei territori contesi.\nNel settembre del 1962 l'esercito indiano ricevette l'ordine di sloggiare con la forza i cinesi dall'Aksai Chin un altopiano desertico e pressoch\u00e9 disabitato sito a 7.000 metri d'altitudine. Il 10 ottobre 1962 scoppiarono le ostilit\u00e0, e l'esercito popolare cinese, superiore in numero, preparazione e logistica, ebbe la meglio. L'esercito cinese, preceduto da un fuoco d'artiglieria, viol\u00f2 i confini dello stato indiano dell'Assam provocando una vera e propria diaspora nella popolazione indiana. L'India venne letteralmente colta di sorpresa in quanto s'aspettava l'attacco cinese sulla frontiera occidentale del Ladakh e non su quella orientale, per cui le forze militari a presidio di quel tratto di confine erano assai esigue. I titoli dei giornali di quei giorni gi\u00e0 paventavano le truppe cinesi nel golfo del Bengala. L'attacco cinese si configur\u00f2 come un vero \"blitzkrieg\", la celebre guerra-lampo e, al termine di aspri scontri, cost\u00f2 al governo indiano la perdita di oltre 22.000\u00a0km\u00b2 di territorio (l'India parla di 38.000\u00a0km\u00b2 perduti). I cinesi dichiararono come raggiunti i propri obiettivi il 21 novembre 1962 e dichiararono un \"cessate il fuoco\" unilaterale, ritirandosi dall'Assam, ma non dall'Aksai Chin.\nIl contenzioso dopo la guerra.\nTra i due Paesi tecnicamente non \u00e8 ancora conclusa la guerra, in quanto non \u00e8 stata firmata una vera e propria pace, ma solo un armistizio, e l'India accusa la Cina di avere occupato 38.000 chilometri quadrati del suo territorio, mentre Pechino rivendica 90.000 chilometri quadrati, in pratica l'intero Stato di Arunachal Pradesh. Negli ultimi mesi del 2004 Nuova Delhi ha lamentato ripetute intrusioni cinesi lungo il confine conteso e Pechino ha ribadito le pretese su tale territorio. Pechino, inoltre, vede con sospetto le pi\u00f9 strette relazioni indiane con gli Stati Uniti: a settembre l'India ha ospitato nella baia del Bengala esercitazioni militari navali di Stati Uniti e altri Paesi. Pechino, infine, rimprovera all'India l'ospitalit\u00e0 concessa al Dalai Lama e agli altri tibetani in esilio.\nNonostante diversi tentativi per arrivare ad un'equa soluzione della disputa, a tutt'oggi essa non \u00e8 stata ancora composta, per il confine del Ladakh, per i seguenti motivi:\nPur tuttavia, ci sono anche delle notizie positive al riguardo:"}
{"id": "2307151", "revid": "106908", "url": "https://it.wikipedia.org/wiki?curid=2307151", "title": "Vincenzo Aloi", "text": "Biografia.\nDurante gli anni '70 il sottoboss Carmine Persico prese il potere sulla famiglia, dal momento che Joseph Colombo cadde in coma dopo l'attentato subito nel 1971.\nL'unico problema era che Persico entrava e usciva dal carcere in quel periodo e Aloi venne promosso boss reggente prima che Persico potesse ufficialmente prendere il potere. Il grado ufficiale di Aloi era quello di caporegime della fazione di Brooklyn, e due dei suoi associati pi\u00f9 intimi erano il fratello e capitano Benedetto Aloi e il potente capitano della fazione di Brooklyn e in seguito boss di facciata della famiglia, Victor Orena.\nNel 1972, il membro ribelle della famiglia Colombo, Joseph \u201cCrazy Joey\u201d Gallo venne rilasciato di galera dopo 10 anni per estorsione, mentre dichiarava guerra al boss Joseph Profaci agli inizi degli anni '60. Persico, che era rivale di Gallo, fu turbato dal suo rilascio temendo che avrebbe scatenato una guerra che avrebbe minacciato la sua leadership sulla famiglia. \nIl 7 aprile 1972, Gallo venne ucciso in un locale di Little Italy sulla Mulberry Street mentre festeggiava il suo 43\u00ba compleanno. Aloi e Persico vennero arrestati nei giorni seguenti insieme a Carlo Gambino, boss della famiglia Gambino, ma non fu mai condannato per questo.\nDopo che la minaccia dei Gallo venne sventata, molti criminali della famiglia Colombo entrarono in altre famiglie, quando Carmine Persico venne riconosciuto boss ufficiale della famiglia nel 1973, anno in cui Aloi venne ridotto nuovamente al grado di caporegime. \nAloi sarebbe stato arrestato e accusato insieme a diversi membri di spicco della famiglia Lucchese per frode. Venne condannato a nove anni di carcere.\nNon venne ricordata la sua leadership come boss reggente a causa dello status della famiglia Colombo all'epoca. \nAloi venne incarcerato nel penitenziario federale di Allenwood in Pennsylvania insieme ai capi della famiglia Lucchese, Carmine \u201cMr. Gribbs\u201d Tramunti, John \u201cJohnny Dio\u201d Dioguardi, Paul \u201cPaulie\u201d Vario e l'associato e futuro pentito Henry Hill.\nAloi venne rilasciato sulla parola agli inizi degli anni '80, tornando nel suo gruppo nella fazione di Brooklyn della famiglia Colombo, ancora sotto la guida di Carmine Persico. Nel 1986, sia Persico sia il boss reggente Gennaro \u201cJerry Lang\u201d Langella furono accusati e condannati a 139 anni di carcere nel processo contro la Commissione, contro molti dei principali capi delle Cinque Famiglie. \nPersico era di nuovo dietro le sbarre e la famiglia aveva bisogno di un nuovo capo, quando il cugino di Persico e caporegime Victor Orena divenne boss di facciata nel 1988, ma decise di prendere il controllo della famiglia permanentemente, e increment\u00f2 i suoi legami con Vincenzo e Benedetto Aloi, due dei capitani pi\u00f9 rispettati della famiglia e divenne amico del boss della famiglia Gambino, John Gotti.\nDurante gli anni '80, Aloi venne arrestato e accusato di racket e condannato a meno di 5 anni di galera. Fu in quel periodo che Persico e Orena iniziarono a farsi la guerra per la futura leadership della famiglia Colombo, durante la quale morirono 12 persone. Vincenzo e suo fratello vennero riportati come alleati di Orena durante la guerra. Benny Aloi venne ad un certo punto riconosciuto come consigliere di Orena.\nLa guerra si combatt\u00e9 sino al 1993, quando il caporegime pi\u00f9 potente di Orena, Joseph Scopo venne ucciso. A causa della mancanza di uomini d'onore e degli incrementi delle indagini delle forze dell'ordine, la restante fazione degli Orena smise di esistere nel 1993, quando Victor stesso venne arrestato e condannato all'ergastolo, mentre Aloi venne rilasciato nel 1993. \nNonostante il suo gruppo fosse stato un forte sostenitore di Orena, ad Aloi fu permesso di mantenere il suo grado di caporegime, dal momento che era visto come uno dei membri pi\u00f9 anziani e rispettabili della famiglia. \nDurante la met\u00e0 degli anni '90, il capitano della famiglia Gambino Nicholas Corozzo divenne coinvolto in una disputa con la famiglia DeCavalcante del New Jersey sull'introduzione di abitanti di Manhattan nella Cosa Nostra, come i membri della famiglia del New Jersey Louis Consalvo e Gregory Rago, che operavano nel Mott Street Social Club e avevano interessi criminali a New York, e se dovessero stare sotto la giurisdizione della famiglia di New York. \nAloi fu rappresentante della famiglia Colombo all'incontro, come consigliere reggente. Erano anche presenti i criminali del Jersey Giacomo \u201cJake\u201d Amari, boss reggente della famiglia DeCavalcante e il suo consigliere Stefano Vitabile. \nIl conflitto venne risolto pacificamente quando venne stabilito che la famiglia DeCavalcante non dovesse raccogliere pi\u00f9 membri nell'area sud di Philadelphia che non rientrava nella sua giurisdizione.\nVincenzo Aloi, soprannominato \"Vincent of blue eyes\", \u00e8 riconosciuto come un membro di spicco della famiglia Colombo e lui e suo fratello Benny sono considerati consiglieri della famiglia. Il boss del porto di Brooklyn negli anni '30, Francesco \"Frank\" Boragina, era sposato con Maria Aloi, zia di Vincenzo. A Greenwich Village abitava anche Fortunato \"Lucky\" Aloi, morto a 89 anni nel 2000, fratello di Maria e zio di Vincent of Blue Eyes.\nMembri di spicco sono anche Thomas \u201cTommy Shots\u201d Gioeli, John \u201cSonny\u201d Franzese e Andrew \u201cAndy Mush\u201d Russo, con Carmine Persico come boss dietro le sbarre, mentre Vincenzo e Benedetto Aloi sono i consiglieri della famiglia. Dal dicembre del 2007, Aloi, all'et\u00e0 di 84 anni, risiede in Florida e le autorit\u00e0 lo considerano semi ritirato."}
{"id": "2307153", "revid": "767487", "url": "https://it.wikipedia.org/wiki?curid=2307153", "title": "Legion of the Damned", "text": "I Legion of the Damned sono una band thrash metal/death metal originaria dei Paesi Bassi, formatasi nel 2004.\nIl gruppo tratta tematiche che vanno dall'horror alla religione, e dall'occultismo ad eventi apocalittici.\nStoria.\nLa band nasce in seguito allo scioglimento degli Occult, dovuto all'abbandono di Rachel Heyzer e ad alcuni problemi con la precedente etichetta Karmageddon Media, lasciando pressoch\u00e9 immutati lo stile musicale e le tematiche.\nIl 21 maggio 2011 l'ex bassista Twan Fleuren, il quale aveva abbandonato nel 2006 la band per problemi familiari, si \u00e8 tolto la vita."}
{"id": "2307154", "revid": "1442080", "url": "https://it.wikipedia.org/wiki?curid=2307154", "title": "Coppa Italia 1982-1983 (pallavolo maschile)", "text": "La Coppa Italia di pallavolo maschile 1982-83 fu la 5\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte trentasei squadre tra Serie A1 e A2.\nLe squadre disputarono tre turni eliminatori che qualificarono otto squadre; queste andarono a disputare, con gare di andata e ritorno, le semifinali. Le quattro compagini vittoriose furono le finaliste e disputarono il girone finale a Firenze, tra il 10 e il 12 giugno 1983; vincitrice risult\u00f2 essere la Santal Parma.\nSquadra vincitrice.\nPallavolo Parma\nSecondo titolo"}
{"id": "2307156", "revid": "1186766", "url": "https://it.wikipedia.org/wiki?curid=2307156", "title": "CHOBA B CCCP", "text": ""}
{"id": "2307157", "revid": "104019050", "url": "https://it.wikipedia.org/wiki?curid=2307157", "title": "Krivoga\u0161tani", "text": " \nKrivoga\u0161tani (in macedone \"\u041a\u0440\u0438\u0432\u043e\u0433\u0430\u0448\u0442\u0430\u043d\u0438\") \u00e8 un comune urbano della Macedonia del Nord.\nGeografia fisica.\nIl comune confina ad ovest con il comune di Kru\u0161evo, a nord con quello di Dolneni, con Prilep a est e con Mogila a sud.\nSociet\u00e0.\nEvoluzione demografica.\nIn base al censimento del 2002 il comune ha 6.150 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2307158", "revid": "338769", "url": "https://it.wikipedia.org/wiki?curid=2307158", "title": "Campo di calcio a 5", "text": ""}
{"id": "2307162", "revid": "767487", "url": "https://it.wikipedia.org/wiki?curid=2307162", "title": "Isabel (Leyte)", "text": "Isabel \u00e8 una municipalit\u00e0 di Prima classe delle Filippine, situata nella Provincia di Leyte, nella Regione di Visayas Orientale.\nIsabel \u00e8 formata da 24 baranggay:"}
{"id": "2307169", "revid": "124696728", "url": "https://it.wikipedia.org/wiki?curid=2307169", "title": "J\u00fcrgen Vogel", "text": "Biografia.\nDebutt\u00f2 con il film \"Little Sharks\" (in tedesco: \"Kleine Haie\") nel 1992, intraprendendo poi una carriera duratura, il cui ruolo principale fu quello del maestro nel film \"L'onda\" di Dennis Gansel. Ricevette il premio Orso d'argento nel 2006 per il suo lavoro come attore, coautore e co-produttore per il film \"Der freie Wille\"."}
{"id": "2307171", "revid": "1442080", "url": "https://it.wikipedia.org/wiki?curid=2307171", "title": "Coppa Italia 1986-1987 (pallavolo maschile)", "text": "La Coppa Italia di pallavolo maschile 1986-87 fu la 9\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte trentasei squadre tra Serie A1 e A2.\nLe squadre disputarono tre turni eliminatori che qualificarono sei formazioni; queste andarono a disputare, con gare di andata e ritorno, le semifinali. Le tre compagini vittoriose furono le finaliste e disputarono un girone all'italiana, tra il 4 e il 26 marzo 1987; vincitrice risult\u00f2 essere la Santal Parma.\nSquadra vincitrice.\nPallavolo Parma\nTerzo titolo"}
{"id": "2307172", "revid": "599013", "url": "https://it.wikipedia.org/wiki?curid=2307172", "title": "Mohammed Abdellaoue", "text": "Biografia.\nHa un fratello chiamato Mustafa, anch'egli calciatore professionista. \u00c8 inoltre cugino di Omar Elabdellaoui.\nCaratteristiche tecniche.\nAttaccante centrale, pu\u00f2 essere impiegato anche come seconda punta o sulla linea dei trequartisti. \u00c8 un calciatore di piede mancino, tecnicamente valido, veloce e dotato di buon dribbling.\nCarriera.\nClub.\nSkeid.\nAbdellaoue ha giocato, a livello giovanile, con Hasle-L\u00f8ren e Skeid, per poi esordire nella prima squadra di quest'ultimo club. Il 9 maggio 2003, infatti, \u00e8 stato schierato titolare nel successo per 2-3 sul campo del Borre, in un incontro valido per il primo turno del Norgesmesterskapet. Il 9 giugno successivo, ha disputato il primo incontro nella 1. divisjon 2003, secondo livello del campionato norvegese: \u00e8 subentrato infatti a Sturla Eilertsen nel successo per 1-0 sull'H\u00f8dd. Ha segnato le prime reti il 21 settembre, con una doppietta realizzata ai danni del Raufoss, che ha permesso allo Skeid d'imporsi per 2-1. \u00c8 seguita un'altra doppietta in data 5 ottobre, nella vittoria 6-2 sull'\u00d8rn-Horten. Ha chiuso la stagione con lo score di 8 presenze e 5 reti (6 partite e 5 gol in 1. divisjon). Nelle due annate successive, Abdellaoue ha giocato con maggiore continuit\u00e0 e ha messo a referto 16 reti in 42 incontri di campionato. La stagione 2005 \u00e8 terminata per\u00f2 con la retrocessione dello Skeid nella 2. divisjon. Il club ha riconquistato immediatamente la promozione e Abdellaoue chiuse l'avventura in squadra con 9 reti in 20 partite, nel campionato 2007.\nV\u00e5lerenga.\nAlla fine del 2007, Abdellaoue ha firmato un contratto triennale con il V\u00e5lerenga. Ha esordito nell'Eliteserien il 6 aprile 2008, subentrando a Bengt S\u00e6ternes nella sconfitta per 2-0 in casa del Troms\u00f8. Il 13 aprile, ha giocato il primo incontro da titolare e ha ricompensato la fiducia dell'allenatore con una doppietta, con cui ha contribuito alla vittoria per 0-3 sul campo del Lillestr\u00f8m. Si \u00e8 affermato come miglior marcatore stagionale della squadra e ha aiutato il V\u00e5lerenga a raggiungere il successo finale nel Norgesmesterskapet 2008, con una doppietta nella finale vinta per 1-4 sullo Stab\u00e6k.\nIn virt\u00f9 di questo risultato, Stab\u00e6k e V\u00e5lerenga si sono contese la Superfinalen 2009: Abdellaoue \u00e8 andato a segno, ma la sua squadra \u00e8 uscita sconfitta dall'incontro con il punteggio di 3-1. Quest'annata \u00e8 stata pi\u00f9 povera a livello realizzativo, con l'attaccante che ha segnato 6 reti in campionato; ha debuttato per\u00f2 nelle competizioni europee per club. Il 30 luglio 2009, infatti, \u00e8 stato schierato titolare nella sconfitta casalinga per 1-2 contro il . Il V\u00e5lerenga \u00e8 stato estromesso dalla competizione proprio per mano della formazione greca. Nel 2010, Abdellaoue \u00e8 andato a segno con regolarit\u00e0 per tutta la prima parte del campionato. Il 2 agosto, ha siglato una tripletta ai danni dello Start, con la sua squadra che ha vinto la sfida per 8-1.\nHannover 96.\nIl 17 agosto 2010, il V\u00e5lerenga ha annunciato sul proprio sito internet la felice conclusione delle trattative per il passaggio di Abdellaoue all'Hannover 96. Ha esordito nella Bundesliga il 21 agosto, nella vittoria casalinga sull'Eintracht Francoforte per 2-1. La settimana successiva, precisamente il 28 agosto, ha realizzato il primo gol per la nuova squadra, permettendo all'Hannover di imporsi 1-2 in casa dello Schalke 04. Le prestazioni offerte nell'Eliteserien nella prima parte di stagione, intanto, gli hanno valso il titolo di attaccante dell'anno del campionato. Ha chiuso la Bundesliga 2010-2011 con 10 reti in 26 partite, mentre la sua squadra ha centrato la qualificazione per l'Europa League 2011-2012. Il 25 agosto 2011, allora, ha siglato la prima marcatura nella competizione, consentendo il pareggio per 1-1 in casa del Siviglia. Il 26 novembre successivo, ha ricevuto il premio Kniksen come miglior calciatore norvegese dell'anno.\nStoccarda.\nL'11 giugno 2013 ha sottoscritto un contratto quadriennale con lo Stoccarda. Ha debuttato in squadra l'11 agosto, sostituendo Ibrahima Traor\u00e9 nella sconfitta per 3-2 contro il Magonza. Sempre contro il Magonza, nella sfida di ritorno, ha segnato l'unica rete del suo biennio in squadra, in una partita persa per 1-2.\nIl ritorno al V\u00e5lerenga.\nIl 7 agosto 2015, il V\u00e5lerenga ha annunciato il ritorno di Abdellaoue, che ha firmato un contratto valido fino al 2019. Ha scelto di indossare la maglia numero 18. In vista del campionato 2016, ha cambiato il numero di maglia, passando al 25. Il 7 dicembre 2017, Abdellaoue ha annunciato l'abbandono dell'attivit\u00e0 agonistica: il giocatore aveva subito nelle precedenti settimane un'operazione al ginocchio, malandato da tempo, al termine della quale i medici gli hanno consigliato il ritiro.\nNazionale.\nAbdellaoue conta 8 presenze e 3 reti nelle rappresentative giovanili norvegesi (6 presenze e 3 reti per l'Under-18, una presenza per l'Under-19 e un'altra per l'Under-21). Per la selezione Under-21, ha debuttato l'8 febbraio 2005: \u00e8 subentrato ad Armin Sistek nell'amichevole persa per 2-1 contro Malta. Il 20 agosto 2008, ha giocato il primo incontro nella Nazionale maggiore, venendo schierato titolare nel pareggio per 1-1 contro l'. La prima rete \u00e8 arrivata il 3 settembre 2010, nella vittoria per 1-2 sull'. Il 10 agosto 2011, ha siglato una doppietta ai danni della Repubblica Ceca, contribuendo al successo per 3-0 degli scandinavi. Il 22 marzo 2013 ha giocato la 25\u00aa partita in Nazionale, contro l', ricevendo cos\u00ec il Gullklokka.\nStatistiche.\nPresenze e reti nei club.\n\"Statistiche aggiornate al 29 novembre 2017.\""}
{"id": "2307174", "revid": "709565", "url": "https://it.wikipedia.org/wiki?curid=2307174", "title": "SamSam il cosmoeroe", "text": "SamSam il cosmoeroe (\"SamSam\") \u00e8 una serie animata francese-belga del 2007, creata da Serge Bloch e diretta da Tanguy de Kermel.\nBasata sui personaggi dei fumetti di Bayard Jeunesse, la serie \u00e8 stata trasmessa per la prima volta in Francia su France 5 dal 2 luglio 2007, per un totale di 91 episodi ripartiti su due stagioni. In Italia la serie \u00e8 stata trasmessa su Rai 2 dal 28 aprile 2008."}
{"id": "2307176", "revid": "124123", "url": "https://it.wikipedia.org/wiki?curid=2307176", "title": "Francisco Antonio de Acu\u00f1a Cabrera y Bayona", "text": "Biografia.\nEra figlio di Antonio de Cabrera y Acu\u00f1a y de Agueda de Bayona, cavaliere dell'Ordine di Santiago e militare professionista. Dopo aver servito nelle Fiandre ed in Francia, si rec\u00f2 in Per\u00f9 con l'incarico di Maestre de Campo di El Callao e di generale. In seguito fu nominato Governatore Reale del Cile.\nGovernatore del Cile.\nEra un uomo ambizioso e mal consigliato da parenti ed amici, ed il suo governo fu caratterizzato da continue difficolt\u00e0 con i nativi ed i \"vecinos\" di Concepci\u00f3n. Durante il Parlamento di Boroa raggiunse un accordo di pace con gli indigeni, rotto tuttavia due anni dopo.\nI seguaci del governatore andarono in territorio Mapuche tentando di approfittare della guerra. Il fallimento delle successive spedizioni e la rivolta indigena del 1655 convinsero i \"vecinos\" di Concepci\u00f3n a dichiarare la deposizione di Acu\u00f1a al grido di \u00abIl re vive! Il cattivo governatore muore!\u00bb. Fu una scelta non condivisa dal cabildo di Santiago, dall'Audiencia e dalla Junta de Guerra, che ridiedero il comando ad Acu\u00f1a.\nDate le circostanze, il vicer\u00e9 del Per\u00f9 chiese di vederlo; Acu\u00f1a non accett\u00f2 l'ordine. Fu nominato un nuovo governatore, Pedro Porter Casanate, il cui primo compito fu obbligare Acu\u00f1a ad andare a Lima, dove mor\u00ec poco dopo."}
{"id": "2307178", "revid": "287204", "url": "https://it.wikipedia.org/wiki?curid=2307178", "title": "Francisco Antonio de Acuna Cabrera y Bayona", "text": ""}
{"id": "2307191", "revid": "767487", "url": "https://it.wikipedia.org/wiki?curid=2307191", "title": "Confederaci\u00f3n Sudamericana de F\u00fatbol de Sal\u00f3n", "text": "La Confederaci\u00f3n Sudamericana de Futsal o Confederaci\u00f3n Sudamericana de Futbol de Sal\u00f3n, (\"Confederazione Sudamericana del Football Sala\", CSFS) \u00e8 un organismo internazionale che si occupa in via ufficiale della gestione del football sala a livello del continente sudamericano dalla sua fondazione, nel 1965.\nLa Confederazione \u00e8 stato il primo organismo internazionale di Football Sala a formarsi, uniformando cos\u00ec il gioco per tutto il subcontinente sudamericano, culla di questo sport. La sede fu stabilita ad Asunci\u00f3n, in Paraguay, e nello stesso anno, sempre ad Asunci\u00f3n, fu indetta la prima edizione del Campeonato Sul-Americano che vide partecipare i padroni di casa, il Brasile, l'Argentina e l'Uruguay che rappresentavano le nazioni dove lo sport si era maggiormente radicato.\nLa confederazione fu poi una delle principali artefici della creazione, nel 1971 della FIFUSA dato l'aumentare dell'interesse anche in Europa, con lo sbarco del gioco principalmente in Spagna e nell'area del Benelux. Per tutti gli anni '70 e '80 ha gestito le varie edizioni del campionato sudamericano e nel ventunesimo secolo si occupa di tutte le manifestazioni internazionali del continente sudamericano per il football sala nella versione della Asociaci\u00f3n Mundial de Futsal."}
{"id": "2307197", "revid": "124123", "url": "https://it.wikipedia.org/wiki?curid=2307197", "title": "Agaclito", "text": "Biografia.\nDella vita di Agaclito non si sa nulla e non \u00e8 possibile collocarla cronologicamente.\nL'unica notizia che si possiede in merito ad Agaclito proviene dalla \"Suda\" e dal lessico del patriarca Fozio, in cui si legge alla voce \u039a\u03c5\u03c8\u03b5\u03bb\u03af\u03b4\u03c9\u03bd un rimando alla sua opera: \u1f08\u03b3\u03ac\u03ba\u03bb\u03c5\u03c4\u03bf\u03c2 \u1f10\u03bd \u03c4\u1f96 \u03c0' \u1f48\u03bb\u03c5\u03bc\u03c0\u03b9\u03ac\u03b4\u03b9 \u03c6\u03b7\u03c3\u1f76\u03bd \u03bf\u1f55\u03c4\u03c9\u03c2 (\"Agaclito nell'ottantesima Olimpiade dice cos\u00ec\").\nOpera.\nWilliam Smith interpretava questa notizia come se Agaclito avesse composto un'opera relativa ad Olimpia (\"the author of a work about Olympia\"); secondo l'interpretazione di Gerhard Johann Voss, invece, \"Agaclytus Olympiadas consignavit\" (\"compose delle \"Olimpiadi\"\"), cio\u00e8 si potrebbe supporre che Agaclito sia stato l'autore di un'opera cronografica basata sul computo delle Olimpiadi, un sistema che avrebbe poi avuto il suo massimo esponente in Eusebio di Cesarea."}
{"id": "2307199", "revid": "767487", "url": "https://it.wikipedia.org/wiki?curid=2307199", "title": "Jaro (Leyte)", "text": "Jaro \u00e8 un comune di quarta classe delle Filippine, situata nella provincia di Leyte, nella regione di Visayas Orientale.\nJaro \u00e8 formata da 46 baranggay:"}
{"id": "2307203", "revid": "118227314", "url": "https://it.wikipedia.org/wiki?curid=2307203", "title": "44\u00aa Mostra internazionale d'arte cinematografica di Venezia", "text": "La 44\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 29 agosto al 9 settembre del 1987. Guglielmo Biraghi \u00e8 il curatore dell'edizione (dalla successiva diviene Direttore della Mostra).\nTra i film celebri presentati fuori concorso, \"Gli intoccabili\" di Brian De Palma e \"The Dead - Gente di Dublino\", ultima opera e \"testamento\" cinematografico di John Huston, scomparso un giorno prima dell'inizio della Mostra. La retrospettiva \u00e8 dedicata a Joseph Leo Mankiewicz.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2307220", "revid": "123164124", "url": "https://it.wikipedia.org/wiki?curid=2307220", "title": "Campionato asiatico e oceaniano di pallavolo maschile 1983", "text": "Il III campionato asiatico e oceaniano di pallavolo maschile si \u00e8 svolto dal 23 novembre al 1\u00ba dicembre 1983 a Fukuoka, in Giappone. Al torneo hanno partecipato 11 squadre nazionali asiatiche ed oceaniane e la vittoria finale \u00e8 andata per la seconda volta al Giappone.\nGironi.\nDopo la prima fase, le prime due classificate di ogni girone hanno acceduto al girone per il primo posto, la terza e la quarta classificata di ogni girone ha acceduto al girone per il quinto posto, le ultime due classificate nel girone A e l'ultima classificata nel girone B hanno acceduto al girone per il nono posto.\nPodio.\nCampione.\nGiappone(Secondo titolo)\nSecondo posto.\nCina\nTerzo posto.\nCorea del Sud"}
{"id": "2307222", "revid": "1318658", "url": "https://it.wikipedia.org/wiki?curid=2307222", "title": "Baccanale degli Andrii", "text": "Il Baccanale degli Andrii \u00e8 un dipinto a olio su tela (175x193 cm) di Tiziano, databile al 1523\u20131526 e conservato nel Museo del Prado di Madrid. \u00c8 firmato \".[aciebat]\".\nStoria.\nL'opera fu l'ultima ad essere fornita da Tiziano per la Sala dei Baccanali nei Camerini d'alabastro di Alfonso I d'Este, dopo la \"Festa degli amorini\" (1518-1519) e il \"Bacco e Arianna\" (1520-1523), con un intervento anche sul \"Festino degli dei\" di Giovanni Bellini, nel 1524-1525, dove ritocc\u00f2 il paesaggio in modo da adattarlo allo stile degli altri dipinti.\nNel 1598 Ferrara pass\u00f2 sotto il dominio dello Stato Pontificio e la famiglia d'Este dovette riparare a Modena. Durante il trasferimento, il cardinale Aldobrandini, legato del Papa, si appropri\u00f2 di diverse tele, fra cui il \"Baccanale\" e la \"Festa di Venere\". Gli Aldobrandini non esibirono mai il maltolto; il fatto divenne noto solo dopo il 1629, quando i dipinti, divenuti possesso per eredit\u00e0 dei Ludovisi, furono venduti al duca di Monterey, dignitario di Spagna, e cognato del duca di Olivares, in pagamento del Principato di Piombino; egli poi ne fece dono a Filippo IV di Spagna nel 1639. Le prime menzioni documentate in Spagna risalgono agli inventari del Palazzo Alc\u00e1zar di Madrid nel 1666, 1686 e 1700.\nLe tre tele di Tiziano furono ammirate e copiate tanto in Italia quanto in Spagna, da artisti come Rubens, Reni, Poussin e Vel\u00e1zquez, fornendo ispirazione per lo sviluppo del gusto barocco. \u00c8 rimasta famosa la notizia del pianto sincero del Domenichino nel vedere quei capolavori lasciare l'Italia.\nNel 1782 Joshua Reynolds ammir\u00f2 il \"Baccanale\", che gli ispir\u00f2 un singolare parallelismo tra Tiziano e Virgilio: \u00ab\u00c8 a Tiziano che bisogna rivolgere i nostri occhi per scoprire nel colore, nella luce, nelle ombre l'eccellenza ad altissimo livello. Egli \u00e8 stato il primo e insieme il pi\u00f9 grande maestro in tale arte. Il suo principale eccellere sta nella maniera o nel linguaggio, come si voglia dire, in cui Tiziano e quelli della sua scuola si esprimono. La maniera, in pittura, \u00e8 in realt\u00e0 ci\u00f2 che \u00e8 il linguaggio in poesia [...] . Come \u00e8 stato detto per Virgilio che persino allo spargere il letame sulla terra riesce a dare un tono di dignit\u00e0, altrettanto si pu\u00f2 dire per Tiziano. Qualsiasi cosa egli tocchi, per quanto insignificante o familiare, per una sorta di magia essa viene investita di grandezza e importanza\u00bb.\nDescrizione stile.\nTema mitologico.\nCome per altri dipinti della serie, il soggetto deriva dalle \"Immagini\" di Filostrato il vecchio (I, 25), una descrizione di sessantaquattro dipinti con cacce e paesaggi che ornavano il portico di una villa di Napoli. Dioniso, con la sua sposa Arianna, sta per arrivare in nave sull'isola di Andros, come si vede nello sfondo, e vi provoca un memorabile baccanale trasformando in vino l'acqua di un torrente. Gli abitanti dell'isola, gli \"Andrii\", iniziarono cos\u00ec a rievocare, una volta all'anno, tale avvenimento, abbandonandosi a piaceri sfrenati, delle libagioni, della danza, della musica e dell'erotismo. Il tema si riallacciava a quello della liberazione dagli affanni del mondo e dalle preoccupazioni della vita politica, caro al Duca durante i suoi ritiri nelle stanze private.\nLe tele mitologiche per il duca Alfonso si possono confrontare con quelle analoghe del Mantegna nello studiolo di Isabella d'Este a Mantova. Per Tiziano infatti il mito non \u00e8 un evento da ricostruire, ma un'occasione per disporre giocosamente dell'immaginazione senza alcun intento educativo, ma, al tempo stesso, per avviare una pensosa riflessione sull'uomo e il suo destino.\nI personaggi.\nIn primo piano, a destra, si trova nell'angolo il nudo sensuale di una ninfa-baccante dall'incarnato chiarissimo, citazione colta delle statue dell\"'Arianna dormiente\", col gomito destro alzato e il braccio piegato dietro la testa, una convenzione per rappresentare il sonno. Essa, scrisse Vasari, \"\u00e8 tanto bella che par viva\".\nPoco dietro un puer mingens si alza la tunichetta, \"piscia in un fiume e si vede nell'acqua\", come lo descrisse sempre Vasari, mentre al centro due fanciulle discorrono distese, illuminate dalla piena luce. Una di esse, senza voltarsi, alza il piatto, in cui un uomo nudo versa il vino da una brocca. Un altro uomo le tocca impunemente la caviglia, voltandosi per\u00f2 verso un ballerino che sembra stare per inciampare: egli cita fedelmente un personaggio della \"Battaglia di Cascina\" di Michelangelo, quello visibile in basso a destra nella copia di Aristotile da Sangallo. Nonostante il gesto l'uomo e la donna sembrano ignorarsi: il forte senso di bellezza e di gioia, anche erotica, non viene mai turbato da atteggiamenti volgari.\nA destra un uomo grasso, che ricorda Sileno, sta inginocchiato seminudo e beve con volutt\u00e0 da una brocca, appena riempita dal fiume di vino, dove sta attingendo anche un ragazzo. In secondo piano, nell'ombra del boschetto, si vedono un servitore che porta a spalla un cratere a volute colmo e due cantori. Pi\u00f9 a destra si trova il gruppo dei ballerini, tra cui spiccano l'uomo che tenta di fare il giocoliere, reggendo una brocca trasparente colma di vino sulla punta delle dita, e la coppia in piena luce, le cui vesti sono accese in vibranti riflessi materici. Il ragazzo di spalle tiene in mano una corna d'edere, specie sacra a Dioniso, mentre l'altra pianta sacra, la vite, \u00e8 visibile in alto, arrampicata tra le fronde degli alberi.\nLa ballerina in tunica bianca somiglia alla donna in rosso al centro della scena, e a loro volta ricordano le effigi della presunta amante di Tiziano, la donna bionda dai capelli crespi che appare, ad esempio, anche nella \"Flora\" o nella \"Donna allo specchio\". Le violette che la figura femminile al centro tiene tra i capelli potrebbero essere un'allusione al nome Violante: una tradizione vuole infatti che quell'amante fosse la figlia di Palma il Vecchio, che aveva appunto quel nome.\nPi\u00f9 in lontananza, sulla collina, si intravedono due uomini che, vicino a un cane, stanno mescendo il vino in un grosso cratere, mentre pi\u00f9 in alto, alla sommit\u00e0, un vecchio stremato giace accasciato e nudo, in una posizione imbarazzante: si tratta di una riflessione moraleggiante che richiama alle conseguenze degli eccessi, legato direttamente al tema biblico dell'ebbrezza di No\u00e8, che ricorda la caducit\u00e0 dell'idillio pastorale. Inoltre la sua lontananza ricorda come in tali attivit\u00e0 licenziose si debba lasciare il passo ai giovani, un tema gi\u00e0 affrontato da Tiziano nelle \"Tre et\u00e0 dell'uomo\". La presenza del puttino, non a caso, ricrea lungo una diagonale il tema delle tre et\u00e0 dell'amore, assieme ai due ballerini..\nIl tema musicale.\nIl legame profondo tra musica e piaceri dionisiaci \u00e8 testimoniato dal foglio di musica che giace a terra, al centro del dipinto. In esso si legge un giocoso motto francese, che evoca il canone circolare di ripetizione che porta all'ebbrezza:\nLa frase risale con ogni probabilit\u00e0 ad Adrian Willaert, compositore fiammingo in quegli anni a Ferrara.\nNon ci sono tuttavia strumenti musicali che suonano: gli unici strumenti ritratti, al momento inutilizzati, sono solo i flauti diritti, due tenuti in mano dalle ragazze in primo piano e un terzo \u00e8 a terra poco pi\u00f9 indietro, presso un bicchiere colmo di vino, una coppa metallica rovesciata e un vassoio libagioni."}
{"id": "2307228", "revid": "731410", "url": "https://it.wikipedia.org/wiki?curid=2307228", "title": "Diatesi (medicina)", "text": "In medicina, la diatesi \u00e8 la predisposizione, congenita o acquisita, indicante, con l'aggiunta di un qualificativo, la speciale capacit\u00e0 reattiva dell'organismo a determinati stimoli, sufficienti a suscitare reazioni abnormi o anche malattie.\nTipologie.\nSi distinguono:"}
{"id": "2307237", "revid": "767487", "url": "https://it.wikipedia.org/wiki?curid=2307237", "title": "Javier (Leyte)", "text": "Javier \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nJavier \u00e8 formata da 28 baranggay:"}
{"id": "2307252", "revid": "599013", "url": "https://it.wikipedia.org/wiki?curid=2307252", "title": "Sebastian Boenisch", "text": "Biografia.\nSebastian Boenisch nasce il 1\u00ba febbraio 1987 a Gliwice. Il suo bisnonno \u00e8 di origine tedesca. Nel 1988 la famiglia emigra in un primo momento a Dortmund poi si stabilisce a Heiligenhaus nella Renania Settentrionale-Vestfalia. In Germania cambia il cognome da \"Pniowski\" a Boenisch, perch\u00e9 a suo padre fu negato un lavoro a causa del cognome polacco.\nCarriera.\nClub.\nCresciuto nelle giovanili dello debutt\u00f2 in prima squadra l'11 febbraio 2006 nella vittoria per 7-4 contro il .\nNell'estate del 2007 si trasferisce al e, nello stesso anno, debutta anche con la nazionale Under-21.\nIl 4 novembre 2012 dopo alcuni mesi da svincolato si accasa al firmando un contratto fino a giugno 2014.\nNazionale.\nNonostante i primi passi nelle giovanili tedesche afferma che sarebbe suo grande desiderio giocare per la nazione d'origine, la Polonia, con cui esordisce nel 2010.\nL'8 giugno 2012 esordisce da titolare agli Europei nella sfida inaugurale contro la Grecia (1-1)."}
{"id": "2307259", "revid": "1573940", "url": "https://it.wikipedia.org/wiki?curid=2307259", "title": "Grande Moschea di Algeri", "text": "Djamaa el Djazair (\"Moschea di Algeria\"), a volte definita in maniera critica \"Moschea di Bouteflika\", \u00e8 la denominazione corrente di una gigantesca moschea localizzata nel comune di Mohammadia, nei pressi periferici della capitale Algeri. Nelle previsioni di chi l'ha voluta e di chi l'ha progettata, essa \u00e8 la terza pi\u00f9 grande moschea del mondo dopo quelle dei luoghi santi (dopo la Masjid al-Haram di La Mecca, che pu\u00f2 contenere fino a 820.000 fedeli, e la Moschea del Profeta di Medina, che pu\u00f2 contenerne fino a mezzo milione di fedeli).\nCostruzione.\nLa realizzazione del progetto \u00e8 stata affidata al gruppo germano-tunisino, Krebs Kiefef, e alla cinese, China State Construction Engineering. Esso \u00e8 stato scelto tra i cinque progetti che erano stati ammessi alla fase finale su un lotto iniziale di 17. Gli altri progetti erano dei gruppi AS Architecture Studio (Francia), Atsp-Atkins (Francia e Gran-Bretagna) e Ipro-Plan (Germania) e Sarl Genidar (Iran). Il contratto \u00e8 stato firmato nel luglio del 2008 in occasione della visita di Stato di Angela Merkel in Algeria. La costruzione della moschea \u00e8 cominciata dal 16 agosto 2012 ed \u00e8 stato completato il 29 aprile 2019.\nArchitettura.\nIl nome con cui si fa ufficialmente riferimento alla moschea \u00e8 \"Grande Moschea di Algeri\", che peraltro coincide con quello della maggiore moschea storica della capitale, costruita in epoca almoravide (XI secolo), ma la denominazione corrente, recepita dalla quasi totalit\u00e0 della stampa, associa ad essa il nome del presidente algerino Abdelaziz Bouteflika, che viene considerato l'ispiratore di questo progetto, che non si \u00e8 nascosto l'intenzione di superare, in grandiosit\u00e0, la Moschea di Hassan II di Casablanca (Marocco). Quest'ultima infatti pu\u00f2 contenere 105.000 fedeli ed ha il minareto di 210 metri, mentre la moschea algerina, che si estende su una superficie di 20 ettari, ne pu\u00f2 accogliere 120.000 e ha un minareto di 265 metri, diventando il minareto pi\u00f9 alto del mondo e la struttura religiosa pi\u00f9 alta del mondo.\nCritiche.\nIl progetto ha suscitato critiche da pi\u00f9 parti, sia per la grandiosit\u00e0 e la dispendiosit\u00e0 dell'opera (\u00e8 stato approvato il pi\u00f9 costoso dei progetti presentati, che prevedeva un costo di 54 miliardi di dinari contro i 28 del progetto meno costoso), sia per la localizzazione prescelta (Mohammadia, localit\u00e0 a circa 10\u00a0km dal centro della capitale, in luogo di non facile accesso e nei pressi della foce dell'inquinatissimo e maleodorante torrente El Harrach). Forti polemiche arrivano anche dall\u2019assegnazione dei lavori di costruzione alla ditta cinese China State Construction Engineering e dall'uso della manodopera cinese anzich\u00e9 quella locale, in un paese dove la disoccupazione supera anche il 30% tra i giovani."}
{"id": "2307264", "revid": "124170734", "url": "https://it.wikipedia.org/wiki?curid=2307264", "title": "Leucemia mieloide acuta", "text": "La leucemia mieloide acuta (LMA), nota anche come leucemia non linfocitica acuta, \u00e8 una neoplasia della linea mieloide delle cellule del sangue, caratterizzata dalla rapida crescita di globuli bianchi anormali che si accumulano nel midollo osseo e interferiscono con la produzione di cellule del sangue normali. La LMA \u00e8 la leucemia acuta pi\u00f9 comune negli adulti e la sua incidenza aumenta con l'et\u00e0. Nonostante sia una malattia relativamente rara, rappresentando circa l'1,2% delle morti per tumore negli Stati Uniti, la sua incidenza \u00e8 destinata ad aumentare con il progressivo invecchiamento della popolazione.\nI sintomi della LMA sono causati dalla sostituzione del midollo osseo normale da cellule leucemiche, che provoca un calo di globuli rossi, piastrine e globuli bianchi normali. Questi sintomi comprendono l'affaticamento, mancanza di respiro, ecchimosi, sanguinamento e un aumento del rischio di contrarre un'infezione. Diversi fattori di rischio e alcune anomalie cromosomiche sono state identificate, ma una causa specifica non \u00e8 chiara. Essendo una leucemia acuta, la leucemia mieloide acuta progredisce rapidamente e solitamente \u00e8 fatale nel giro di settimane o mesi, se non trattata adeguatamente.\nLa condizione presenta diversi sottotipi; il trattamento e la prognosi variano tra di essi. La leucemia mieloide acuta viene curata nel 35%-40% delle persone con un'et\u00e0 inferiore ai 60 anni e nel 5%-15% in coloro di et\u00e0 superiore. Le persone anziane che non sono in grado di sopportare un regime intensivo di chemioterapia, presentano una sopravvivenza media di 5-10 mesi. La mortalit\u00e0 varia, a seconda dell'et\u00e0 calcolata, da 2,7 a 18 ogni 100.000.\nSe viene trattata precocemente con adeguata chemioterapia \u00e8 possibile raggiungere una remissione. I pazienti affetti possono beneficiare di un trattamento chemioterapico aggiuntivo o di un trapianto di cellule staminali ematopoietiche. Recenti ricerche sulla genetica della malattia hanno portato alla disponibilit\u00e0 di test che possono predire quale farmaco o farmaci siano in grado di raggiungere migliori risultati per un particolare paziente, cos\u00ec come per quanto tempo il paziente pu\u00f2 sopravvivere. Il trattamento e la prognosi della LMA differiscono da quelle della leucemia mieloide cronica, in parte perch\u00e9 la differenziazione cellulare non \u00e8 la stessa; la condizione acuta coinvolge percentuali pi\u00f9 elevate di cellule dedifferenziate e indifferenziate, tra cui un numero maggiore proliferazione di elementi cellulari immaturi chiamati \"blasti\" (mieloblasti, monoblasti e megacarioblasti).\nStoria.\nLa prima descrizione pubblicata di un caso di leucemia nella letteratura medica risale al 1827, quando il medico francese Alfred-Armand-Louis-Marie Velpeau la descrisse su un fioraio di 63 anni, che aveva sviluppato una condizione caratterizzata da febbre, debolezza, calcoli urinari e un sostanziale ingrossamento del fegato e della milza. Velpeau aveva notato che il sangue di questo paziente aveva una consistenza \"come pappa\" e aveva ipotizzato che ci\u00f2 fosse dovuto ai globuli bianchi. Nel 1845, alcuni pazienti deceduti con un ingrossamento della milza e con cambiamenti nei \"colori e nelle consistenze del loro sangue\" sono stati segnalati dal patologo di Edimburgo J.H. Bennett; egli ha usato il termine \"leucocythemia\" (\"leucocitemia\") per descrivere questa condizione patologica.\nIl termine \"leucemia\" \u00e8 stato coniato, nel 1856, da Rudolf Virchow, il famoso patologo tedesco. Come pioniere nell'uso del microscopio ottico in patologia, Virchow \u00e8 stato il primo a descrivere l'eccesso anormale delle cellule bianche del sangue nei pazienti con una clinica compatibile a quella descritta da Velpeau e Bennett. Essendo Virchow incerto dell'eziologia delle cellule bianche in eccesso nel sangue, egli ha usato il termine \"leucemia\" come puramente descrittivo (in greco: \"sangue bianco\"), per riferirsi alla condizione.\nGrazie allo sviluppo di nuove tecnologie, vennero rapidamente fatti ulteriori progressi nella comprensione della leucemia mieloide acuta. Nel 1877, Paul Ehrlich ha sviluppato una tecnica di colorazione del sangue, che gli ha permesso di descrivere in dettaglio i globuli bianchi normali e anormali. Wilhelm Ebstein ha introdotto il termine \"leucemia acuta\" nel 1889 per differenziare le leucemie a progressione rapida e con esito fatale dalle leucemie croniche pi\u00f9 indolenti. Il termine \"mieloide\" \u00e8 stato coniato da Franz Ernst Christian Neumann nel 1869, il primo a riconoscere che i globuli bianchi nascono nel midollo osseo (dal greco: \"\u03bc\u03c5\u0454\u03bb\u03cc\u03c2\", myelos = (osso) osseo) rispetto alla milza. La tecnica dell'esame del midollo osseo per la diagnosi di leucemia \u00e8 stato descritto nel 1879 da Mosler. Infine, nel 1900, il mieloblasto, che \u00e8 la cellula maligna della leucemia mieloide acuta, \u00e8 stata caratterizzata da Otto Naegeli, che divise le leucemie in mieloidi e linfocitiche.\nNel 2008, la leucemia mieloide acuta \u00e8 diventata il primo genoma di una neoplasia ad essere completamente sequenziato. Il DNA estratto dalle cellule leucemiche \u00e8 stato poi confrontato con la pelle inalterata, dimostrando che le cellule leucemiche presentavano mutazioni genetiche acquisite su diversi geni che non erano state precedentemente associate con la malattia.\nEpidemiologia.\nL'incidenza aumenta con l'aumentare dell'et\u00e0, maggiormente diffusa dall'et\u00e0 dei 60 anni. mentre quella totale \u00e8 di 3,7 su 100.000 persone. Per quanto riguarda il sesso \u00e8 leggermente pi\u00f9 frequente in quello maschile.\nSegni e sintomi.\nLa maggior parte dei segni e sintomi della leucemia mieloide acuta sono causati dalla sostituzione delle normali cellule del sangue con cellule leucemiche. La mancanza della normale produzione di globuli bianchi rende il paziente suscettibile alle infezioni. Un calo nella conta dei globuli rossi (anemia) pu\u00f2 causare stanchezza, pallore e mancanza di respiro. Una carenza di piastrine pu\u00f2 portare alla comparsa di lividi o ad un sanguinamento in seguito a traumi minori.\nI primi segni di leucemia mieloide acuta sono spesso vaghi e non specifici, e possono essere simili a quelli dell'influenza o altre malattie comuni. Alcuni sintomi generalizzati includono febbre, affaticamento, perdita di peso o perdita di appetito, mancanza di respiro, anemia, ecchimosi o sanguinamento, petecchie (macche piatte, di dimensioni a capocchia di spillo, sotto la pelle e causate da sanguinamento), dolori alle ossa e alle articolazioni, addome e persistenti o frequenti infezioni.\nL'ingrossamento della milza pu\u00f2 verificarsi nei casi di leucemia mieloide acuta, ma \u00e8 in genere lieve e asintomatica; molto pi\u00f9 raramente si riscontra epatomegalia (ingrossamento del fegato). L'ingrossamento dei linfonodi appare raramente in questa condizione, a differenza della leucemia linfoblastica acuta. La cute viene coinvolta nel circa il 10% del tempo sotto forma di cloroma. Raramente pu\u00f2 verificarsi la sindrome di Sweet, un'infiammazione paraneoplastica che coinvolge la pelle.\nAlcuni pazienti con la LMA possono andare incontro ad un gonfiore delle gengive a causa dell'infiltrazione di cellule leucemiche nel tessuto gengivale. Raramente, il primo segno di leucemia pu\u00f2 essere lo sviluppo di una massa solida leucemica o di un tumore al di fuori del midollo osseo, chiamato cloroma. Di tanto in tanto, una persona pu\u00f2 non mostrare alcun sintomo e la leucemia pu\u00f2 essere scoperta solo casualmente nel corso di un esame del sangue di routine.\nFattori di rischio.\nSono stati identificati un certo numero di fattori di rischio per lo sviluppo della leucemia mieloide acuta, tra cui: altre malattie del sangue, esposizioni a sostanze chimiche, radiazioni ionizzanti e fattori genetici.\nPreleucemia.\nAlcune malattie del sangue \"preleucemiche\", come la sindrome mielodisplasica o la malattie mieloproliferative, sono in grado di evolvere in leucemia mieloide acuta; il rischio esatto dipende dal tipo di preleucemia.\nEsposizione a sostanze chimiche.\nL'esposizione alla chemioterapia antitumorale, in particolare gli agenti alchilanti, pu\u00f2 aumentare il rischio di sviluppare successivamente la LMA. Il rischio \u00e8 pi\u00f9 alto dopo circa da tre a cinque anni dopo la chemioterapia. Altri agenti chemioterapici, specialmente la podofillotossina e le antracicline, sono stati associati con le leucemie correlate al trattamento, e spesso sono correlate con specifiche anomalie cromosomiche nelle cellule leucemiche.\nVi \u00e8 un dibattito circa il rischio dell'esposizione chimica professionale al benzene e ad altri solventi organici aromatici come causa della leucemia mieloide acuta. Il benzene e molti dei suoi derivati sono noti per essere cancerogeni \"in vitro\". Mentre alcuni studi hanno suggerito un legame tra l'esposizione professionale al benzene e all'aumento del rischio di leucemia mieloide acuta, altri hanno suggerito un rischio attribuibile, eventuale, molto limitato.\nRadiazioni ionizzanti.\nElevate quantit\u00e0 di esposizione alle radiazioni ionizzanti possono aumentare il rischio di sviluppare leucemia mieloide acuta. I sopravvissuti ai bombardamenti atomici di Hiroshima e Nagasaki presentavano un tasso aumentato di LMA, cos\u00ec come i radiologi esposti ad alti livelli di raggi X prima dell'adozione delle moderne pratiche di sicurezza dalle radiazione. Le persone trattate con radioterapia per il tumore alla prostata, il linfoma non-Hodgkin, il tumore del polmone e il tumore alla mammella hanno pi\u00f9 alte probabilit\u00e0 di acquisire la condizione.\nGenetica.\nSembra esistere un rischio ereditario per la leucemia mieloide acuta. Sono stati riportati maggiori casi di LAM in alcune famiglie rispetto a quello medio. Diverse condizioni congenite possono aumentare il rischio di leucemia; la pi\u00f9 comune \u00e8 probabilmente la sindrome di Down, che \u00e8 associato con ad un aumento da 10 a 18 volte del rischio di sviluppo della malattia.\nFisiopatologia.\nLa cellula maligna nella leucemia mieloide acuta \u00e8 il mieloblasto. Nell'emopoiesi normale, il mieloblasto \u00e8 un precursore immaturo dei globuli bianchi mieloidi; un mieloblasto normale matura gradualmente in globuli bianchi. Nella leucemia mieloide, tuttavia, un unico mieloblasto accumula modifiche genetiche che \"congelano\" la cellula nel suo stato immaturo e impediscono la differenziazione. Tale mutazione da sola non causa la leucemia; tuttavia, quando tale \"arresto nella differenziazione\" \u00e8 combinato con altre mutazioni che perturbano i geni che controllano la proliferazione, il risultato \u00e8 la crescita incontrollata di cellule immature che comporta l'instaurarsi dell'entit\u00e0 clinica della leucemia mieloide acuta.\nGran parte della diversit\u00e0 e l'eterogeneit\u00e0 della condizione \u00e8 dovuta al fatto che la trasformazione leucemica pu\u00f2 verificarsi in una serie di diversi passi lungo il percorso di differenziazione. I moderni schemi di classificazione per la LMA riconoscere le caratteristiche e il comportamento della cellula leucemica, possono dipendere dalla fase in cui la differenziazione si \u00e8 fermata.\nAnomalie citogenetiche specifiche si possono trovare in molte persone con leucemia mieloide acuta; i tipi di anomalie cromosomiche hanno spesso un significato prognostico. Le traslocazioni cromosomiche codificano proteine anomale, di solito fattori di trascrizione le cui propriet\u00e0 alterate possono causare la \"differenziazione arresto\". Ad esempio, nella leucemia promielocitica acuta, la t(15;17) produce una proteina di fusione PML-RARa che si lega al recettore dell'acido retinoico elemento nei promotori di diversi geni specifici mieloidi e inibisce la differenziazione mieloide.\nI segni e sintomi clinici della condizione derivano dalla crescita delle cellule leucemiche che tendono a spostare o interferire con lo sviluppo delle normali cellule del sangue nel midollo osseo. Questo porta a neutropenia, anemia e trombocitopenia. I sintomi della leucemia mieloide acuta sono, a loro volta, spesso a causa del basso numero di questi elementi del sangue. In rari casi, le persone con leucemia mieloide acuta possono sviluppare un cloroma o un tumore solido di cellule leucemiche extramidollari, che pu\u00f2 causare vari sintomi a seconda della sua posizione.\nDiagnosi.\nIl primo indizio per una diagnosi di leucemia mieloide acuta \u00e8 in genere un risultato anormale su un esame emocromocitometrico completo. Mentre un eccesso di globuli bianchi anormali (leucocitosi) viene frequentemente riscontrato e i blasti leucemici vengono talvolta notati, la condizione pu\u00f2 presentarsi con una diminuzione isolata delle piastrine, dei globuli rossi o anche con un basso numero di globuli bianchi (leucopenia). Mentre una diagnosi presuntiva di leucemia mieloide acuta pu\u00f2 essere fatta mediante l'esame dello striscio di sangue periferico quando si riscontrano blasti leucemici circolanti con colorazione di Giemsa, per una diagnosi definitiva di solito \u00e8 necessaria una biopsia del midollo osseo.\nIl midollo osseo o il sangue vengono esaminati al microscopio ottico, cos\u00ec come mediante la citometria a flusso, per diagnosticare la presenza di leucemia, per differenziare la leucemia mieloide acuta dagli altri tipi di leucemia (per esempio dalla leucemia linfoblastica acuta) e per classificare il sottotipo di malattia. Un campione di sangue o di midollo osseo viene, in genere, testato anche per anomalie cromosomiche di citogenetica di routine o ibridazione fluorescente \"in situ\". Gli studi genetici possono anche essere effettuati per cercare specifiche mutazioni nei geni, come FLT3 e nucleofosmina, che possono influenzare l'esito della malattia.\nLa diagnosi e la classificazione delle LMA pu\u00f2 essere difficile e dovrebbe essere eseguita da un ematopatologo qualificato o da un ematologo. In casi pi\u00f9 semplici, la presenza di alcune caratteristiche morfologiche (come corpi di Auer) o specifici risultati nella citometria possono distinguere la leucemia mieloide acuta da altre leucemie; tuttavia, in assenza di tali caratteristiche, la diagnosi pu\u00f2 essere pi\u00f9 difficile.\nLe due classificazioni pi\u00f9 comunemente utilizzate per la leucemia mieloide acuta sono il pi\u00f9 vecchio sistema franco-americano-britannico (FAB) e il pi\u00f9 recente dell'Organizzazione Mondiale della Sanit\u00e0 (OMS). Secondo i criteri OMS ampiamente utilizzati, la diagnosi viene formulata dimostrando il coinvolgimento di pi\u00f9 del 20% di sangue e/o del midollo osseo da parte dei mieloblasti leucemici, tranne che nelle tre forme migliori prognosi con anomalie genetiche ricorrenti in cui la presenza della anomalia genetica \u00e8 indipendentemente dalla percentuale di blasti. La classificazione FAB \u00e8 maggiormente restrittiva, richiedendo una percentuale di almeno il 30% di blasti nel midollo osseo o nel sangue periferico per la diagnosi di leucemia mieloide acuta. La malattia deve essere accuratamente differenziata dalle condizioni \"preleucemiche\" come le sindrome mielodisplasica e la sindrome mieloproliferativa, che devono essere trattate in modo diverso.\nPoich\u00e9 la leucemia promielocitica acuta (LPA) vanta la pi\u00f9 alta curabilit\u00e0 e richiede un'unica forma di trattamento \u00e8 importante stabilire o escludere rapidamente la diagnosi di questo sottotipo di leucemia. L'ibridazione fluorescente \"in situ\" eseguita sul sangue o sul midollo osseo \u00e8 spesso usata per questo scopo, essendo facile identificare la traslocazione cromosomica [t(15;17)(q22;q12)] che caratterizza il sottotipo. Vi \u00e8 anche la necessit\u00e0 di rilevare molecolarmente la presenza di proteine di fusione PML/RARA, che sono un prodotto oncogenico di tale traslocazione.\nClassificazione FAB.\nLa classificazione franco-americano-britannico prevede 7 forme differenti:\nCi sono forme pi\u00f9 rare che non fanno parte di questa classificazione: Leucemia basofila acuta, Leucemia mastocitaria, Leucemia eosinofila acuta.\nTerapia.\nIl trattamento consiste nella chemioterapia, radioterapia ed il trapianto di midollo osseo. Gli schemi chemioterapici sono molteplici e sono molto efficaci nel controllo della malattia. Lo scopo della chemioterapia \u00e8 quello di eliminare le cellule leucemiche inibendone le capacit\u00e0 replicative ed inducendone la morte (apoptosi). Ad oggi il gold standard \u00e8 rappresentato dall'associazione di citarabina e daunomicina. \nLa chemioterapia utilizzata pu\u00f2 comportare lo sviluppo di sindrome da lisi tumorale che pu\u00f2 causare effetti negativi sull'organismo. Per evitare lo sviluppo di questa complicanza, durante la terapia si associano farmaci in grado di eliminare le sostanze liberate dalle cellule neoplastiche di cui il pi\u00f9 importante \u00e8 l'allopurinolo, seguito dal rasburicase.\nIl trattamento viene generalmente schematizzato in 3 fasi: induzione, consolidamento e mantenimento. \nLa fase di induzione ha lo scopo di eliminare il maggior numero possibile di cellule neoplastiche ed indurre una remissione completa. La fase di mantenimento fa uso di farmaci similari ma non cross-resistenti a quelli utilizzati nel periodo di induzione; lo scopo di questa fase \u00e8 quello di eliminare le cellule leucemiche residue (in particolare quelle che erano in fase G0 e che sono tornate a replicarsi). Alla fase di consolidamento si pu\u00f2 far seguire il trapianto di midollo osseo. Successivamente alla fase di consolidamento e/o al trapianto di midollo osseo si ha la fase di mantenimento; in questa fase si fa uso di farmaci citostatici per impedire l'insorgenza e/o la crescita di nuove cellule leucemiche.\nTalvolta, a seguito di un periodo di 6-12 mesi dalla remissione completa si pu\u00f2 effettuare una chemioterapia (fase di intensificazione) utilizzando farmaci a dosi pi\u00f9 elevate rispetto alla fase di induzione con lo scopo di eradicare un clone leucemico possibilmente sviluppatosi e non ancora rilevabile con le comuni indagini eseguite durante il follow-up.\nOggi sono in fase di studio numerosi farmaci a bersaglio molecolare ed anticorpi monoclonali che potrebbero ulteriormente migliorare la prognosi della leucemia mieloide acuta.\nUn menzione a parte merita il metodo di trattamento della Leucemia promielocitica acuta (M3). Come spiegato precedentemente, la leucemia promielocitica acuta \u00e8 caratterizzata dalla mutazione [t(15;17)(q22;q12)] e vanta un'alta percentuale di guarigione. La traslocazione fa s\u00ec che venga prodotto un gene ibrido PML/RAR-alfa: il gene RAR-alfa codifica per il recettore dell'acido retinoico (isotipo alfa). Normalmente questo legame fa s\u00ec che vengano trascritti frammenti di DNA implicati nella matuazione cellulare. Il gene di fusione impedisce la lettura di queste sequenze, anche nel caso in cui avvenga il legame tra acido retinoico ed il suo recettore. Somministrando alte dosi di acido retinoico \u00e8 possibile eludere il controllo negativo effettuato dal gene di fusione e permettere la maturazione cellulare. Se al trattamento con acido retinoico si aggiunge l'idrarubicina si ottengono percentuali di guarigione prossime al 100%.\nPazienti recidivanti dopo terapia con acido retinoico o che presentino una variante della M3 (M3v) con t(11;17) e t(5;17) non rispondono al trattamento con acido retinoico, tuttavia possono essere efficacemente trattati con il triossido di diarsenico (Trisenox) che \u00e8 in grado di indurre l'apoptosi tumorale.\nPrognosi.\nNon esistono criteri prognostici assoluti. La valutazione prognostica prende in considerazione l'et\u00e0 del soggetto, la modalit\u00e0 di insorgenza della patologia, la morfologia, il fenotipo e la citogenetica dei blasti, oltre alle mutazioni genetiche. Molti geni risultano essere importanti da analizzare: NPM1, CEBPA, FLT3, KIT ed altri ancora.\nLa leucemia ha prognosi pi\u00f9 sfavorevole nei soggetti che hanno pi\u00f9 di 60 anni.\nDal 1960, grazie a nuovi farmaci, \u00e8 migliorata arrivando ad una remissione completa nel 65-75% dei casi. Nei pazienti pediatrici nel 2015 la sopravvivenza a 5 anni oscillava tra il 75-95%, e al 50% nei casi di recidiva (50% delle prime diagnosi).\nGravidanza.\nLa leucemia \u00e8 raramente associata con la gravidanza, con circa solo 1 caso su 10.000 donne incinte. Il trattamento dipende principalmente dal tipo di leucemia. Le leucemie acute richiedono normalmente, un precoce trattamento aggressivo, nonostante i notevoli rischi di difetti nel feto e di aborto spontaneo, soprattutto se la chemioterapia viene somministrata durante il primo trimestre, il periodo evolutivamente pi\u00f9 sensibile."}
{"id": "2307267", "revid": "174925", "url": "https://it.wikipedia.org/wiki?curid=2307267", "title": "Isolani", "text": ""}
{"id": "2307270", "revid": "47767", "url": "https://it.wikipedia.org/wiki?curid=2307270", "title": "Agilo", "text": "Biografia.\nSant'Agilo fu un monaco discepolo di San Colombano a Luxeuil.\nBen presto Colombano intu\u00ec le sue enormi potenzialit\u00e0 missionarie ed evangelizzatrici e lo mand\u00f2 presso i Bavari dove convert\u00ec al Cristianesimo numerose popolazioni.\nRitornato a Luxeuil venne chiamato nel 636 da Audoeno di Rouen a reggere l'abbazia di Rebais presso Meaux nel territorio della Neustria, posta sempre sotto la regola dell'Ordine di San Colombano, di cui fu il primo abate.\nMori il 30 agosto 650 circa a Rebais.\nViene ricordato il 30 agosto."}
{"id": "2307280", "revid": "767487", "url": "https://it.wikipedia.org/wiki?curid=2307280", "title": "Francesco Maria Casini", "text": "Biografia.\nFrancesco Maria Casini nacque ad Arezzo l'11 novembre 1648, membro di una nobile famiglia cittadina locale.\nIntrapresi gli studi ecclesiastici, entr\u00f2 nell'Ordine dei frati minori cappuccini nel convento di Cortona nel 1662, ottenendo in seguito gli ordini sacri. Durante gli anni del suo sacerdozio, venne inviato sovente in Italia e Francia ove venne apprezzato nello specifico per la sua attivit\u00e0 oratoria e per la bellezza dei suoi sermoni.\nDivenuto professore di Teologia, divenne procuratore generale del suo ordine e predicatore ordinario di Sua Santit\u00e0 nel 1698. Nominato predicatore del Palazzo Apostolico durante il pontificato di Innocenzo XII, port\u00f2 i conforti a quest'ultimo papa quando questi si trovava in punto di morte.\nCreato cardinale per la sua pia opera dal successore al soglio pontificio, venne proclamato il 18 maggio 1712 e l'11 luglio di quello stesso anno ottenne la porpora ed il titolo cardinalizio di Santa Prisca.\nMor\u00ec a Roma il 14 febbraio 1719, nella camera da letto del suo palazzo romano, presso la chiesa dei Santi Angeli Custodi. La sua salma venne esposta nella chiesa dei cappuccini della Santissima Concezione di Roma, ove ebbero luogo i funerali il 17 febbraio di quello stesso anno. Venne sepolto in questa medesima chiesa."}
{"id": "2307285", "revid": "1915706", "url": "https://it.wikipedia.org/wiki?curid=2307285", "title": "Fentolamina", "text": "La fentolamina \u00e8 un antagonista \u03b1-adrenergico con stessa affinit\u00e0 per i recettori \u03b11 e \u03b12. Il farmaco possiede inoltre una peculiare attivit\u00e0 antagonista per i recettori serotoninergici e agonista per i recettori muscarinici e istaminici.\nFarmacocinetica.\nIl farmaco ha una bassa disponibilit\u00e0 orale; per questo viene preferenzialmente impiegato per via endovenosa e intramuscolare; ha una breve emivita (5-7 ore) dovuta allo spiccato metabolismo epatico.\nImpiego clinico.\nLa fentolamina non viene comunemente usata per il trattamento dell'ipertensione arteriosa in quanto possiede numerosi effetti collaterali. Pu\u00f2 essere utilizzata per la stabilizzazione pre-operatoria dei pazienti con feocromocitoma; analogamente, trova impiego nel controllo del feocromocitoma non chirurgicamente resecabile. Alcune formulazioni possono essere iniettate nei corpi cavernosi del pene e migliorare i casi di disfunzione erettile.\nPrincipali effetti collaterali.\nIn seguito all'uso di antagonisti \u03b1-adrenergici le reazioni comuni sono rappresentate da tachicardia, aritmia e cefalea, dovute all'innesco di meccanismi barocettivi riflessi. Inoltre, la fentolamina, possedendo anche uno spiccato antagonismo per i recettori \u03b12-adrenergici \u00e8 in grado stimolare il rilascio di catecolamine nelle giunzioni sinaptiche adrenergiche, con stimolazione dei recettori \u03b2-adrenergici cardiaci (non antagonizzati) e rinforzo del cronotropismo e inotropismo. La vasodilatazione del distretto venoso porta anche a fenomeni di ipotensione posturale. Ulteriori effetti collaterali possono essere la miosi e la congestione nasale.\nQuando somministrato per via intracavernosa (in genere in associazione alla papaverina), pu\u00f2 dare priapismo."}
{"id": "2307287", "revid": "599013", "url": "https://it.wikipedia.org/wiki?curid=2307287", "title": "Peter Niemeyer", "text": "Carriera.\nVive la sua prima parte di carriera in Olanda, al Twente. Nel gennaio del 2007 viene acquistato dal Werder Brema. Giocher\u00e0 diverse partite con la squadra riserve ma il 29 settembre 2007, nella partita vinta per 8-1 contro Arminia Bielefeld segner\u00e0 il gol di apertura ed il suo primo in Bundesliga."}
{"id": "2307316", "revid": "357738", "url": "https://it.wikipedia.org/wiki?curid=2307316", "title": "Amfotericina", "text": ""}
{"id": "2307317", "revid": "228587", "url": "https://it.wikipedia.org/wiki?curid=2307317", "title": "Indiana (disambigua)", "text": ""}
{"id": "2307326", "revid": "697352", "url": "https://it.wikipedia.org/wiki?curid=2307326", "title": "Empty Garden (Hey Hey Johnny)", "text": "Empty Garden (Hey Hey Johnny) \u00e8 un brano composto ed interpretato da Elton John; il testo \u00e8 di Bernie Taupin.\nIl brano.\nProveniente dall'album del 1982 \"Jump Up!\" (del quale costituisce la settima traccia), si caratterizza come un brano particolare nella discografia eltoniana; \u00e8 infatti dedicato a John Lennon, assassinato l'8 dicembre 1980 da un venticinquenne squilibrato. Elton aveva frequentato assiduamente Lennon negli ultimi anni, ed era persino divenuto il padrino di suo figlio Sean; le due rockstar avevano anche duettato insieme in un concerto del 1974 tenutosi al Madison Square Garden, in quella che sarebbe stata l'ultima apparizione dal vivo di Lennon. Il testo di Bernie, alla lettera \"Giardino Vuoto\", si riferisce presumibilmente al Central Park di New York, luogo dove l'ex-Beatle era solito recarsi. Quest'ultimo viene paragonato ad un giardiniere \"che sradicava le lacrime\ne coltivava un buon raccolto\"; secondo il biografo David Buckley, viene inoltre rappresentato come un bambino che \"non riesce ad uscire a giocare nel suo giardino vuoto\", invano richiamato dagli amici (\"Johnny, can't you come out to play in your Empty Garden?\"). Comunque, il titolo del brano potrebbe riferirsi anche al Madison Square Garden, dove, come gi\u00e0 detto, Elton John e John Lennon suonarono e duettarono insieme nel corso di uno storico concerto: in questo caso il verbo \"to play\" \u00e8 da intendersi come \"suonare\" e non come \"giocare\".\nLa melodia, dall'andatura lenta e malinconica, rispecchia adeguatamente il significato del testo, arricchita dalla drammaticit\u00e0 della voce di Elton.\nPer David Buckley, \"Empty Garden\" rappresenta uno dei migliori tributi mai composti; distribuita come singolo nel 1982, la canzone raggiunse la posizione numero 13 in classifica negli Stati Uniti. Il brano \u00e8 stato eseguito dal vivo per la prima volta ad un concerto del 1982 tenutosi al Madison Square Garden: nel pubblico, commosso fino alle lacrime, erano presenti anche Y\u014dko Ono e Sean Lennon. Un'altra importante esecuzione \u00e8 stata quella del monumentale concerto volto a celebrare i 60 anni di Elton John, tenutosi il 25 marzo 2007 sempre al Madison Square Garden; la canzone \u00e8 comunque raramente eseguita dal vivo, perch\u00e9 riporta alla mente di Elton troppi ricordi di John Lennon."}
{"id": "2307328", "revid": "287204", "url": "https://it.wikipedia.org/wiki?curid=2307328", "title": "Gianfrancesco Morosini", "text": ""}
{"id": "2307329", "revid": "252548", "url": "https://it.wikipedia.org/wiki?curid=2307329", "title": "Bill Bernbach", "text": ""}
{"id": "2307330", "revid": "186709", "url": "https://it.wikipedia.org/wiki?curid=2307330", "title": "Salernitanaudax", "text": ""}
{"id": "2307335", "revid": "252548", "url": "https://it.wikipedia.org/wiki?curid=2307335", "title": "Reclame", "text": ""}
{"id": "2307336", "revid": "299827", "url": "https://it.wikipedia.org/wiki?curid=2307336", "title": "Empty Garden", "text": ""}
{"id": "2307341", "revid": "1226", "url": "https://it.wikipedia.org/wiki?curid=2307341", "title": "Giovanni Francesco Morosini", "text": ""}
{"id": "2307345", "revid": "1226", "url": "https://it.wikipedia.org/wiki?curid=2307345", "title": "Gian Francesco Morosini", "text": ""}
{"id": "2307346", "revid": "1342471", "url": "https://it.wikipedia.org/wiki?curid=2307346", "title": "Pietro Mascagni", "text": "Mascagni visse a cavallo tra Ottocento e Novecento, occupando un posto di rilievo nel panorama musicale dell'epoca, soprattutto grazie al successo immediato e popolare ottenuto nel 1890 con la sua prima opera, \"Cavalleria rusticana\", adattamento dell'omonima novella di Giovanni Verga. In seguito Mascagni compose altre 15 opere che gli valsero una popolarit\u00e0 mondiale, insieme a pochi altri compositori. Tuttavia solo alcune di esse sono entrate stabilmente in repertorio, come ad esempio l\"'Iris\", che tocc\u00f2 la ragguardevole cifra di 800 produzioni.\nMascagni, inoltre, scrisse un'operetta, \"Si\", musica vocale, strumentale, nonch\u00e9 canzoni, romanze e composizioni per pianoforte. Compose anche musica sacra (ad esempio la Messa di Gloria), e fu il primo compositore italiano a scrivere per il cinema muto (\"Rapsodia satanica\", da Nino Oxilia). Da ultimo, non va dimenticato l'interessante esperimento di \"The Eternal City\", sorta di suite sinfonica, basata sulle musiche di scena del dramma omonimo, sulla scia degli analoghi lavori di Luigi Mancinelli (\"Cleopatra\", \"Messalina\").\nA Bagnara di Romagna \u00e8 presente il museo dedicato al Maestro Mascagni contenente molteplici oggetti di Mascagni (tra i tanti anche il suo pianoforte e la sua poltrona), ritratti, componimenti e circa 5.000 lettere d\u2019amore inviate da lui ad Anna Lolli dal 1910 al 1945.\nBiografia.\nLa nascita e le prime opere.\nPietro Mascagni nacque il 7 dicembre 1863 a Livorno, in piazza delle Erbe. Proveniva da una famiglia abbastanza rinomata nella citt\u00e0, ma di condizioni economiche non agiate, nonostante il padre fosse uno dei pi\u00f9 facoltosi e conosciuti panettieri del centro di Livorno. Dopo aver ultimato gli studi ginnasiali, ai quali affianc\u00f2 anche lo studio del pianoforte e dell'organo, dal 1876 si dedic\u00f2 agli studi musicali \u2013 contro la volont\u00e0 del padre\u00a0\u2013 seguendo gli insegnamenti di Alfredo Soffredini, fondatore dell'Istituto Musicale Livornese (in seguito dedicato a Mascagni), dove studi\u00f2 anche violino, contrabbasso e alcuni strumenti a fiato; con Soffredini, in particolare, studi\u00f2 armonia e contrappunto.\nLa sua prima composizione musicale, la romanza \"Duolo eterno!\", risale al 1878, seguita da altre come: \"Elegia\" per soprano, violino e pianoforte (1879), \"Ave Maria\" per soprano e pianoforte (1880), \"Pater Noster\" per soprano e quintetto d'archi (1880), \"Sinfonia in fa maggiore\" (1881). Nello stesso 1881 compose la cantata \"In filanda\", a quattro voci soliste, e nel 1882 la cantata \"Alla gioia\", su testo di Friedrich Schiller. Trasferitosi a Milano per studiare al Conservatorio con Amilcare Ponchielli e Michele Saladino, Mascagni condivise una stanza in affitto con Giacomo Puccini, pi\u00f9 anziano di lui di cinque anni, condividendone povert\u00e0 e gioie. In Conservatorio, per\u00f2, Mascagni si trov\u00f2 presto in difficolt\u00e0: i metodi e i contenuti della disciplina musicale impartita dai docenti si scontravano col suo temperamento e con la sua musica pi\u00f9 moderna, anche se aveva Amilcare Ponchielli dalla sua parte. Nel 1885 Mascagni abbandon\u00f2 il Conservatorio di Milano (e gli studi di musica), unendosi a compagnie d'operetta come direttore d'orchestra. Nel dicembre 1886, in \"tourn\u00e9e\" con la compagnia Maresca, fece tappa a Cerignola (FG), dove il sindaco allora in carica (il commendatore Cannone) invit\u00f2 lui e la futura moglie, Argenide Marcellina Carbognani (Lina, che sposer\u00e0 il 7 febbraio 1889), a fermarsi, offrendogli di dirigere la neonata Filarmonica locale. Nella cittadina dauna Mascagni rester\u00e0, salvo momentanee assenze per concerti e impegni artistici, nella casa di via Assunta, sino al 1895, componendo ben cinque opere - \"Cavalleria rusticana\", \"L'amico Fritz\", \"I Rantzau\", \"Guglielmo Ratcliff\" e \"Silvano\" - e dando lezioni di musica e canto.\n\"Cavalleria rusticana\" e \"Iris\".\nNel luglio del 1888 s'iscrisse ad un concorso, indetto dalla casa editrice Sonzogno, per un'opera in un singolo atto. Mascagni chiese al suo amico Giovanni Targioni-Tozzetti, poeta e professore di letteratura all'Accademia Navale di Livorno, di scrivere un libretto. Targioni-Tozzetti scelse \"Cavalleria rusticana\" (un dramma scenico che Giovanni Verga aveva tratto dalla sua omonima novella), avvalendosi della collaborazione di Guido Menasci. L'opera, che fu completata l'ultimo giorno valido per l'iscrizione al concorso, si piazz\u00f2 tra le prime tre (su 73 partecipanti), insieme al \"Rudello\" di Vincenzo Ferroni e a \"Labilia\" di Nicola Spinelli, e il 17 maggio 1890 \"Cavalleria rusticana\" debutt\u00f2 al Teatro Costanzi di Roma, ottenendo un successo clamoroso di pubblico e vincendo il concorso. Il successo, a quel punto, si ripet\u00e9 in ogni teatro nel quale venne da allora rappresentata. L'anno seguente, 1891, vide il debutto di un'altra opera (sempre al Costanzi di Roma), \"L'amico Fritz\". Nel frattempo, per\u00f2, a turbare la gioia di Mascagni per i suoi primi successi intervenne Giovanni Verga il quale, non soddisfatto dell'offerta di Sonzogno per i diritti di adattamento della sua novella, apr\u00ec una causa per plagio, sostenendo, fra l'altro, di non avere mai concesso ufficialmente il permesso all'adattamento, ma solo un generico assenso ad un'informale richiesta del musicista. La causa fu vinta da Verga: lo scrittore siciliano ottenne un lauto risarcimento (il 25% degli utili derivanti dalla rappresentazione dell'opera), che gli garant\u00ec per un certo tempo una discreta tranquillit\u00e0 finanziaria.\nNegli anni successivi, Mascagni inizi\u00f2 a collaborare con Luigi Illica, gi\u00e0 librettista di Catalani, Giordano e Puccini, per la stesura dell\"Iris\", commissionata dall'editore Ricordi. Contemporaneamente alla composizione di \"Iris\", Illica e Mascagni lavorarono insieme ad un altro progetto, \"Le maschere\", stavolta per Casa Sonzogno. Nel frattempo continu\u00f2 col suo lavoro di direttore d'orchestra, dirigendo, tra l'altro, sei concerti alla Scala di Milano, tra cui la \"Patetica\" di P\u00ebtr Il'i\u010d \u010cajkovskij, inedita in Italia, e una propria composizione per soprano e orchestra, il poema sinfonico \"A Giacomo Leopardi\", scritto per il centenario della nascita del poeta. Nel novembre del 1898 fu di nuovo al Teatro Costanzi di Roma per dirigere la prima di \"Iris\".\nLa fama mondiale.\nDal 1899 al 1900 le sue \"tourn\u00e9e\" in qualit\u00e0 di direttore d'orchestra lo portarono a Pietroburgo, Vienna e negli Stati Uniti. Dopo il debutto poco lusinghiero de \"Le Maschere\" (1901), che avevano esordito in contemporanea in ben sei citt\u00e0 diverse (Roma, Milano, Venezia, Torino, Genova, Verona), il compositore livornese and\u00f2 a Vienna su invito di Gustav Mahler, dove, al Teatro Imperiale, diresse il \"Requiem\" di Giuseppe Verdi per ricordare la recente scomparsa del musicista emiliano. Seguirono altre tourn\u00e9e in Europa e negli Stati Uniti, fino a che, nel 1903, assunse la carica di direttore della \"Scuola Nazionale di Musica\" di Roma, alla quale affianc\u00f2, a partire dal 1909, anche la direzione artistica del Teatro Costanzi di Roma. Questo doppio incarico non imped\u00ec a Mascagni di continuare i suoi viaggi di lavoro per il mondo, comprese due tourn\u00e9e in Sud America durate diversi mesi.\nNel 1927 Mascagni ricevette la delega dal governo, in qualit\u00e0 di rappresentante dell'Italia, in occasione delle celebrazioni per il centenario della morte di Ludwig Van Beethoven che ebbero luogo a Vienna. Due anni dopo, nel 1929, alla fondazione della Reale Accademia d'Italia, Mascagni venne incluso tra gli Accademici, insieme, tra gli altri, a Luigi Pirandello, Guglielmo Marconi, Gabriele d'Annunzio ed Enrico Fermi; nel 1932 si iscrisse al Partito Nazionale Fascista.\nIl 16 gennaio 1935 venne rappresentata alla Scala \"Nerone\", l'ultima sua fatica, su libretto del sempre fedele Targioni-Tozzetti. In occasione del cinquantenario di \"Cavalleria rusticana\" (1940), l'opera fu incisa su disco. L'anno successivo, 1941, diresse le celebrazioni per il cinquantenario dell\"Amico Fritz\", col tenore mascagnano Ferruccio Tagliavini. Tra il 1943 e il 1944, ormai ottantenne, Mascagni termin\u00f2 la sua carriera di direttore al Teatro Adriano di Roma. Gi\u00e0 nel 1943, subito dopo il bombardamento di Roma, in una sua lettera ad Anna Lolli scriveva: \u00abRendiamo grazie a Dio, il Fascismo \u00e8 finito! Il sole della libert\u00e0 splende su di noi!\u00bb.\nMalgrado ci\u00f2 va ricordato che \u00abAl crollo del Regime, nel 1943, Mascagni aveva ricevuto dai \"fondi segreti\" di Mussolini 1.290.000 lire: per l'epoca, una somma enorme\u00bb (pari a 428.571 euro odierni). \u00ab[\u2026] Soggiornava in un Grand Hotel romano, disseminando sospetti e attizzando zizzanie tra i colleghi\u2026\u00bb.\nMorte.\nPietro Mascagni mor\u00ec nel suo appartamento al Grand Hotel Plaza di Roma (sua residenza stabile dal 1927) il 2 agosto del 1945: il Presidente del Consiglio dell'epoca, Ferruccio Parri, gli neg\u00f2 i funerali di Stato. Radio Mosca fece un minuto di silenzio e la folla si accalc\u00f2 per omaggiare la salma. Ancora oggi si pu\u00f2 visitare il suo sepolcro al cimitero della Misericordia di Livorno, dove le sue spoglie furono trasferite nel 1951.\nMusica.\nDal punto di vista stilistico, la musica di Mascagni \u00e8 spesso definita esasperata, sia per la propensione verso gli acuti, che per il largo uso ch'egli fa del declamato. In realt\u00e0, ci\u00f2 riguarda una parte della sua produzione operistica (specialmente l'ultima fatica, il \"Nerone\"), ovvero quella finale, quando si era gi\u00e0 in pieno clima espressionista. Nei primi lavori (\"Cavalleria\", \"Amico Fritz\", \"Ratcliff\", \"Iris\", \"Maschere\" e \"Rantzau\") \u00e8 invece vivo uno stile fine, ma decadente, che riaffiora similmente nella poesia e nella pittura di quel tempo. L'unica vera e propria opera verista di Mascagni, insomma, fu \"Cavalleria\", il cui successo venne poi emulato da Ruggero Leoncavallo con i \"Pagliacci\". Quanto a Umberto Giordano, che spesso viene definito compositore verista (e giustamente, per opere minori come \"Mala vita\"), il suo stile \u00e8 assai pi\u00f9 vicino a Giacomo Puccini che a Mascagni. In sintesi, al di l\u00e0 dello stile dei musicisti coetanei di Mascagni (la cosiddetta \"Giovane Scuola Italiana\"), l'opera italiana, a cavallo tra Otto e Novecento, non fu interamente verista. Vi fu - \u00e8 vero - un gran successo del verismo, specie dopo \"Cavalleria\", ma ben presto, gi\u00e0 dal 1896, quest'ultimo cedette il posto all'opera decadente (che comprendeva il simbolismo, l'esotismo e il dannunzianesimo) e, pi\u00f9 tardi, a quella espressionista; di tutti questi stili, Mascagni si fece grande ambasciatore, dando prova di grande coraggio (nonch\u00e9 di spirito eclettico), anche se spesso mal compreso.\nMascagni e il cinema.\nPietro Mascagni compose la \"Rapsodia satanica\" per l'omonimo film di Nino Oxilia del 1917, pellicola caratterizzata dall'ambizioso tentativo di fondere le arti e realizzare l' \"Opera d'Arte Totale\" teorizzata dal compositore Richard Wagner. (Vedasi Irene Lottini, \"Satan's Rhapsody\", in Louis Bayman, \"World Directory Cinema: Italy\", Intellect Books, 2011).\nNel centenario del colossal del cinema muto \"Cabiria\", anche \"Rapsodia satanica\" \u00e8 stato proiettato all'Auditorium Rai di Torino, con la musica di Mascagni eseguita dall'Orchestra sinfonica Nazionale della Rai (21 giugno 2014). Lo stesso giorno \u00e8 stata ripubblicata la prima raccolta di poesie di Nino Oxilia, \"Canti brevi\", del 1909.\nParte della colonna sonora del terzo capitolo de \"Il Padrino\" \u00e8 tratta da \"Cavalleria rusticana\". Inoltre, nel film, il figlio di Michael Corleone debutta come tenore proprio nella parte di Turiddu, al Teatro Massimo di Palermo, e durante lo svolgimento dell'opera avviene la strage nella quale rimangono coinvolti pi\u00f9 criminali. All'uscita da teatro verr\u00e0 uccisa anche la figlia di Michael.\nL'Intermezzo di \"Cavalleria rusticana\", l'Intermezzo di \"Guglielmo Ratcliff\" e il notturno/barcarola di \"Silvano\" sono stati ripresi da Martin Scorsese come colonna sonora del film \"Toro scatenato\". Sulla vita di Mascagni nel 1952 venne realizzato un film, \"Melodie immortali\" diretto da Giacomo Gentilomo, dove il compositore livornese viene impersonato da Pierre Cressoy.\nMascagni \"one opera man\".\nMascagni \u00e8 definito \u201cone opera man\u201d, ovvero un compositore che ha creato soltanto un'opera lirica di successo, alla stregua, per esempio, di Ruggero Leoncavallo, con \"Pagliacci\", di Umberto Giordano, con \"Andrea Ch\u00e9nier\", o di Francesco Cilea, con \"Adriana Lecouvreur\". Le ragioni di tale marginalizzazione sono ancora oggi argomento di dibattito. Certamente a suo favore non gioc\u00f2 l'adesione al fascismo, che gli alien\u00f2 molte simpatie nel dopoguerra. Ma bisogna anche rimarcare - a onor del vero - che anche Luigi Pirandello, come Mascagni, ha avuto le medesime frequentazioni, ma non per questo la sua carriera letteraria ne ha risentito.\nSi \u00e8 imputato allora, a Mascagni, l'errore di non aver cavalcato a sufficienza il successo di \"Cavalleria Rusticana\", presentando come opera successiva un idillio come \"L'amico Fritz\", seguita poi dai temi romantici del \"Guglielmo Ratcliff.\" Questa continua sperimentazione, alla fine, non ha potuto che nuocergli, non incontrandosi spesso con i gusti del pubblico e della critica. Se per esempio un'opera come l\"Iris\" (1898) ha introdotto nella musica lirica i temi cari all'Orientalismo, ben prima di \"Madama Butterfly\" (1904), il fatto di indugiare pi\u00f9 al simbolismo che alla drammaturgia l'ha comunque penalizzata rispetto all'opera pucciniana. Lontani da \"Cavalleria\" sono sicuramente l'opera buffa \"Le maschere\", ma anche il dannunzianesimo di \"Zanetto\", \"Isabeau\" e \"Parisina\". Questo eclettismo non gli ha certo giovato in termini di accessibilit\u00e0 delle sue opere, che evidenziano varie difficolt\u00e0 quanto ad esecuzione e ruoli. Il risultato, perci\u00f2, \u00e8 che pochi interpreti negli ultimi anni vi si sono cimentati con successo.\nLa possibilit\u00e0 di riconquistare il pubblico ci fu, se vogliamo, ma non venne comunque sfruttata dal compositore. Dopo \"Guglielmo Ratcliff\" (1895), l'editore Ricordi cerc\u00f2 infatti di riconvertire Mascagni al verismo, proponendogli un libretto tratto dalla novella \"La lupa\" di Giovanni Verga. Mascagni per\u00f2 rifiut\u00f2, preferendo continuare il suo percorso avventuroso ed eclettico. Nasceranno, perci\u00f2, il neomedievalismo di \"Zanetto\" (1896) e l'esotismo/simbolismo di \"Iris\" (1898). La successiva scelta di puntare tutto, per il rilancio della sua carriera, sull'opera buffa \"Le maschere\" si rivel\u00f2 rovinosa; in questo caso le sue incertezze emersero prepotentemente, tanto da spronarlo ad una continua opera di revisione di questo lavoro, anche a distanza di trent'anni. Messo in un angolo sia da Sonzogno che da Ricordi, dovette consolarsi con un editore francese.\nLa valorizzazione di Mascagni, al di fuori di \"Cavalleria Rusticana\", non c'\u00e8 quasi mai stata nei teatri lirici italiani ed internazionali, ma \u00e8 avvenuta paradossalmente al cinema (nelle colonne sonore di certi film di Hollywood) o alle Olimpiadi di Roma del 1960, con l'Inno del Sole dell\"'Iris\" innalzato ad inno ufficiale della manifestazione. Va comunque rimarcato che in tempi recenti, grazie soprattutto a molte case discografiche \"minori\", sono state commercializzate varie incisioni di opere mascagnane piuttosto rare, come i \"Rantzau, Silvano, Zanetto, Lodoletta, Amica,\" per non parlare dell'interessante incisione (1999) di \"Parisina\", con protagonista Denia Mazzola Gavazzeni. In quest'edizione, va detto, la partitura \u00e8 assai mutilata rispetto all'originale (prassi peraltro gi\u00e0 avviata da Mascagni stesso, subito dopo la prima assoluta del 1913), ma l'operazione pu\u00f2 sostanzialmente definirsi riuscita, quantomeno nell'intento di divulgare un'opera che - assieme a \"Cavalleria\" - \u00e8 il capolavoro di Mascagni, nonch\u00e9 una delle maggiori espressioni del decadentismo italiano d'inizio 900, al pari della \"Butterfly\" pucciniana, o della \"Francesca da Rimini\" di Riccardo Zandonai.\nLa vita privata.\nLa vita sentimentale di Mascagni fu a tratti burrascosa. Sposatosi in giovane et\u00e0 con la parmigiana Lina Carbognani, si infatu\u00f2 poi, nel 1910, di una sua corista, Anna Lolli. La relazione rimase clandestina, ma fu vissuta intensamente dal maestro livornese, che scrisse pi\u00f9 di quattromila lettere alla sua amata.\nMascagni fu un artista molto famoso non soltanto per le opere da lui scritte, o per la sua attivit\u00e0 di direttore d'orchestra, ma anche perch\u00e9 fu un personaggio alla moda. Strinse amicizia con pittori come Giovanni Fattori, Gaetano Previati, Plinio Nomellini ed ebbe un rapporto molto stretto con D'Annunzio, che prima lo critic\u00f2 duramente (nel 1892 lo defin\u00ec \"un capobanda\"), poi lo esalt\u00f2, e infine collabor\u00f2 con lui (per la gi\u00e0 citata \"Parisina\").\nL'iconografia classica immortala Mascagni con il consueto sigaro toscano tra le labbra e la folta capigliatura che lo ha fatto diventare famoso: il cosiddetto taglio alla Mascagni.\nOnorificenze.\nPietro Mascagni venne anche nominato cittadino onorario della citt\u00e0 di Pisa, per l'entusiasmo popolare che scatenavano le sue performance al Teatro Nuovo (poi Verdi), nonch\u00e9 per l'impegno profuso nella diffusione della cultura musicale."}
{"id": "2307352", "revid": "124417730", "url": "https://it.wikipedia.org/wiki?curid=2307352", "title": "Live in Stuttgart 1993", "text": "Live in Stuttgart \u00e8 un album live dei Deep Purple registrato nel 1993 durante il tour che promuoveva l'uscita dell'album in studio \"The Battle Rages On...\", e pubblicato nel 2007.\nIl live contiene pezzi storici della band e pezzi pi\u00f9 recenti, ed \u00e8 uno degli ultimi concerti con un ispirato Ritchie Blackmore alla chitarra (cercher\u00e0 poi di resuscitare i Rainbow e in seguito continuer\u00e0 la sua carriera nei Blackmore's Night). Infatti per concludere il tour i Deep Purple lo sostituirono con Joe Satriani.\nIl disco, oltre ad essere la promozione di \"The Battle Rages on...\", \u00e8 l'ultimo saluto ai fan tedeschi dei Deep Purple da parte di Ritchie Blackmore, che mette in mostra le sue doti con la sua Fender Stratocaster. Tra gli altri membri da citare le performance di Ian Gillan, la cui voce non sembra risentire del lungo tour. Molti pezzi sono in comune con l'album \"Come Hell or High Water\" - un live dello stesso anno -, ma nella grande maggioranza di quelli in questa versione, la jam sul palco dura pi\u00f9 a lungo.\nFormazione.\nMark II"}
{"id": "2307354", "revid": "574302", "url": "https://it.wikipedia.org/wiki?curid=2307354", "title": "Chicago Film Critics Association Awards 1999", "text": "La cerimonia di premiazione della 12\u00aa edizione dei Chicago Film Critics Association Awards si \u00e8 tenuta nel Park West Theatre di Chicago, Illinois, il 13 marzo 2000, per premiare i migliori film prodotti nell'anno 1999. Per condurre la serata \u00e8 stato, nuovamente, scelto l'attore statunitense Tom Dreesen.\nVincitori e candidati.\nI vincitori sono indicati in grassetto."}
{"id": "2307355", "revid": "322880", "url": "https://it.wikipedia.org/wiki?curid=2307355", "title": "Marcello Durazzo (cardinale)", "text": "Biografia.\nMarcello Durazzo nacque a Genova nel 1633 da una nobilissima famiglia della Repubblica genovese che aveva annoverato molti personaggi di spicco tra le proprie schiere, primo tra tutti suo padre, Cesare Durazzo, che era doge di Genova e aveva sposato Giovanna Cervetto. Era inoltre nipote del cardinale Stefano Durazzo.\nCon l'intento di intraprendere la carriera ecclesiastica, si iscrisse all'Universit\u00e0 di Perugia ove ottenne il dottorato \"in utroque iure\".\nSuccessivamente venne nominato protonotario apostolico partecipante dal 31 gennaio 1660, divenendo quindi governatore di Rimini dal 1662 al 1663. Governatore di Fano nel 1663, divenne vice-legato a Bologna tra il 1664 e il 1666. Governatore di Ancona dal 30 settembre 1666 al 1668, divenne quindi governatore delle province di Campagna e Marittima dal 18 aprile al novembre 1668. Venne infine nominato governatore di Viterbo il 14 dicembre 1668, passando poi al governatorato di Perugia dal 18 luglio 1670 al 4 maggio 1671. Venne nominato nel 1671 Referendario del Tribunale della Segnatura Apostolica, ricevendo solo allora gli ordini sacri.\nEletto arcivescovo titolare di Calcedonia il 4 maggio 1671, divenne nunzio apostolico nel Ducato di Savoia dal 17 giugno di quello stesso anno sino al 1672 quando, il 28 giugno, venne nominato assistente al Trono Pontificio. Visitatore apostolico e governatore a Loreto dal 1672, divenne vice-legato ad Avignone dal 19 agosto 1672. Nominato nunzio apostolico in Portogallo dal 12 aprile 1673, pass\u00f2 alla nunziatura nel Regno di Spagna a partire dal 5 maggio 1685.\nCreato cardinale presbitero nel concistoro del 2 settembre 1686, divenne abate commendatario di Malignano (Cremona) a partire da quello stesso 1686. Trasferito da titolare ad arcivescovo ordinario alla sede di Carpentras, divenne conte del Contado Venassino, con il titolo personale di arcivescovo, il 10 novembre 1687.\nNon prese parte al conclave del 1689 che elesse papa Alessandro VIII, ricevendo solo successivamente la porpora cardinalizia e il titolo di Santa Prisca, il 14 novembre 1689. Trasferito nuovamente alla sede episcopale di Ferrara dal 27 novembre 1690 mantenne anche in questo caso il titolo personale di arcivescovo. Prese parte al conclave del 1691 che elesse a pontefice Innocenzo XII e venne quindi trasferito con i propri incarichi pastorali alla sede di Spoleto dal 27 agosto 1691, sempre con il titolo personale di arcivescovo.\nNominato legato a Bologna dal 28 settembre 1693, diede le proprie dimissioni dalla reggenza della diocesi di Spoleto il 7 febbraio 1695 e si trasfer\u00ec alla sede episcopale di Faenza dall'11 novembre 1697, conservando sempre il titolo di arcivescovo.\nDopo aver partecipato al conclave del 1700 che elesse a pontefice Clemente XI, opt\u00f2 per il titolo di San Pietro in Vincoli il 21 febbraio 1701, divenendo in seguito legato in Romagna il 6 giugno 1701, rimanendo in carica sino al 1706.\nMarcello Durazzo mor\u00ec il 27 aprile 1710, alle 17.00, nel suo palazzo episcopale di Faenza, mentre la sua salma venne poi esposta alla pubblica venerazione e sepolta nella cattedrale cittadina.\nSuccessione apostolica.\nLa successione apostolica \u00e8:"}
{"id": "2307364", "revid": "144796", "url": "https://it.wikipedia.org/wiki?curid=2307364", "title": "Gilberto Borromeo", "text": ""}
{"id": "2307366", "revid": "144796", "url": "https://it.wikipedia.org/wiki?curid=2307366", "title": "Luigi Alessandro Homodei", "text": ""}
{"id": "2307379", "revid": "287204", "url": "https://it.wikipedia.org/wiki?curid=2307379", "title": "Yojiro Takita", "text": ""}
{"id": "2307381", "revid": "287204", "url": "https://it.wikipedia.org/wiki?curid=2307381", "title": "Fenossibenzamina", "text": "La fenossibenzamina \u00e8 un antagonista \u03b1 adrenergico caratterizzato dalla capacit\u00e0 di bloccare irreversibilmente i recettori \u03b11 e \u03b12 adrenergici (maggiore affinit\u00e0 per \u03b11); possiede inoltre la capacit\u00e0 di bloccare i recettori per l'acetilcolina, per la serotonina e per l'istamina (sottotipo H1).\nFarmacocinetica.\nBench\u00e9 non sia nota la biodisponibilit\u00e0 orale (si presuppone sia comunque bassa), il farmaco viene impiegato preferenzialmente per questa via. L'emivita \u00e8 strettamente correlata alla condizione di antagonismo recettoriale irreversibile, presupponendo la neosintesi recettoriale per il ritorno allo stato fisiologico.\nFarmacodinamica.\nIl blocco irreversibile dei recettori \u03b1 adrenergici \u00e8 dovuto alla liberazione di etilenimmonio, un intermedio reattivo della fenossibenzamina in grado di legarsi covalentemente ai recettori impedendone la funzione.\nImpiego clinico.\nLa fenossibenzamina non viene utilizzata per il controllo dell'ipertensione arteriosa essenziale. Trova impiego nella stabilizzazione pre-operatoria del feocromocitoma o nel trattamento dei casi non resecabili. La terapia deve iniziare con dosi di 10-20 mg al giorno fino a raggiungere dosi comunque inferiori ai 100mg e comunque in grado di garantire un notevole controllo pressorio.\nPrincipali effetti collaterali.\nL'ipotensione ortostatica secondaria alla vasodilatazione del distretto venoso \u00e8 marcata; possono comparire tachicardia compensatoria e aritmie. La fenossibenzamina \u00e8 in grado di oltrepassare la barriera emato-encefalica e provocare nausea, affaticamento e sedazione dovuti al blocco dei recettori adrenergici del sistema nervoso centrale. Ulteriori effetti avversi sono la miosi e la congestione nasale.\nStereoisomerismo.\nLa fenossibenzamina contiene uno stereocentro, quindi ci sono due enantiomeri, la (\" R \") - forma e la (\" S \") - forma. Tutti i preparati commerciali contengono il farmaco come racemo."}
{"id": "2307384", "revid": "204012", "url": "https://it.wikipedia.org/wiki?curid=2307384", "title": "Leucemia acuta mieloide", "text": ""}
{"id": "2307391", "revid": "889336", "url": "https://it.wikipedia.org/wiki?curid=2307391", "title": "Kevin Hart", "text": ""}
{"id": "2307397", "revid": "1613450", "url": "https://it.wikipedia.org/wiki?curid=2307397", "title": "Benjamin Sadler", "text": "Biografia.\nDi madre inglese e padre tedesco, si \u00e8 trasferito in Germania all'et\u00e0 di sei anni. Ha studiato alla Royal Academy of Dramatic Arts di Londra, al Stella Adler Workshop e al Susan Batson Workshop, entrambe di New York. \nAttualmente vive a Berlino."}
{"id": "2307406", "revid": "43530", "url": "https://it.wikipedia.org/wiki?curid=2307406", "title": "Amminoacidi", "text": ""}
{"id": "2307408", "revid": "767487", "url": "https://it.wikipedia.org/wiki?curid=2307408", "title": "Valerio di Leuconay", "text": "Biografia.\nFattosi religioso in giovane et\u00e0, entr\u00f2 nel monastero di Luxeuil nel 594, dove fu discepolo di san Colombano. Ben presto Colombano intu\u00ec le sue enormi potenzialit\u00e0 missionarie ed evangelizzatrici e lo mand\u00f2 in missione dove Valerio convert\u00ec al Cristianesimo vaste popolazioni ed attrasse numerosi compagni alla vita eremitica. Si dedic\u00f2 alla predicazione missionaria, combatt\u00e9 l'idolatria e le superstizioni. Nel 611 fond\u00f2 un romitorio a Leuconay, presso Amiens, che in seguito divenne l'abbazia di Saint-Valery-sur-Somme.\nMori il 12 dicembre di un anno tra il 619 e il 622 a Leuconay. Le sue reliquie furono conservate a riparo dai pagani dal vescovo di Amiens fino al 628, quando fu costruita una cappella di venerazione, il 1\u00b0 di aprile. A difesa dai profanatori, gran parte delle reliquie furono messe in salvo nel IX secolo a Novalesa (Val di Susa, in Piemonte). Quindi, sempre a difesa dalle scorribande saracene, nel 906 furono nascoste presso Sant'Andrea, a Torino (oggi Santuario della Consolata), dove sono tuttora conservate.\nCulto.\nViene ricordato sia il 12 dicembre che il 1\u00ba aprile: dal Martirologio Romano: \u00abA \"Lauconne\" presso Amiens in Francia, san Valerico, sacerdote, che attrasse non pochi compagni alla vita eremitica\u00bb."}
{"id": "2307419", "revid": "1149807", "url": "https://it.wikipedia.org/wiki?curid=2307419", "title": "Francisco Cajigal de la Vega", "text": "Biografia.\nCajigal fu tenente generale dell'esercito reale, e cavaliere dell'Ordine di Santiago. Fu nominato governatore di Cuba nel 1747.\nEra ancora governatore nel 1760, al tempo della morte del precedente vicer\u00e9, Agust\u00edn de Ahumada y Villal\u00f3n. La Audiencia aveva una lettera sigillata da aprire dopo la morte di Ahumada, nella quale veniva nominato Cajigal come successore ad interim. Salp\u00f2 da L'Avana verso Veracruz il 28 marzo 1760. Rimase a Veracruz pochi giorni in attesa dell'arrivo del mezzo che lo avrebbe condotto a Citt\u00e0 del Messico. Fece l'entrata solenne in citt\u00e0 il 28 aprile 1760 assumendo i poteri.\nLavor\u00f2 per la riforma della tesoreria. Rimosse le tasse di vendita sui prodotti in ferro ed acciaio per stimolare la costruzione e l'estrazione di questi metalli. Per poter aumentare le entrate vendette il monopolio della produzione di carte da gioco, e diede in appalto la riscossione delle tasse a Veracruz per cinque anni. Altre misure incentivarono l'economia di \"La Florida\" e Panzacola.\nAument\u00f2 l'esercito regolare della Nuova Spagna portandolo a 2921 uomini. Nomin\u00f2 il proprio figlio, Juan Manuel, comandante della cavalleria delle guardie vicereali.\nCon l'ascesa di Carlo III al trono spagnolo fu dichiarata un'amnistia generale. In Nuova Spagna, furono in molti a non essere liberati a causa di varie eccezioni alla regola.\nQuesto vicer\u00e9 non era considerato un uomo molto onorevole. Insistette per avere un alto salario (circa 40000 pesos l'anno) e grandi spese per il viaggio di ritorno dal Messico a L'Avana (6000 pesos).\nLasci\u00f2 il governo della Nuova Spagna in mano al proprio successore, Joaqu\u00edn de Montserrat, il 5 ottobre 1760, e torn\u00f2 a L'Avana dove riprese il vecchio incarico."}
{"id": "2307439", "revid": "124657408", "url": "https://it.wikipedia.org/wiki?curid=2307439", "title": "Simeone Tagliavia d'Aragona", "text": "Biografia.\nSimeone Tagliavia d'Aragona nacque il 20 maggio 1550 al Castello di Veziano, feudo della sua famiglia, in Sicilia, diocesi di Mazara. Era figlio di Carlo Tagliavia d'Aragona, duca di Terranova, principe di Castelvetrano, vicer\u00e9 di Sicilia e Catalogna, e di Margherita Ventimiglia. Era inoltre pronipote di Pietro Tagliavia d'Aragona (1553). Viene talvolta indicato nelle varianti di Simone o d'Aragonia.\nIntrapresi gli studi ecclesiastici, si iscrisse all'Universit\u00e0 di Alcal\u00e1 de Henares, ottenendo il dottorato in teologia e filosofia, trasferendosi in Spagna all'et\u00e0 di 17 anni.\nAncora giovane, qui divenne abate e solo successivamente ottenne gli ordini ecclesiastici.\nCreato cardinale diacono nel concistoro del 12 dicembre 1583, non prese parte al conclave del 1585 che elesse papa Sisto V, ma ricevette la porpora cardinalizia e la diaconia di Santa Maria degli Angeli il 20 maggio 1585. Nominato Vice-protettore di Spagna per conto della Santa Sede nel maggio di quello stesso anno, partecip\u00f2 al primo conclave del 1590 che elesse papa Urbano VII, partecipando dopo poco tempo anche al secondo conclave che elesse papa Gregorio XIV. Nel 1591 prese parte al conclave che elesse papa Innocenzo IX e l'anno successivo a quello che elesse papa Clemente VIII. Opt\u00f2 quindi per il titolo di Sant'Anastasia il 9 dicembre 1592, cambi\u00f2 poi in favore del titolo di San Girolamo degli Schiavoni il 18 agosto 1597 e poi per quello di Santa Prassede dal 21 febbraio 1600. Eletto cardinale protopresbitero, opt\u00f2 per il titolo di San Lorenzo in Lucina il 30 agosto 1600.\nOltre alla carriera ecclesiastica, in questo periodo scrisse libri su temi ecclesiastici, pubblicando le \"Constitutiones pro cleri et populi reformatione\", i \"Sermones sacri in synodis habiti\" e la \"Explanatio nonullorum decretorum pontificium\", tutti di stampo controriformista, in piena armonia con il clima post-tridentino.\nPer il suo impegno a favore della controriforma e per i suoi meriti, venne eletto cardinale-vescovo di Albano il 17 giugno 1602, venendo quindi consacrato vescovo. Successivamente, il 19 febbraio 1603, pass\u00f2 alla sede suburbicaria di Sabina.\nSimeone Tagliavia d'Aragona mor\u00ec il giorno del suo 54\u00ba compleanno, il 20 maggio 1604 a Roma e venne sepolto nella Chiesa del Ges\u00f9 di Roma, affidata ai gesuiti dei quali era stato fervente sostenitore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2307441", "revid": "729019", "url": "https://it.wikipedia.org/wiki?curid=2307441", "title": "Julita", "text": "Julita \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nJulita \u00e8 formata da 26 baranggay:"}
{"id": "2307446", "revid": "287204", "url": "https://it.wikipedia.org/wiki?curid=2307446", "title": "Division 1 2006-2007 (calcio a 5)", "text": "La Division 1 2006-2007 \u00e8 stata la 16\u00aa edizione della massima serie del campionato belga di calcio a 5. Organizzata dalla URBSFA/KBVB, la stagione regolare \u00e8 iniziata l'8 settembre 2006 e si \u00e8 conclusa il 4 maggio 2007, prolungandosi fino al 25 maggio con la disputa dei play-off. La competizione \u00e8 stata vinta per la prima volta dal ."}
{"id": "2307449", "revid": "1005847", "url": "https://it.wikipedia.org/wiki?curid=2307449", "title": "Urab\u00e1 Antioquia", "text": "Urab\u00e1 Antioquia \u00e8 una sottoregione (Provincia) ad uso statistico e senza poteri amministrativi del dipartimento di Antioquia. La provincia \u00e8 costituita da 12 comuni di cui il pi\u00f9 popoloso \u00e8 quello di Apartad\u00f3.\nGeografia fisica.\nGran parte della zona settentrionale della provincia fa parte della regione caraibica della Colombia, le cui rive sono bagnate dal Mar dei Caraibi."}
{"id": "2307452", "revid": "228587", "url": "https://it.wikipedia.org/wiki?curid=2307452", "title": "Ph di viraggio", "text": ""}
{"id": "2307453", "revid": "1812835", "url": "https://it.wikipedia.org/wiki?curid=2307453", "title": "Modelli Higgsless", "text": "In fisica delle particelle, i modelli Higgsless sono modelli che non richiedono bosoni di Higgs per la consistenza teorica e fenomenologica, o in cui i campi di Higgs non sono campi fondamentali e quindi non hanno una natura dinamica.\nEssi prevedono con diverse modalit\u00e0 una rottura dinamica della simmetria elettrodebole derivante in generale dall'introduzione di settori fortemente interagenti, con conseguente generazione della massa delle particelle e unitariet\u00e0 ad alte energie dello scattering elastico W-W. \nModelli.\nUna parziale lista di tali modelli include:"}
{"id": "2307455", "revid": "23081185", "url": "https://it.wikipedia.org/wiki?curid=2307455", "title": "Vettore di clonazione", "text": ""}
{"id": "2307464", "revid": "767487", "url": "https://it.wikipedia.org/wiki?curid=2307464", "title": "Kananga (Leyte)", "text": "Kananga \u00e8 una municipalit\u00e0 di Seconda classe delle Filippine, situata nella Provincia di Leyte, nella Regione di Visayas Orientale.\nKananga \u00e8 formata da 23 baranggay:"}
{"id": "2307471", "revid": "1543377", "url": "https://it.wikipedia.org/wiki?curid=2307471", "title": "Festival internazionale del cinema di Ibiza", "text": "Il Festival internazionale del cinema di Ibiza (Ibiza IFF) \u00e8 un festival cinematografico che si tiene ogni estate ad Ibiza, in Spagna. La prima edizione dell'Ibiza IFF si \u00e8 tenuta nel 2007 sotto la direzione Xavier Benlloch, assistito da Gail Fear e con Daniel Benlloch e Jorge Benlloch ed avuto come sponsor John Hurt, Terry Gilliam, Alan Parker, Bigas Luna e \u00c1ngela Molina. Dalla seconda edizione del Festival, Nacho Cano e Antonio Isasi-Isasmendi sono diventati gli sponsor e Jos\u00e9 Manuel Lorenzo ha assunto il ruolo di presidente del comitato giudicante. \nCon lo slogan \"Spirito indipendente\", suggerito dal produttore Jonathan Debin, questo festival promuove le produzioni cinematografiche indipendenti di tutto il mondo. \nPremio e simbolo della manifestazione \u00e8 il falc\u00f3 d'or, che rappresenta il falco della regina (\"falco eleonorae\"), una specie che vive sulle coste del Mediterraneo e nidifica quindi anche sulle coste di Ibiza e Formentera, richiama anche il film \"Il mistero del falco\", di John Huston.\nEdizione del 2007.\nLa giuria dell'Ibiza IFF nella prima edizione ha avuto Antonio Isasi-Isasmendi come presidente, Jonathan Debin, Michael Hoenig, Ronnie Taylor, Igor Fioravanti, Demi\u00e1n Bichir, Steve Norman, Anwen Rees Hurt, Timothy Burrill, Elfie A. Donnelly e Paul Arat\u00f3. \nLista dei vincitori.\nSezioni in competizione\nPremi onorari\nEdizione del 2008.\nNella seconda edizione del Festival la giuria comprendeva Michael Radford, Armand Assante, Margarita Chapatte, Michael Nyman, Richard Kwietnioski, Ray Loriga e Uri Fruchtmann. \nLista dei vincitori.\nSezioni in competizione\nPremi onorari\nCollegamenti esterni.\nOfficial site of the Ibiza IFF"}
{"id": "2307475", "revid": "320578", "url": "https://it.wikipedia.org/wiki?curid=2307475", "title": "Clone (genetica)", "text": ""}
{"id": "2307486", "revid": "23081516", "url": "https://it.wikipedia.org/wiki?curid=2307486", "title": "Cromosomi artificiali di lievito", "text": ""}
{"id": "2307488", "revid": "729019", "url": "https://it.wikipedia.org/wiki?curid=2307488", "title": "La Paz (Leyte)", "text": "La Paz \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nLa Paz \u00e8 formata da 35 baranggay:"}
{"id": "2307489", "revid": "71433", "url": "https://it.wikipedia.org/wiki?curid=2307489", "title": "Ball and Chain (Elton John)", "text": "Ball and Chain \u00e8 un singolo di Elton John.\nIl brano.\nLa titletrack \u00e8 composta da Elton John su testo di Gary Osborne.\nProveniente dall'album del 1982 \"Jump Up!\" (del quale costituisce la terza traccia), fu pubblicato come singolo nel settembre di quell'anno in alcuni Paesi, come Stati Uniti e Australia. In sostanza, si tratta di un brano pop rock dai toni country, che mette in evidenza la chitarra di Pete Townshend (storico membro della rockband britannica degli Who); il pianoforte di Elton \u00e8 udibile a malapena. Il testo di Osborne parla di una storia d'amore avente dei problemi: la ragazza non fa il suo, e il protagonista si sente come se avesse \"una palla e una catena legate intorno al cuore\" (il titolo del brano significa letteralmente \"Palla e catena\"). Nel testo \u00e8 presente anche la parola \"oui\" (\"s\u00ec\" in francese).\nKathy Mattea ha eseguito una cover del brano nell'album \"From My Heart\" (1985)."}
{"id": "2307491", "revid": "299827", "url": "https://it.wikipedia.org/wiki?curid=2307491", "title": "Ball &amp; Chain", "text": ""}
{"id": "2307494", "revid": "287204", "url": "https://it.wikipedia.org/wiki?curid=2307494", "title": "Division 1 2005-2006 (calcio a 5)", "text": "La Division 1 2005-2006 \u00e8 stata la 15\u00aa edizione della massima serie del campionato belga di calcio a 5. Organizzata dalla URBSFA/KBVB, la stagione regolare \u00e8 iniziata il 2 settembre 2005 e si \u00e8 conclusa il 5 maggio 2005, prolungandosi fino al 19 maggio con la disputa dei play-off. La competizione \u00e8 stata vinta per la settima volta dall'."}
{"id": "2307498", "revid": "110876397", "url": "https://it.wikipedia.org/wiki?curid=2307498", "title": "Porcelio Pandone", "text": "Biografia.\nLe prime notizie che si hanno su Porcelio Pandone, o de' Pandoni, lo vedono insegnante nello \"Studium\" (cio\u00e8 nell'Universit\u00e0) di Roma. Nel 1434 ebbe parte nella sollevazione che cacci\u00f2 papa Eugenio IV da Roma e partecip\u00f2 ad una missione diplomatica al Concilio di Basilea ma, restaurato dopo breve il dominio pontificio, fu incarcerato per un periodo imprecisato, dai tre ai dieci anni.\nAlla sua liberazione prese a vagare di corte in corte, scrivendo poemetti adulatori in latino ed opere storiche per ingraziarsi i vari signori italiani: fu a Napoli, dove ebbe incarichi diplomatici e nel 1452 fu anche laureato poeta dall'imperatore Federico III, poi a Rimini (1456), a Milano (1456-1459), poi ancora a Napoli, e infine esercit\u00f2 di nuovo l'insegnamento all'Universit\u00e0 la Sapienza a Roma: in questa citt\u00e0 mor\u00ec dopo il 1485.\nL'accusa di sodomia.\nNonostante fosse sposato ed avesse almeno un figlio, il Porcellio ebbe per tutta la vita fama allora infamante di sodomita. La testimonianza pi\u00f9 clamorosa di tale fama \u00e8 postuma: essa si trova infatti contenuta all'interno della novella (I, 6) che Matteo Bandello pubblic\u00f2 nel 1554, ma che \u00e8 ambientata nel periodo in cui Porcellio viveva a Milano presso il duca Francesco Sforza. Si tratta, naturalmente, di un'accusa non dimostrabile, dal momento che all'epoca era abitudine tacciare di omosessualit\u00e0 gli avversari e i rivali politici.\nNel racconto Porcellio si ammoglia in tarda et\u00e0 spinto dalle insistenze del duca, che vuole distoglierlo dai ragazzi. Un giorno s'ammala, e la moglie credendolo (a torto) in punto di morte, chiama un confessore. Quando il frate esce, ella verifica se il marito abbia confessato il peccato di sodomia, cosa che non ha fatto. Per due volte il frate, nonostante i dubbi, torna a chiedergli se abbia peccato contro natura, ottenendo un diniego. Alla fine, dato che la moglie insiste, il frate chiede direttamente:\nAccanto a questa testimonianza postuma, esistono anche testimonianze contemporanee della fama del Porcellio: per esempio il poeta Francesco Filelfo, che aveva ospitato a Milano Porcellio assieme al figlio e a due ragazzi con cui viaggiava, dopo aver litigato con lui gli scagli\u00f2 contro nel suo \"De jocis et seriis\" (1458-1465) una serie di velenosi epigrammi latini chiamandolo \"Porcellus Porcellius\" ed accusandolo di sodomia qui e, secondo Rosmini, anche in un'epistola latina.\nCos\u00ec nell'\"Eulogium in Porcellium Porcellum Grammaticum\", che \u00e8 un finto epitaffio, Filelfo dice fra l'altro: \nE in un'altra composizione il Filelfo afferma che la fama di sodomita del Pandoni \u00e8 tale che \u00e8 diffusa in tutta la Lombardia, e questo a dispetto della sua tarda et\u00e0. Questa nomea \u00e8 confermata da uno studente, tale \"Pierangelo siciliano\", che scrisse fra il 1470 ed il 1480 lamentandosi della scelleratezza degli studenti romani (che fra le altre colpe avevano anche, a suo dire, la pratica dell'omosessualit\u00e0).\nCostui lamenta che gli studenti disegnassero falli scrivendo oscenit\u00e0 sul retro della sedia del docente, fra le quali la frase in latino:\nQuanto agli scritti del Pandoni, fra le sue poesie latine se ne legge una per un \"Petruccio\", che fugge il poeta, e rifiuta le sue poesie d'amore. Eppure, argomenta Porcellio, la poesia fu amata da Apollo, da Ganimede, da Ila, dalle Muse, da Giove; dunque, conclude, se vuoi essere annoverato fra i dotti ama anche tu la poesia (sottinteso: \"e le mie avances\"). L'allusione a Ganimede (amato da Giove) ed Ila (amato da Ercole) rivela qui esplicitamente, infine, l'interesse omoerotico dell'autore di questi versi.\nVerso una rivalutazione del Pandoni.\nIn epoca pi\u00f9 recente la critica ha approfondito la figura di Porcelio de' Pandoni, osservando come il poeta abbia rivestito un ruolo importante nella vita e nel dibattito culturale della sua epoca. Il Pandoni fu certamente \"un umanista controverso e polemico\", ma anche un \"testimone privilegiato della vita e della cultura del suo secolo\". Egli, infatti, partecip\u00f2 a dispute e polemiche e ricevette riconoscimenti e onori. Inoltre tenne incarichi di un certo rilievo nelle varie corti e citt\u00e0 in cui visse.. Le sue opere, pur essendo per la maggior parte di tipo storico-encomiastico, si presentano variegate sotto il profilo contenutistico (numismatica, storia dell'arte) e aperte alla sperimentazione di forme e di generi (elegie, epigrammi, odi e satire). "}
{"id": "2307500", "revid": "110157", "url": "https://it.wikipedia.org/wiki?curid=2307500", "title": "C'est dans l'air", "text": "C'est dans l'air \u00e8 un singolo della cantante francese Myl\u00e8ne Farmer, il quarto estratto dal settimo album in studio \"Point de suture\"; venne pubblicato il 27 aprile 2009.\nVideo musicale.\nIl videoclip, diretto da Alain Escalle, mostra la Farmer cantare e ballare in una maniera abbastanza statica mentre alcuni scheletri attuano una coreografia alle sue spalle. Alle immagini della cantante vengono alternate altre immagini che mostrano le distruzioni nella storia della vita umana.\nVersione dal vivo.\nUna versione dal vivo della canzone, estratta dal quinto album dal vivo \"N\u00b05 on Tour\", venne pubblicata in via promozionale nelle radio il 30 novembre 2009."}
{"id": "2307503", "revid": "339392", "url": "https://it.wikipedia.org/wiki?curid=2307503", "title": "Giannantonio de' Pandoni", "text": ""}
{"id": "2307506", "revid": "43530", "url": "https://it.wikipedia.org/wiki?curid=2307506", "title": "Lucro", "text": ""}
{"id": "2307510", "revid": "1305772", "url": "https://it.wikipedia.org/wiki?curid=2307510", "title": "MacArthur", "text": "MacArthur o Macarthur pu\u00f2 riferirsi a:"}
{"id": "2307511", "revid": "34392", "url": "https://it.wikipedia.org/wiki?curid=2307511", "title": "Emittenti radio", "text": ""}
{"id": "2307512", "revid": "44939", "url": "https://it.wikipedia.org/wiki?curid=2307512", "title": "Librerie genomiche", "text": ""}
{"id": "2307518", "revid": "256896", "url": "https://it.wikipedia.org/wiki?curid=2307518", "title": "Ibiza International Film Festival", "text": ""}
{"id": "2307519", "revid": "287204", "url": "https://it.wikipedia.org/wiki?curid=2307519", "title": "Because of You (album)", "text": ""}
{"id": "2307521", "revid": "287204", "url": "https://it.wikipedia.org/wiki?curid=2307521", "title": "Because of You (Ne-Yo)", "text": ""}
{"id": "2307522", "revid": "62244", "url": "https://it.wikipedia.org/wiki?curid=2307522", "title": "Northrop Grumman RQ-5 Hunter", "text": " \nL'RQ-5 Hunter \u00e8 un aeromobile a pilotaggio remoto che originariamente doveva servire da APR a corto raggio per l'esercito statunitense. Esso pu\u00f2 decollare e atterrare sulle piste (usando il cavo di atterraggio). Trasmette immagini in tempo reale attraverso un sensore EO/IR ad un secondo Hunter in volo che usa una rete a Banda-C. L'RQ-5 \u00e8 basato su APR Hunter sviluppato dalla Israel Aerospace Industries.\nPanoramica operativa.\nGli Hunter vennero usati per la prima volta nel 1999 in Kosovo per supportare operazioni NATO. Anche se la produzione venne cancellata nel 1996, sette di otto aerei di bassa produzione vennero acquistati, quattro dei quali rimasero in servizio: uno per l'addestramento e tre per l'esercizio e supporto contingente. Gli Hunter vennero rimpiazzati da dei RQ-7 Shadow.\nUna versione armata con le bombe Northrop Grumman GBU-44/B Viper Strike \u00e8 conosciuto come MQ-5A/B.\nUso internazionale.\nNel 1998 l'aviazione belga compr\u00f2 tre sistemi APR B-Hunter, ognuno dei quali consisteva in sei droni e due stazioni di controllo a terra."}
{"id": "2307523", "revid": "123337274", "url": "https://it.wikipedia.org/wiki?curid=2307523", "title": "Because of You", "text": ""}
{"id": "2307540", "revid": "834", "url": "https://it.wikipedia.org/wiki?curid=2307540", "title": "Epitaph (King Crimson)", "text": ""}
{"id": "2307542", "revid": "599013", "url": "https://it.wikipedia.org/wiki?curid=2307542", "title": "Chiesa di Nostra Signora Stella Maris", "text": "La chiesa di Nostra Signora Stella Maris \u00e8 un luogo di culto cattolico situato nella localit\u00e0 di Albisola Capo, in via Don Natale Leone, nel comune di Albisola Superiore in provincia di Savona. La chiesa \u00e8 sede della parrocchia omonima del vicariato di Albisola-Varazze della diocesi di Savona-Noli.\nL'edificio \u00e8 situato in quello che un tempo era il borgo di pescatori di Albisola, in prossimit\u00e0 della spiaggia.\nStoria e descrizione.\nL'edificio venne eretto nei primi anni del XX secolo in sostituzione di una chiesa pi\u00f9 antica e piccola, ancora oggi esistente nelle vicinanze, seppur trasformata in cinema-teatro. L'edificio attuale, sede parrocchiale indipendente dalla chiesa di San Nicol\u00f2 di Albisola Superiore, \u00e8 a croce greca con cupola centrale.\nSopra l'ingresso si trova l'organo a canne, mentre il presbiterio \u00e8 dominato da una grande tela raffigurante la \"Vergine\", occupante tutta la parete di fondo dietro l'altare maggiore con tabernacolo di Giacomo Manz\u00f9.\nNel transetto di destra \u00e8 collocato l'altare del Sacro Cuore sormontato da una statua del \"Cristo\". Il transetto di sinistra ospita invece un gruppo ligneo processionale rappresentante la \"Vergine con Bambino\" con il titolo di \"Stella Maris\", risalente alla prima met\u00e0 del XVII secolo, originariamente raffigurante una \"Madonna del Rosario\", e proveniente dall'oratorio di Santa Maria Maggiore. L'interno della cupola \u00e8 decorato con immagini di angeli, mentre l'esterno \u00e8 sormontato da una statua della \"Madonna\" a cui la chiesa \u00e8 dedicata con il titolo di Stella Maris (Stella del Mare)."}
{"id": "2307544", "revid": "1305772", "url": "https://it.wikipedia.org/wiki?curid=2307544", "title": "Arrivi e partenze", "text": ""}
{"id": "2307553", "revid": "697352", "url": "https://it.wikipedia.org/wiki?curid=2307553", "title": "100%", "text": ""}
{"id": "2307558", "revid": "38120", "url": "https://it.wikipedia.org/wiki?curid=2307558", "title": "Little Dreamer", "text": ""}
{"id": "2307560", "revid": "1632387", "url": "https://it.wikipedia.org/wiki?curid=2307560", "title": "True Norwegian Black Metal - Live in Grieghallen", "text": "True Norwegian Black Metal \u00e8 il primo album live del gruppo black metal norvegese Gorgoroth, pubblicato il 23 giugno 2008 da Regain Records. Il disco \u00e8 stato registrato in studio al Grieghallen Lydstudio di Bergen e al Threeman Recordings di Stoccolma. La maggior parte del disco fu registrata prima che il bassista King ov Hell e il cantante Gaahl lanciassero la causa per il possesso del copyright sul dominio Gorgoroth. Le parti di basso, originariamente registrate da Ov Hell, furono in seguito registrate nuovamente da Infernus."}
{"id": "2307571", "revid": "6923", "url": "https://it.wikipedia.org/wiki?curid=2307571", "title": "Transatlantica Italiana Societ\u00e0 Anonima di Navigazione", "text": "La Transoceanica Italiana fu una societ\u00e0 di navigazione che era stata fondata a Genova nel 1897 come societ\u00e0 Ligure Brasiliana per il traffico dall'Italia verso il Brasile con collegamenti verso i porti del Rio delle Amazzoni e successivamente verso l'Argentina ed i porti del R\u00edo de la Plata, con i porti amazzonici abbandonati nel 1903.\nNel 1913 la compagnia \"\"Hamburg America Line\" acquist\u00f2 l'intera quota di capitale della societ\u00e0 che nel 1914 assunse la nuova denominazione \"Transatlantica Italiana Societa Anonima di Navigazione\" le cui navi continuarono per\u00f2 a rimanere iscritte nel Registro Navale Italiano e a sventolare la bandiera della Marina Mercantile Italiana.\nNel 1915 con l'entrata dell'Italia nel primo conflitto mondiale venne costituito un consiglio di amministrazione italiano che acquis\u00ec in borsa tutte le quote di capitale in mano a imprese tedesche ed un anno pi\u00f9 tardi il controllo della societ\u00e0 venne acquisito dall'Ansaldo.\nAlcune navi della societ\u00e0 andarono perdute durante il conflitto\nLa compagnia sotto il controllo dell'Ansaldo svolgeva il suo servizio tra l'Italia e New York con scali a Lisbona, Gibilterra, le Azzorre e Boston e tra l'Italia e le coste orientali dell'America meridionale.\nNel 1932 il fallimento dell'Ansaldo coinvolse anche la \"Transoceanica Italiana\"\" che vendette le navi della sua flotta cessando ogni attivit\u00e0 nel 1934."}
{"id": "2307573", "revid": "1543377", "url": "https://it.wikipedia.org/wiki?curid=2307573", "title": "Burnage", "text": "Burnage \u00e8 un quartiere di Manchester, nell'Inghilterra nord-occidentale. Dista 6,4\u00a0km dal centro di Manchester e conta circa 15.000 abitanti.\nToponomastica.\nSi ipotizza che il nome Burnage derivi da \"Brown Hedge\", le \"mura marroni\" molto comuni nella zona all'epoca medievale. In un documento del 1320, si cita il luogo con il nome di \"Bronadge\".\nMedioevo.\nNel XX secolo fu adottato come gonfalone della Burnage High School l'emblema della famiglia Mosley, gi\u00e0 Lords of the Manor of Withington.\nPersonaggi celebri.\nIl distretto \u00e8 noto soprattutto per aver dato i natali a Liam e Noel Gallagher, membri della rock band inglese Oasis. I due fratelli frequentarono la St. Bernard's Junior School e la Barlow School e trascorsero l'infanzia nel quartiere.\nLa scrittrice Frances Hodgson Burnett, autrice de \"Il piccolo Lord\", trascorse la maggior parte dell'infanzia a Burnage. Anche gli attori David Threlfall e Max Beesley sono di Burnage, oltre a John Thaw. Il dotto islamico Martin Lings \u00e8 originario di Burnage, mentre hanno frequentato la Burnage High School: il calciatore Roger Byrne, capitano del Manchester United dei cosiddetti \"Busby Babes\" nonch\u00e9 vittima del disastro aereo di Monaco di Baviera del 1958; Wes Brown, giocatore del Manchester United; Ian Wilson, chitarrista e componente dei Sad Cafe. Dave Rowbotham, ex chitarrista delle band Durutti Column, The Invisible Girls e The Mothmen, ha vissuto in un appartamento di Burnage, dove fu trovato ucciso nel novembre 1991."}
{"id": "2307579", "revid": "228587", "url": "https://it.wikipedia.org/wiki?curid=2307579", "title": "Reset", "text": ""}
{"id": "2307581", "revid": "247933", "url": "https://it.wikipedia.org/wiki?curid=2307581", "title": "Abd al-Malik", "text": ""}
{"id": "2307583", "revid": "767487", "url": "https://it.wikipedia.org/wiki?curid=2307583", "title": "Francisco Ceinos", "text": "Nomina all'Audiencia.\nPrima di arrivare in Nuova Spagna fu \"fiscal\" (procuratore) del Consiglio delle Indie in Spagna. Dopo il disastro della prima Audiencia, l'imperatore Carlo V decise di usare ufficiali di provata umanit\u00e0 ed integrit\u00e0 per comporre la seconda. Lo fece sollecitando raccomandazioni dell'arcivescovo di Santiago e del presidente della Cancelliere di Valladolid, Juan Tavera. La seconda Audiencia fu nominata con decreto imperiale datato 12 gennaio 1530. Oltre a Ceinos venivano nominati il vescovo Sebasti\u00e1n Ram\u00edrez de Fuenleal come presidente, e Juan de Salmer\u00f3n, Alonso de Maldonado e Vasco de Quiroga come oidores. A differenza dei componenti della prima Audiencia, tutti questi uomini erano onesti, onorabili e capaci. Tutti furono confermati dal re.\nPrimo mandato.\nCeinos giunse in Nuova Spagna nel 1530, assumendo l'incarico di oidor all'inizio dell'anno seguente. Il vescovo Ram\u00edrez recava con s\u00e9 le istruzioni per dare il via ai \"juicios de residencia\" nei confronti dei componenti della prima Audiencia (Nu\u00f1o Beltr\u00e1n de Guzm\u00e1n, Juan Ortiz de Matienzo e Diego Delgadillo), oltre a Hern\u00e1n Cort\u00e9s e Diego Hern\u00e1ndez de Proa\u00f1o. Nel 1532 l'Audiencia emise i verdetti delle \"residencias\" di Cort\u00e9s, dei precedenti oidores e degli altri. Cort\u00e9s ed il vescovo Zum\u00e1rraga furono assolti; Ortiz de Matienzo e Delgadillo furono dichiarati colpevoli, ma non condannati.\nLa seconda Audiencia miglior\u00f2 la strada che univa Veracruz a Citt\u00e0 del Messico, e lungo il suo corso fu fondata la citt\u00e0 di Puebla del los Angeles come punto di ristoro per i viaggiatori (16 aprile 1531). Import\u00f2 cavalli e bestiame dalla Spagna, facendo importanti passi per l'introduzione della pressa da stampa, fondando il Collegio Imperiale di Santiago Tlatelolco per un'educazione di livello superiore dei giovani indigeni, rinnovando le esplorazioni e proseguendo i lavori della cattedrale di Citt\u00e0 del Messico. Lo schiavismo degli indiani fu abolito nel 1532.\nNel 1535 la seconda Audiencia cedette i poteri di governo al primo vicer\u00e9 della Nuova Spagna, Antonio de Mendoza.\nSecondo e terzo mandato.\nIl secondo vicer\u00e9, Luis de Velasco, mor\u00ec il 31 luglio 1564. Ceinos in quel momento era presidente della Audiencia. L'Audiencia assunse il comando in attesa della nomina del successore di Velasco. Si tratt\u00f2 di Gast\u00f3n de Peralta, che assunse l'incarico il 16 ottobre 1566.\nCeinos ebbe un terzo mandato nel 1568, da luglio a novembre, quando l'Audiencia aspettava l'arrivo del nuovo vicer\u00e9 Mart\u00edn Enr\u00edquez de Almanza. L'Audiencia, oltre che da Ceinos, era composta da Pedro Villalobos, Jer\u00f3nimo Orozco e Vasco de Puga.\nSommando i vari periodo, Ceinos fu oidor per oltre 30 anni. Si oppose fortemente allo sfruttamento dei popoli indigeni del Messico nonostante la presenza di schiavismo, encomienda, lavoro forzato e tributi.\nIl 1\u00ba marzo 1565 complet\u00f2 una raccolta di consigli sulla politica di colonizzazione dei territori appena conquistati. In quest'opera descrisse la decimazione degli indigeni in seguito alla conquista spagnola."}
{"id": "2307584", "revid": "23082840", "url": "https://it.wikipedia.org/wiki?curid=2307584", "title": "Cadaveri", "text": ""}
{"id": "2307588", "revid": "339392", "url": "https://it.wikipedia.org/wiki?curid=2307588", "title": "Registro Navale Italiano", "text": ""}
{"id": "2307595", "revid": "74801", "url": "https://it.wikipedia.org/wiki?curid=2307595", "title": "Liber Peristephanon", "text": "Il Peristephanon Liber di Prudenzio rientra nella letteratura martirologica, ma diversamente dalle opere martirologiche che lo hanno preceduto \u00e8 un'opera letteraria estremamente elaborata e talmente innovativa e originale da non poter essere inserita in un preciso genere letterario. Anche dal punto di vista del contenuto non segue sempre lo schema tradizionale delle opere sul martirio in quanto la narrazione \u00e8 spesso arricchita da descrizioni pittoresche e talvolta prende le mosse da visite del poeta stesso in luoghi del martirio: il poeta interviene in prima persona all'interno dei versi con la passione di chi ha scelto la poesia come opera di lode al suo Dio.\nCronologia.\nSulla cronologia generale del \"Peristephanon Liber\" abbiamo soltanto poche informazioni che ci provengono dalla \"Praefatio\", una sorta di introduzione alle sue opere \u2013 scritta da Prudenzio stesso \u2013 in cui il poeta traccia le tappe fondamentali della propria vita fino alla scelta di dedicare la sua attivit\u00e0 di poeta alla lode del Signore. Dai primi tre versi della Praefatio sappiamo che essa fu scritta quando Prudenzio aveva 56 o 57 anni e perci\u00f2 tra 404 e il 405. A questa data Prudenzio aveva gi\u00e0 composto il \"Peristephanon\", in quanto l'opera \u00e8 ricordata all'interno della \"Prefatio\" stessa.\nTitolo.\nLa paternit\u00e0 prudenziana del titolo \"Peristephanon Liber\" (\"Libro sulle corone\") non \u00e8 certa. Esso rimanda alla \u201ccorona\u201d nel paradiso del martire, la cosiddetta palma del martirio, simbolo del Cristianesimo che i martiri hanno testimoniato fino alla morte. Non abbiamo neanche la certezza che nelle intenzioni del poeta esistesse una tale raccolta. Gli inni potrebbero essere stati composti indipendentemente l'uno dall'altro e raggruppati dopo la morte di Prudenzio, ma neanche per questa ipotesi esistono prove abbastanza valide. L'eterogeneit\u00e0 degli inni, considerata da alcuni critici una prova della non esistenza della volont\u00e0 di una raccolta da parte di Prudenzio, ha invece riscontri anche in altre raccolte poetiche della letteratura antica latina.\nStruttura.\nNella forma moderna (risalente al 1527, ed. Sichard), il \"Peristephanon Liber\" \u00e8 costituito da 14 inni:\nI 14 inni sono estremamente eterogenei e sono accomunati soltanto dal tema del martirio. Sono vari, infatti, il numero di versi (dai 18 versi dell'Inno VIII ai 1140 dell'Inno X), il metro e i modelli di riferimento dei vari inni.\nUn nucleo primitivo \u00e8 costituito delle \"sette Passioni\", disposte in modo simmetrico: perist. 2 - 13 - 9 - 12 - 11 - 14 - 5. \nSuccessivamente, sono stati aggiunti gli \"Inni\" (perist. 1, 3, 4, 6, 7) in modo a ottenere un numero di 12 poemi, come nel \"Liber Cathemerinon\". Il poema \"perist. 8\" \u00e8 un'iscrizione, presente nei manoscritti del \"Peristephanon\" dal s. IX. Il cosiddetto \"perist. 10\" non ha mai appartenuto al \"Peristephanon\" voluto dal poeta; si tratta di une \"paratragedia\", inserita nel \"Peristephanon\" in un'edizione stampata nel 1527.\nContenuto.\nNel \"Peristephanon\" convivono elementi miracolistici e forme colte che richiamano la letteratura classica e di cui tutta la produzione poetica di Prudenzio \u00e8 ricca: il poeta visse profondamente il nuovo clima di entusiasmo per il culto dei martiri, ma era pur sempre figlio della tradizione classica ancora viva.\nPrudenzio utilizz\u00f2 le risorse della poesia pagana al servizio della cultura cristiana, superando la profonda ostilit\u00e0 nutrita dai cristiani nei confronti della poesia, ritenuta pericolosa a causa delle sue origini pagane. In tal modo Prudenzio ha dato una risposta concreta a tutti coloro che pensavano che il Cristianesimo dovesse essere dissociato dalla cultura latina.\nNon deve sorprendere la presenza di elementi miracolistici che all'occhio del lettore moderno possono apparire popolari: il poeta non si preoccupa di rendere verosimili le sue narrazioni in quanto al suo tempo il miracolo era comunemente accettato dai fedeli come manifestazione della presenza di Dio sulla Terra. E i martiri, attraverso i quali Dio compie i suoi prodigi, erano considerati, proprio grazie a questa loro capacit\u00e0, il tramite tra il Cielo, il divino, e la Terra, l'umano.\nPersonaggi.\nI martiri celebrati da Prudenzio vissero tutti nella parte occidentale dell'Impero: Roma e la Spagna appaiono infatti come le terre pi\u00f9 segnate dal martirio.\nAll'interno dell'opera compaiono come protagoniste soltanto tre figure femminili, Eulalia (Inno III), Encratide (Inno IV, 109-144) e Agnese (Inno XIV), ma solo a due di esse \u00e8 dedicato un intero inno. La presenza delle donne, pur se limitata rispetto a quella maschile, \u00e8 comunque significativa e testimonia la sensibilit\u00e0 che le donne mostrarono nei confronti del messaggio cristiano. Alla donna il Cristianesimo consent\u00ec una sorta di \u201cemancipazione\u201d: la scelta della castit\u00e0, infatti, per molte donne signific\u00f2 una vera e propria affermazione di libert\u00e0.\nI personaggi di Prudenzio sono stati accusati di mancanza di coloriture e di appiattimento psicologico. In realt\u00e0 ci\u00f2 probabilmente accade perch\u00e9 essi sono tutti incarnazione dei veri protagonisti dell'opera: il Bene e il Male. Inoltre i martiri rappresentano dei tipi viventi non comuni, ma ideali, che nelle loro ultime ore sono tutti mossi da un unico desiderio: adeguarsi alla perfezione di Cristo.\nPi\u00f9 che alla fedelt\u00e0 storica, Prudenzio fu attento alla creazione poetica. Per questo motivo i martiri appaiono quasi stereotipati: essi sono allo stesso tempo degli oratori che difendono di fronte alla legge terrena la loro fede, e dei guerrieri che lottano in maniera pacifica in difesa della Patria celeste.\nDestinazione d'uso.\nNon si hanno notizie certe sulla destinazione d'uso degli inni del \"Peristephanon\". Si \u00e8 pensato ad un uso liturgico, ma la complessit\u00e0 degli inni stessi esclude tale possibilit\u00e0. I riferimenti a se stesso, come autore dei poemi, fanno piuttosto pensare che Prudenzio abbia voluto continuare una tradizione letteraria per cui l'inno nasceva come poesia lirica avente relazione diretta con la vita.\nPubblico.\nResta il dubbio sul pubblico cui Prudenzio intendeva rivolgersi. Le uniche informazioni al riguardo si possono trovare all'interno dei poemi stessi. Di certo vanno escluse le classi pi\u00f9 basse che non potevano gustare appieno una poesia cos\u00ec innovativa, ma allo stesso tempo carica di elementi tradizionali. Sembra per questo difficile accettare l'idea che Prudenzio abbia scritto i suoi inni su richiesta dell'amico e vescovo di Calahorra Valeriano, che lo avrebbe incoraggiato ad introdurre in Spagna il culto dei martiri romani e a promuovere quello dei martiri spagnoli. La letterariet\u00e0 dei poemi fa pensare ad un pubblico colto cristiano, imbevuto di cultura classica, che nella letteratura devozionale di Prudenzio cercava una valida alternativa alla grande poesia pagana. Dobbiamo forse pensare ad un circolo cristianizzato dell'aristocrazia occidentale.\nModelli.\nLa grandezza di Prudenzio fu nella sua capacit\u00e0 di arricchire gli elementi classici dei suoi nuovi valori cristiani: Cristianesimo e classicismo non sono due momenti distinti nel \"Peristephanon Liber\". Al contrario nell'opera i punti di pi\u00f9 elevata poesia nascono proprio dalla loro fusione. Gli echi classici pi\u00f9 significativi all'interno del \"Peristephanon\" sono quelli in cui al lettore colto vengono forniti gli strumenti per pensare contemporaneamente al passo che sta leggendo e al passo della poesia classica che il poeta vuole richiamare con tutti i valori di cui esso \u00e8 carico.\nPer questo motivo i suoi modelli non vanno cercati solamente nei pionieri della innografia della cristianit\u00e0 latina, Ilario di Poitiers e Ambrogio, ma anche nei pagani Virgilio e Orazio, tant'\u00e8 che Prudenzio si \u00e8 guadagnato tra i critici moderni, primo fra tutti Bentley, l'appellativo di \u201cChristianorum Maro et Flaccus\u201d (\"Virgilio e Orazio dei Cristiani\"). Ma l'influenza pagana nell'opera di Prudenzio non si limita solo alla poesia di et\u00e0 augustea. Sappiamo che Prudenzio conosceva almeno Giovenale, Lucano, Seneca e Stazio: tracce della loro lettura riaffiorano nei suoi versi e fondamentale \u00e8 stato il loro contributo alla variet\u00e0 dei poemi del \"Peristephanon\"."}
{"id": "2307596", "revid": "287204", "url": "https://it.wikipedia.org/wiki?curid=2307596", "title": "It's Amazing", "text": "It's Amazing \u00e8 il primo singolo estratto dal secondo album di Jem intitolato \"Down to Earth\".\nIl singolo \u00e8 stato pubblicato ufficialmente il 3 giugno 2008 negli Stati Uniti e il 2 febbraio 2009 in Europa, in corrispondenza con l'uscita dell'album nel Regno Unito. La canzone fa anche parte della colonna sonora del telefilm \"Sex and the City\".\nIl video del brano \u00e8 stato diretto da Saam Gabbay; La particolarit\u00e0 del video \u00e8 quella di essere un fotometraggio dalle immagini che si susseguono in modo confusionario tra loro, Il video era diventato disponibile molto prima dell'uscita ufficiale del singolo."}
{"id": "2307604", "revid": "174925", "url": "https://it.wikipedia.org/wiki?curid=2307604", "title": "Francesco Fontana (astronomo)", "text": ""}
{"id": "2307606", "revid": "38120", "url": "https://it.wikipedia.org/wiki?curid=2307606", "title": "Ghost story", "text": ""}
{"id": "2307608", "revid": "1226", "url": "https://it.wikipedia.org/wiki?curid=2307608", "title": "Ghost Story", "text": ""}
{"id": "2307616", "revid": "7969", "url": "https://it.wikipedia.org/wiki?curid=2307616", "title": "Concerto per pianoforte e orchestra n. 3 (Rubinstein)", "text": ""}
{"id": "2307630", "revid": "109651", "url": "https://it.wikipedia.org/wiki?curid=2307630", "title": "Episodi di Spongebob", "text": ""}
{"id": "2307635", "revid": "741067", "url": "https://it.wikipedia.org/wiki?curid=2307635", "title": "Enrico Glori", "text": "Enrico Glori fu un valente e navigato caratterista specializzato soprattutto nell'interpretazione di ruoli negativi e violenti.\nBiografia.\nEnrico Glori nacque a Napoli il 3 agosto del 1901 da una ricca e facoltosa famiglia partenopea di remote origini francesi. Laureato in giurisprudenza, all'et\u00e0 di trent'anni si trasfer\u00ec in Francia dove per un periodo lavor\u00f2 come giornalista interessandosi per\u00f2 nel contempo anche al teatro. A Parigi, inaugur\u00f2 e diresse per tre anni il \"Teatro degli Italiani\" e nel corso di questa attivit\u00e0 entr\u00f2 in contatto con Pierre Chenal e Sacha Guitry che lo convinsero a provare l'esperienza del cinema.\nIl suo debutto come attore cinematografico avvenne nel 1934 con Chenal, sempre in Francia, dove nei primi anni della sua carriera interpret\u00f2 diversi ruoli come caratterista. Il ritorno in Italia avvenne nel 1937, quando Chenal lo convinse ad accettare il ruolo dell'infido conte Papiano nella versione cinematografica de \"Il fu Mattia Pascal\".\nIn seguito a questa interpretazione, tra la fine degli anni trenta e i primi anni quaranta a Glori vennero assegnati costantemente ruoli di uomo perfido, crudele e subdolo, grazie anche alla sua aderenza fisica con tali personaggi, fino a diventare (assieme ad Osvaldo Valenti) il \"cattivo\" per antonomasia del cinema italiano dell'epoca, senza mai per\u00f2 ottenere parti da protagonista, eccezion fatta per il personaggio brillante de \"Il barone di Corb\u00f2\", film del 1939 diretto da Gennaro Righelli e tratto dall'omonima commedia di Luigi Antonelli.\nLe interpretazioni pi\u00f9 notevoli di questo periodo furono il contrabbandiere di \"Sotto la croce del sud\" (film del 1938 diretto da Guido Brignone) che paga per le sue colpe morendo atrocemente tra le sabbie mobili e soprattutto il personaggio di don Rodrigo nella versione cinematografica de \"I promessi sposi\" del 1941, con la regia di Mario Camerini. La ripetitivit\u00e0 di questi ruoli tuttavia port\u00f2 Glori, nel dopoguerra, ad alternare il cinema con l'attivit\u00e0 teatrale: nel 1949 recit\u00f2 con Lamberto Picasso e Camillo Pilotto nel dramma di Ugo Betti \"Corruzione al palazzo di giustizia\" per la regia di Orazio Spadaro. Sempre nello stesso anno, in occasione delle rappresentazioni dannunziane apparve a Pescara ne \"La figlia di Iorio\", ancora con Camillo Pilotto e con Elena Zareschi. Nel 1957 entr\u00f2 a far parte della Compagnia Torrieri-Pisu.\nNello stesso periodo per il cinema lavor\u00f2 in parecchi film diretto tra gli altri da Raffaello Matarazzo, Vittorio De Sica, Michelangelo Antonioni, Alberto Lattuada, Eduardo De Filippo, Mauro Bolognini. Federico Fellini lo volle per l'ennesimo ruolo di \"cattivo\" nella scena dell'orgia de \"La dolce vita\". Comparve inoltre in molti film in costume di carattere mitologico, sempre in ruoli da antagonista. Recit\u00f2 anche in televisione in diversi sceneggiati, limitandosi per\u00f2 sempre a ruoli secondari, sotto registi come Sandro Bolchi, Daniele D'Anza, Edmo Fenoglio, Mario Lanfranchi, Mario Landi ed Anton Giulio Majano.\nSposato con l'attrice Gianna Pacetti da cui ebbe un figlio, Gianni Musy, nato anch'egli il 3 agosto, attore e doppiatore, nel 1966, per sopraggiunti problemi di salute, interruppe ogni attivit\u00e0, morendo a Roma poco dopo il ritiro dalle scene."}
{"id": "2307643", "revid": "18323", "url": "https://it.wikipedia.org/wiki?curid=2307643", "title": "Uncino", "text": ""}
{"id": "2307646", "revid": "118031", "url": "https://it.wikipedia.org/wiki?curid=2307646", "title": "Dimitar Peshev", "text": ""}
{"id": "2307649", "revid": "287204", "url": "https://it.wikipedia.org/wiki?curid=2307649", "title": "Sweat (album)", "text": ""}
{"id": "2307652", "revid": "1762097", "url": "https://it.wikipedia.org/wiki?curid=2307652", "title": "Sweat", "text": "Sweat (sudore in lingua inglese) pu\u00f2 riferirsi a:"}
{"id": "2307654", "revid": "574302", "url": "https://it.wikipedia.org/wiki?curid=2307654", "title": "Chicago Film Critics Association Awards 2000", "text": "La cerimonia di premiazione della 13\u00aa edizione dei Chicago Film Critics Association Awards si \u00e8 tenuta nello Shakespeare Theater di Chicago, Illinois, il 26 febbraio 2001, per premiare i migliori film prodotti nell'anno 2000. Per condurre la serata \u00e8 stato scelto l'attore televisivo statunitense Fred Willard.\nNell'edizione venne introdotto il premio per il \"miglior film documentario\".\nVincitori e candidati.\nI vincitori sono indicati in grassetto."}
{"id": "2307657", "revid": "1226", "url": "https://it.wikipedia.org/wiki?curid=2307657", "title": "Repubblica Veneziana", "text": ""}
{"id": "2307658", "revid": "256896", "url": "https://it.wikipedia.org/wiki?curid=2307658", "title": "Associazione Nazionale Agenti", "text": ""}
{"id": "2307663", "revid": "466539", "url": "https://it.wikipedia.org/wiki?curid=2307663", "title": "Jennifer Ulrich", "text": "Biografia.\nHa debuttato al cinema nel 2002, e ha recitato con un ruolo di primo piano nel film \"L'onda\" del 2008."}
{"id": "2307667", "revid": "251174", "url": "https://it.wikipedia.org/wiki?curid=2307667", "title": "Anfiteatro romano di Lecce", "text": "L'anfiteatro romano di Lecce \u00e8 un monumento di epoca romana situato in piazza Sant'Oronzo. Risale all'et\u00e0 augustea.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Puglia, nel dicembre 2019 divenuto Direzione regionale Musei.\nStoria.\nL'anfiteatro romano, insieme al teatro, \u00e8 il monumento pi\u00f9 espressivo dell'importanza raggiunta da \"Lupiae\", l'antenata romana di Lecce, tra il I e il II secolo d.C. Augusto, ancor prima di diventare imperatore, pass\u00f2 da Lupiae in un momento particolarmente turbolento.Dopo l\u2019uccisione di Giulio Cesare, cercando in qualche modo di sdebitarsi con l\u2019ospitalit\u00e0 ricevuta si ricord\u00f2 di Lupiae finanziando la costruzione di 2 grandi edifici da spettacolo: l\u2019anfiteatro romano e il teatro romano di Lecce.\nLa datazione del monumento \u00e8 ancora oggetto di discussione e oscilla tra l'et\u00e0 augustea e quella traiano-adrianea.\nIl monumento venne scoperto durante i lavori di costruzione del palazzo della Banca d'Italia, effettuati nei primi anni del '900. Le operazioni di scavo per riportare alla luce i resti dell'anfiteatro iniziarono quasi subito, grazie alla volont\u00e0 dell'archeologo salentino Cosimo De Giorgi e si protrassero sino al 1940.\nAttualmente \u00e8 possibile ammirare solo un terzo dell'intera struttura, in quanto il resto rimane ancora nascosto nel sottosuolo di piazza Sant'Oronzo dove si ergono alcuni edifici e la chiesa di Santa Maria della Grazia. Di fatto l'altezza dell'arena originale era ben superiore rispetto a quella odierna.\nDescrizione.\nL'anfiteatro misurava all'esterno 102\u00d783 m, con l'arena di 53\u00d734 m, e poteva contenere circa spettatori.\nDel monumento, realizzato in parte direttamente nella roccia e in parte costruito su arcate in opera quadrata, rimangono allo scoperto, oltre ad una parte dell'arena ellittica, intorno alla quale si sviluppano le gradinate dell'ordine inferiore, due corridoi anulari, uno che corre sotto le gradinate, l'altro, esterno, porticato, cui appartengono i numerosi e robusti pilastri, sui quali era imposto l'ordine superiore scandito, al pari di altri similari monumenti, dal Colosseo all'Arena di Verona, in una galleria di fornici.\nL'arena, nella quale si tengono spettacoli teatrali e rappresentazioni sceniche di autori antichi e moderni, era divisa dalla cavea da un alto muro che era ornato da un parapetto (\"podium\") adorno di rilievi marmorei a bauletto figuranti scene di combattimento tra uomini ed animali. Anche nel muro di divisione tra l'arena e la cavea si aprivano diversi passaggi di comunicazione col corridoio centrale ed un pi\u00f9 angusto corridoio, scavato immediatamente dietro l'arena, era adibito ai servizi del monumento."}
{"id": "2307670", "revid": "834", "url": "https://it.wikipedia.org/wiki?curid=2307670", "title": "Neu!2", "text": ""}
{"id": "2307671", "revid": "110157", "url": "https://it.wikipedia.org/wiki?curid=2307671", "title": "E Is for Everything on Fat Wreck Chord", "text": "E Is for Everything on Fat Wreck Chord \u00e8 una raccolta del gruppo pop punk statunitense Bracket, pubblicata il 19 novembre 1996 su Fat Wreck Chords e contenente i primi EP pubblicati dalla band con l'etichetta dal 1994."}
{"id": "2307674", "revid": "834", "url": "https://it.wikipedia.org/wiki?curid=2307674", "title": "Neu!'72 Live!", "text": ""}
{"id": "2307681", "revid": "1305772", "url": "https://it.wikipedia.org/wiki?curid=2307681", "title": "The Politics of Ecstasy", "text": ""}
{"id": "2307685", "revid": "767487", "url": "https://it.wikipedia.org/wiki?curid=2307685", "title": "Steve Bailey", "text": "\u00c8 stato proclamato \"bassista dell'anno\" nel 1994 e nel 1996 dalla rivista statunitense \"Bass Player\".\nBailey ha suonato per un consistente numero di artisti, tra cui Victor Wooten in \"Bass Extremes\", Paquito D'Rivera, Dizzy Gillespie, James Moody, Dave Liebman, Claudio Roditi, Michel Camilo, The Rippingtons, David Benoit, Jethro Tull, Lynyrd Skynyrd, Willie Nelson, Ray Price, Billy Joe Shaver, Larry Carlton, Emily Remler, Brandon Fields, Carol Kaye, Kitar\u014d, Max Highstein, T Lavitz, Tab Benoit, Johnny Witherspoon, Toni Price, Mel Torm\u00e9, Ernestine Anderson, Mark Murphy, John Patitucci, Billy Sheehan ed altri. Ha inoltre pubblicato degli album con molti di questi artisti.\nBiografia.\nSteve Bailey inizi\u00f2 a suonare il basso elettrico all'et\u00e0 di 12 anni. Si avvicin\u00f2 allo studio del contrabbasso dopo aver sentito l'album dei Return to Forever \"Light as a Feather\" mentre inizi\u00f2 a suonare il basso fretless dopo un curioso aneddoto che vide Bailey passare involontariamente sopra il suo basso fretted con la sua auto, all'epoca una Toyota.\nBailey ha frequentato l'University of North Texas e la Miami University ed attualmente \u00e8 \"artista in residenza\" alla Coastal Carolina University e docente all'University of North Carolina a Wilmington. Ha svolto anche l'attivit\u00e0 di musicista da studio ed ha avuto numerose collaborazioni, tra cui diversi album con il collega bassista Victor Wooten. Inoltre con quest'ultimo ha realizzato un campo per bassisti chiamato \"Bass At The Beach\" con l'intento di insegnare a bassisti di tutti i livelli, dai principianti agli esperti.\nStrumentazione.\nBailey si serve di amplificatori Ampeg e SWR, ed \u00e8 stato \"endorser\" di molte aziende, quali Ibanez, Michael Kelly, Aria (dal 1995) e Fender (dal 2008).\nBailey usa in molte delle sue esibizioni un modello custom signature facente parte della linea Aria Pro II a sei corde, l\"'Avanti AVB-SB-6\".\nNel 2009 la Fender gli ha creato un modello signature del Fender Jazz Bass, lo \"Steve Bailey Jazz Bass VI\" a 6 corde .\nNel 2011 Bailey diviene \"endorser\" della Warwick, nota azienda tedesca, che produce un modello 6 corde fretless (Steve Bailey signature) su precise direttive dell'artista. Alla linea prodotta in Germania ne viene affiancata una, pi\u00f9 economica, prodotta in Corea."}
{"id": "2307686", "revid": "15756", "url": "https://it.wikipedia.org/wiki?curid=2307686", "title": "Soluzione regolare", "text": "In ambito termodinamico, una soluzione regolare \u00e8 una soluzione che diverge dal comportamento di una soluzione ideale solo moderatamente.\nPi\u00f9 precisamente pu\u00f2 essere descritta dalla legge di Raoult modificata dalla funzione di Margules con un solo parametro formula_1:\ndove \"Pi\" \u00e8 la pressione parziale della sostanza \"i\", \"P*i\" la sua pressione di vapore, \"xi\" la frazione molare, e la funzione di Margules \u00e8:\nSi noti che la funzione di Margules contiene sempre la frazione molare opposta. Si pu\u00f2 dimostrare che la prima espressione di Margules impone che l'altra deve avere la stessa forma usando la relazione imposta dall'equazione di Gibbs-Duhem per una miscela a due componenti.\nIl valore di formula_1 pu\u00f2 essere interpretato come formula_7, dove formula_8 rappresenta l'interazione di differenza tra i vicini simili e non simili.\nDiversamente dal caso delle soluzioni ideali, le soluzioni regolari possiedono una entalpia di mistura dovuta al termine W. Se le interazioni tra molecole non simili sono pi\u00f9 sfavorevoli di quelle tra molecole simili, c'\u00e8 una competizione tra l'entropia del termine di mistura che produce un minimo nell'energia libera di Gibbs per x = 0,5 ed il termine di entalpia che ha un massimo per quel valore. Ad alte temperature l'entropia domina ed il sistema \u00e8 completamente miscibile, a basse temperature la curva G avr\u00e0 due minimi con un massimo intermedio. Il risultato \u00e8 una separazione di fase. In generale ci sar\u00e0 una temperatura dove i tre estremi coincidono ed il sistema diviene completamente miscibile. Questo punto \u00e8 noto come punto critico di solubilit\u00e0 o punto di consolutezza.\nIn contrasto con la soluzione ideale, i volumi nel caso delle soluzioni regolari non sono pi\u00f9 strettamente additivi ma devono essere calcolati dai volumi parziali molari che sono funzioni di x."}
{"id": "2307689", "revid": "1305772", "url": "https://it.wikipedia.org/wiki?curid=2307689", "title": "Dance Floor Anthem", "text": "Dance Floor Anthem (I Don't Want to Be in Love) \u00e8 il terzo singolo dei Good Charlotte estratto dal loro terzo album \"Good Morning Revival\". Questo \u00e8 il terzo \"anthem\" che la band pubblica; il primo \u00e8 \"East Coast Anthem\" dall'album di debutto e il secondo \u00e8 \"The Anthem\" dall'album \"The Young and the Hopeless\".\nNegli episodi della band di GCTV, dove caricano dal loro sito ufficiale video delle dietro le quinte della registrazione dell'album, photo shoot, eccetera, diverse canzoni furono eseguite, di cui nell'episodio del 15 marzo 2007 \"Dance Floor Anthem\" fu annunciato come nuovo singolo insieme al video musicale.\nIl 23 ottobre 2007 il singolo fu pubblicato su Ringle.\nNella puntata del 5 giugno di TRL, Joel Madden dichiar\u00f2 che la canzone racconta le esperienze della sua passata relazione con Hilary Duff."}
{"id": "2307698", "revid": "131358", "url": "https://it.wikipedia.org/wiki?curid=2307698", "title": "Zulia FC", "text": ""}
{"id": "2307704", "revid": "599013", "url": "https://it.wikipedia.org/wiki?curid=2307704", "title": "Jon Knudsen", "text": "Carriera.\nClub.\nKnudsen ha iniziato la sua carriera in una squadra giovanile di Leirsund. \u00c8 stato poi scoperto dal club locale del Lillestr\u00f8m. Nel 1993, ha sostenuto un provino con l', senza successo. Nello stesso anno, \u00e8 stato incluso nella prima squadra del Lillestr\u00f8m, diventando la riserva del titolare Frode Grod\u00e5s. In una partita contro l'HamKam, disputata nel giugno 1993, Grod\u00e5s si \u00e8 infortunato nel primo tempo e Knudsen lo ha sostituito, effettuando cos\u00ec il suo debutto. In quella partita, l'HamKam si \u00e8 trovato sotto per due a zero, ma ha poi ribaltato il risultato grazie a quattro reti di Petter Belsvik, che hanno permesso alla squadra di superare il Lillestr\u00f8m per quattro a tre. Comunque, nella partita successiva, il Lillestr\u00f8m ha battuto il per tre a zero. Dopo quattro incontri, Grod\u00e5s \u00e8 rientrato dal suo infortunio.\nAvendo poco spazio in prima squadra, Knudsen \u00e8 stato prestato allo Str\u00f8msgodset. Qui, si \u00e8 rotto una gamba nella partita contro lo Stab\u00e6k, a causa di uno scontro con un compagno di squadra. Ha cos\u00ec trascorso tredici mesi lontano dai campi di calcio. Al rientro, ha giocato in prestito allo Skjetten e poi al Kongsvinger. Nel 1999, ha lasciato la Norvegia ed \u00e8 passato al Midtjylland e, dopo aver concesso otto reti in quindici incontri, nel gennaio 2000 \u00e8 tornato in patria, allo Stab\u00e6k, per sostituire Frode Olsen.\nKnudsen ha conquistato rapidamente un posto da titolare nello Stab\u00e6k, essendo sempre presente nel campionato 2000. Comunque, ha saltato la maggior parte della stagione successiva a causa dell'epilessia, dopo un attacco avuto nel mese di giugno. \u00c8 tornato nel 2002 e ha giocato ventiquattro gare e, nell'anno successivo, ventuno, su un totale di ventisei. Dal 2004, non ha saltato alcun match per lo Stab\u00e6k. Sempre con lo Stab\u00e6k, ha vinto il campionato 2008. Il 31 dicembre 2011, il suo contratto giunse alla scadenza e non fu rinnovato. Il 17 gennaio 2012 si accord\u00f2 con il Fredrikstad. Il 24 ottobre 2012, manifest\u00f2 la volont\u00e0 di ritirarsi al termine della stagione in corso.\nNel mese di maggio 2013, il Lillestr\u00f8m annunci\u00f2 che, a causa dell'infortunio del portiere titolare Kenneth Udjus, fece firmare a Knudsen un contratto dilettantistico, che gli permetteva di essere utilizzato nelle partite di Norgesmesterskapet.\nNazionale.\nKnudsen \u00e8 stato incluso per la prima volta nella Nazionale della nel 2007, per un match di qualificazione al contro . La successiva chiamata \u00e8 arrivata nel corso del 2008, per un incontro amichevole con l'.\nHa effettuato il debutto l'11 ottobre 2008, nel pareggio per zero a zero con la . Non subendo reti, ha ricevuto dei giudizi positivi. L'allora commissario tecnico \u00c5ge Hareide \u00e8 rimasto \"impressionato\" dalla prestazione del portiere, garantendo che avrebbe mantenuto il posto da titolare anche nelle gare successive. Ha giocato anche nella sconfitta per uno a zero contro i , arrivata quattro giorni dopo."}
{"id": "2307716", "revid": "135224", "url": "https://it.wikipedia.org/wiki?curid=2307716", "title": "Azygos", "text": ""}
{"id": "2307717", "revid": "135224", "url": "https://it.wikipedia.org/wiki?curid=2307717", "title": "Emiazygos", "text": ""}
{"id": "2307719", "revid": "339392", "url": "https://it.wikipedia.org/wiki?curid=2307719", "title": "For\u00e7a A\u00e9rea Popular de Angola/Defesa Anti-Avi\u00f5es", "text": ""}
{"id": "2307721", "revid": "339392", "url": "https://it.wikipedia.org/wiki?curid=2307721", "title": "Angolan People's Air Force/Anti-Aircraft Defence", "text": ""}
{"id": "2307723", "revid": "287204", "url": "https://it.wikipedia.org/wiki?curid=2307723", "title": "Afzalpur", "text": " \nAfzalpur \u00e8 una suddivisione dell'India, classificata come \"town panchayat\", di 19.114 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 11' 60 N e 76\u00b0 20' 60 E e ha un'altitudine di 407 .\nSociet\u00e0.\nEvoluzione demografica.\nAl censimento del 2001 la popolazione di Afzalpur assommava a 19.114 persone, delle quali 9.984 maschi e 9.130 femmine. I bambini di et\u00e0 inferiore o uguale ai sei anni assommavano a 2.921, dei quali 1.535 maschi e 1.386 femmine. Infine, coloro che erano in grado di saper almeno leggere e scrivere erano 10.325, dei quali 6.210 maschi e 4.115 femmine."}
{"id": "2307725", "revid": "287204", "url": "https://it.wikipedia.org/wiki?curid=2307725", "title": "Aurad", "text": " \nAurad \u00e8 una suddivisione dell'India, classificata come \"town panchayat\", di 16.189 abitanti, situata nel distretto di Bidar, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 18\u00b0 15' 0 N e 77\u00b0 25' 60 E e ha un'altitudine di 541 .\nSociet\u00e0.\nEvoluzione demografica.\nAl censimento del 2001 la popolazione di Aurad assommava a 16.189 persone, delle quali 8.389 maschi e 7.800 femmine. I bambini di et\u00e0 inferiore o uguale ai sei anni assommavano a 2.691, dei quali 1.385 maschi e 1.306 femmine. Infine, coloro che erano in grado di saper almeno leggere e scrivere erano 9.039, dei quali 5.441 maschi e 3.598 femmine."}
{"id": "2307728", "revid": "729019", "url": "https://it.wikipedia.org/wiki?curid=2307728", "title": "Sojuz TMA-15", "text": "La Sojuz TMA-15 \u00e8 una missione spaziale con equipaggio umano diretta verso la Stazione Spaziale Internazionale partita\nil 27 maggio 2009 dal cosmodromo di Baikonur con a bordo tre membri dell'Expedition 20. Il 29 maggio si \u00e8 agganciata alla stazione spaziale.\nIl 1\u00ba dicembre 2009 ha fatto il suo ritorno sulla terra."}
{"id": "2307732", "revid": "228587", "url": "https://it.wikipedia.org/wiki?curid=2307732", "title": "Chiesa vetero-cattolica d'Austria", "text": "La Chiesa vetero-cattolica d'Austria ( Altkatholische Kirche \u00d6sterreichs) \u00e8 il membro austriaco dell'Unione di Utrecht delle Chiese vetero-cattoliche nella Repubblica federale d'Austria.\nStoria.\nLa Chiesa vetero-cattolica fu costituita nella Monarchia danubiana, durante le proteste contro il Concilio Vaticano I. Il 30 luglio 1870 l'imperatore Francesco Giuseppe I d'Asburgo annull\u00f2 unilateralmente il Concordato concluso nel 1855 con il Vaticano sulla base del fatto che il contraente era cambiato - vale a dire era diventato infallibile - . Ignaz von D\u00f6llinger ricevette dall'Austria-Ungheria molte lettere favorevoli da parte di singoli, ma anche da gruppi politici e rappresentanti della comunit\u00e0, i cosiddetti \"D\u00f6llingeradressen\". La maggior parte di costoro erano di parte liberale, cui la protesta di D\u00f6llinger conveniva. Il chierico austriaco Alois Anton, scrisse articoli, che non solo rappresentavano la posizione di D\u00f6llinger, ma esortavano anche a riforme all'interno della Chiesa cattolica romana.\nPresente.\nA Vienna esistono quattro parrocchie vetero-cattoliche. Inoltre, vi sono parrocchie nelle seguenti citt\u00e0:\nDal 1998 esiste una parrocchia vetero-cattolica a Bolzano con ca. 10 fedeli; dal 2002 questa parrocchia \u00e8 stata posta sotto la supervisione della diocesi austriaca, dopo aver lasciato la Chiesa vetero cattolica dell'Unione di Utrecht in Italia a cui apparteneva. Nel comune di Linz ci sono circa 500 vetero-cattolici.\nA capo della diocesi \u00e8 attualmente il vescovo John Ekemenzie Okoro, con seggio a Vienna. Egli \u00e8 in unione personale parroco della parrocchia di San Salvatore a Vienna."}
{"id": "2307735", "revid": "144796", "url": "https://it.wikipedia.org/wiki?curid=2307735", "title": "Antonmaria Salviati", "text": ""}
{"id": "2307736", "revid": "104458", "url": "https://it.wikipedia.org/wiki?curid=2307736", "title": "Marcel Sulliger", "text": "Biografia.\nL'atleta originario di Saanenm\u00f6ser debutt\u00f2 in campo internazionale in occasione dei Mondiali juniores di Jasn\u00e1 1985 e nel 1991 in Coppa Europa si classific\u00f2 al 3\u00ba posto nella classifica generale. Raccolse i primi punti in Coppa del Mondo il 15 dicembre 1991, quando giunse 12\u00ba nello slalom gigante dell'Alta Badia, ma in quella stagione 1991-1992 Sulliger ottenne risultati positivi soprattutto in Coppa Europa, dove arriv\u00f2 primo sia nella classifica generale, sia in quella di supergigante. L'anno seguente ripet\u00e9 l'impresa, diventando cos\u00ec il primo sciatore a vincere due volte di fila il trofeo.\nIn Coppa del Mondo ottenne il suo miglior risultato in carriera nella combinata di Kitzb\u00fchel del 16 gennaio 1994, quando chiuse al 6\u00ba posto; nella stessa stagione partecip\u00f2 ai suoi unici Giochi olimpici invernali, , classificandosi 17\u00ba nella combinata. Nel 1994-1995 in Coppa Europa vinse la classifica di slalom gigante. Continu\u00f2 a gareggiare fino alla stagione 1996-1997, durante la quale disput\u00f2 la sua ultima gara in Coppa del Mondo, il supergigante di Garmisch-Partenkirchen del 21 febbraio (49\u00ba); la sua ultima gara in carriera fu lo slalom speciale dei Campionati svizzeri 1997, il 26 marzo a Zinal, che non complet\u00f2. Non prese parte a rassegne iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2307739", "revid": "144796", "url": "https://it.wikipedia.org/wiki?curid=2307739", "title": "Simeone Tagliavia d'Aragonia", "text": ""}
{"id": "2307743", "revid": "109651", "url": "https://it.wikipedia.org/wiki?curid=2307743", "title": "Una donna vera", "text": ""}
{"id": "2307745", "revid": "144796", "url": "https://it.wikipedia.org/wiki?curid=2307745", "title": "Alessandro Ottaviano de' Medici", "text": ""}
{"id": "2307747", "revid": "287204", "url": "https://it.wikipedia.org/wiki?curid=2307747", "title": "Aland (India)", "text": " \nAland \u00e8 una citt\u00e0 dell'India di 35.308 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 34' 0 N e 76\u00b0 34' 0 E e ha un'altitudine di 479 .\nSociet\u00e0.\nEvoluzione demografica.\nAl censimento del 2001 la popolazione di Aland assommava a 35.308 persone, delle quali 18.301 maschi e 17.007 femmine. I bambini di et\u00e0 inferiore o uguale ai sei anni assommavano a 5.817, dei quali 3.020 maschi e 2.797 femmine. Infine, coloro che erano in grado di saper almeno leggere e scrivere erano 18.558, dei quali 11.164 maschi e 7.394 femmine."}
{"id": "2307752", "revid": "339392", "url": "https://it.wikipedia.org/wiki?curid=2307752", "title": "Ernest Adalbert von Harrach", "text": ""}
{"id": "2307761", "revid": "287204", "url": "https://it.wikipedia.org/wiki?curid=2307761", "title": "Revival (album)", "text": ""}
{"id": "2307762", "revid": "57342", "url": "https://it.wikipedia.org/wiki?curid=2307762", "title": "Teatro romano di Lecce", "text": "Il teatro romano di Lecce \u00e8 un monumento di epoca romana situato nel centro storico della citt\u00e0. Di incerta datazione, il teatro \u00e8 assegnato al periodo augusteo.\nStoria.\nIl teatro romano di Lecce fu casualmente scoperto nel 1929, durante alcuni lavori eseguiti nei giardini di due palazzi storici della citt\u00e0 (palazzo D'Arpe e palazzo Romano). Strettamente legato all'anfiteatro romano, esso infatti \u00e8 stato probabilmente voluto da Augusto il quale, non ancora imperatore trov\u00f2 rifugio a Lupiae, antica Lecce e per sdebitarsi ordin\u00f2 la costruzione di entrambi.\nDescrizione.\nGli scavi effettuati riportarono alla luce la cavea (diametro esterno 40 m; diametro interno 19 m) che, ricavata in un banco di roccia, fu rivestita in opera quadrata. Essa \u00e8 divisa in sei cunei da cinque scalette radiali dei cui gradini ogni coppia corrisponde ad uno di quelli riservati agli spettatori. Ogni cuneo \u00e8 costituito da dodici gradoni (altezza 0,35 m; profondit\u00e0 0,75 m circa), molti dei quali restaurati. Alla zona dell'orchestra, che era il luogo riservato all'evoluzione del coro, si accedeva mediante una stretta galleria coperta.\nDavanti all'orchestra, pavimentata a lastre rettangolari di calcare bianco, si notano tre larghi gradini che girano a semicerchio sui quali venivano, all'occorrenza, collocati seggi mobili riservati ai notabili. Dietro i gradini \u00e8 presente un muretto (\"balteus\") e, dietro l'orchestra, oltre al canale destinato a raccogliere il sipario, \u00e8 presente la scena (altezza dal piano dell'orchestra 0,70; profondit\u00e0 7,70 m; larghezza 30 m).\napparterrebbero al periodo augusteo alcuni frammenti della decorazione fittile del \"balteus\", mentre all'et\u00e0 degli Antonini si vuole risalgano le statue marmoree che adornavano il teatro. Tutti i reperti facenti parte del teatro romano di Lecce sono custoditi nell'adiacente museo omonimo.\nSi suppone infine che il teatro fosse capace di ospitare un pubblico di oltre 5.000 spettatori, per il quale venivano rappresentate tragedie e commedie. Oggigiorno \u00e8 possibile visitarlo esternamente ed entrare all'interno grazie ai frequenti spettacoli che ancora lo animano."}
{"id": "2307763", "revid": "287204", "url": "https://it.wikipedia.org/wiki?curid=2307763", "title": "Alnavar", "text": " \nAlnavar \u00e8 una suddivisione dell'India, classificata come \"town panchayat\", di 16.286 abitanti, situata nel distretto di Dharwad, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 25' 60 N e 74\u00b0 43' 60 E e ha un'altitudine di 562 .\nSociet\u00e0.\nEvoluzione demografica.\nAl censimento del 2001 la popolazione di Alnavar assommava a 16.286 persone, delle quali 8.290 maschi e 7.996 femmine. I bambini di et\u00e0 inferiore o uguale ai sei anni assommavano a 2.156, dei quali 1.072 maschi e 1.084 femmine. Infine, coloro che erano in grado di saper almeno leggere e scrivere erano 10.990, dei quali 6.196 maschi e 4.794 femmine."}
{"id": "2307764", "revid": "33689", "url": "https://it.wikipedia.org/wiki?curid=2307764", "title": "Rayman Arena", "text": ""}
{"id": "2307768", "revid": "287204", "url": "https://it.wikipedia.org/wiki?curid=2307768", "title": "Midnight Madness (album)", "text": ""}
{"id": "2307770", "revid": "44939", "url": "https://it.wikipedia.org/wiki?curid=2307770", "title": "Libreria genomica", "text": ""}
{"id": "2307772", "revid": "287204", "url": "https://it.wikipedia.org/wiki?curid=2307772", "title": "Anekal", "text": " \nAnekal \u00e8 una citt\u00e0 dell'India di 33.160 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 41' 60 N e 77\u00b0 42' 0 E e ha un'altitudine di 914 .\nSociet\u00e0.\nEvoluzione demografica.\nAl censimento del 2001 la popolazione di Anekal assommava a 33.160 persone, delle quali 17.205 maschi e 15.955 femmine. I bambini di et\u00e0 inferiore o uguale ai sei anni assommavano a 3.969, dei quali 2.037 maschi e 1.932 femmine. Infine, coloro che erano in grado di saper almeno leggere e scrivere erano 22.206, dei quali 12.507 maschi e 9.699 femmine."}
{"id": "2307785", "revid": "287204", "url": "https://it.wikipedia.org/wiki?curid=2307785", "title": "Ankola", "text": " \nAnkola \u00e8 una suddivisione dell'India, classificata come \"town panchayat\", di 14.306 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 40' 0 N e 74\u00b0 17' 60 E e ha un'altitudine di 16 .\nSociet\u00e0.\nEvoluzione demografica.\nAl censimento del 2001 la popolazione di Ankola assommava a 14.306 persone, delle quali 7.132 maschi e 7.174 femmine. I bambini di et\u00e0 inferiore o uguale ai sei anni assommavano a 1.455, dei quali 759 maschi e 696 femmine. Infine, coloro che erano in grado di saper almeno leggere e scrivere erano 11.188, dei quali 5.890 maschi e 5.298 femmine."}
{"id": "2307789", "revid": "932277", "url": "https://it.wikipedia.org/wiki?curid=2307789", "title": "Calcarelle", "text": "Le calcarelle sono dei rudimentali forni di fusione del minerale di zolfo estratto dalle miniere con lo scopo di separare lo zolfo puro dalle impurit\u00e0.\nLa calcarella \u00e8 il sistema di raffinazione tramite fusione pi\u00f9 antico e quello che presenta il minor rendimento complessivo, arrivando a malapena a produrre il 30 % di zolfo raffinato rispetto alla quantit\u00e0 di minerale estratto. \nConsiste essenzialmente in un cumulo di minerale di circa 40 q nel quale vengono previste delle canalizzazioni di colatura verso un punto di raccolta. Il minerale viene incendiato e giunge rapidamente alla fusione separandosi dalle impurit\u00e0.\nQuesta tecnologia \"arcaica\" ha lo svantaggio di produrre grandi quantit\u00e0 di anidride solforosa e altri composti fortemente inquinanti e nocivi per la salute degli addetti, per l'agricoltura e per tutto l'ambiente circostante; per questo esistevano disposizioni che obbligavano a installare questi impianti rudimentali ad una distanza di almeno 3 chilometri dagli abitati.\nIl metodo, adottato in Sicilia, venne abbandonato intorno alla met\u00e0 del secolo XIX."}
{"id": "2307793", "revid": "287204", "url": "https://it.wikipedia.org/wiki?curid=2307793", "title": "Annigeri", "text": " \nAnnigeri \u00e8 una citt\u00e0 dell'India di 25.709 abitanti, situata nel distretto di Dharwad, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 25' 60 N e 75\u00b0 25' 60 E e ha un'altitudine di 623 .\nSociet\u00e0.\nEvoluzione demografica.\nAl censimento del 2001 la popolazione di Annigeri assommava a 25.709 persone, delle quali 13.072 maschi e 12.637 femmine. I bambini di et\u00e0 inferiore o uguale ai sei anni assommavano a 3.519, dei quali 1.803 maschi e 1.716 femmine. Infine, coloro che erano in grado di saper almeno leggere e scrivere erano 14.173, dei quali 8.631 maschi e 5.542 femmine."}
{"id": "2307794", "revid": "834", "url": "https://it.wikipedia.org/wiki?curid=2307794", "title": "Highest Hopes", "text": ""}
{"id": "2307796", "revid": "161374", "url": "https://it.wikipedia.org/wiki?curid=2307796", "title": "Palma dum", "text": ""}
{"id": "2307799", "revid": "767487", "url": "https://it.wikipedia.org/wiki?curid=2307799", "title": "John Cornford", "text": "Era il figlio di Francesco Macdonald Cornford e Frances Cornford, pronipote del naturalista Charles Darwin da parte di madre.\nBiografia.\nNel 1933 diventa militante del partito comunista londinese e nella guerra civile spagnola viene reclutato a Cambridge nelle Brigate Internazionali, combatter\u00e0 con le milizie del POUM in Aragona. Dopo un breve rientro in Inghilterra torna in Spagna e cade a Lopera, presso Cordova. Suo fratello Christopher continuer\u00e0 nella sua attivit\u00e0 di militante comunista fino al 1980.\nPer la poetica non si pu\u00f2 definire un innovatore come George Orwell, anche lui combattente con la milizia del POUM, ma piuttosto un tradizionalista. Fu sentimentalmente legato a una studentessa di Cambridge, che avr\u00e0 un ruolo importante nella sua vita , Margot Heinemann, marxista e scrittrice, studiosa del dramma, leader e membro del Partito Comunista di Gran Bretagna."}
{"id": "2307800", "revid": "72396", "url": "https://it.wikipedia.org/wiki?curid=2307800", "title": "Chiesa di San Ruffino (Mongiardino Ligure)", "text": "La chiesa di San Ruffino, nota anche come chiesa di San Rufino o chiesa di Canarie, \u00e8 una chiesa che si trova in val Gordanella a 825 metri d'altezza, parte della val Borbera non lontana da Cerendero e da Canarie, frazioni di Mongiardino Ligure in Piemonte.\nNel 2011 la soprintendenza l'ha posta fra i beni di comprovato pregio e valore artistico, sottoposti a tutela ai sensi del codice dei beni culturali e del paesaggio.\nIl campanile conserva ancora intatte e al loro posto le quattro storiche campane in bronzo del XIX secolo, sopravvissute alle spoliazioni e anche ai due conflitti mondiali, la pi\u00f9 antica delle quali risalente al 1839 e la pi\u00f9 recente al 1892.\nStoria.\nCitata in un documento ecclesiastico risalente al 25 novembre 1248, fu parrocchia indipendente fino al 1475, quando, per rinuncia del rettore della chiesa, gli Spinola, feudatari della zona, la incorporarono alla parrocchia di Mongiardino Ligure. Nel 1647 torn\u00f2 a essere parrocchia indipendente per volont\u00e0 del vescovo di Genova Stefano Durazzo e fu assegnata al prete tortonese Tomaso Morando che accett\u00f2 l'incarico. Sul finire del XVII secolo l'edificio sub\u00ec alcuni danni causati da un movimento franoso e inizi\u00f2 ad essere sottoposta ciclicamente a lavori di restauro.\nPoich\u00e9 le ristrutturazioni si susseguivano, nel 1890 fu chiamato l'architetto genovese Luigi Balbi con l'obiettivo di demolire e ricostruire l'edificio religioso. La cittadinanza volle ricostruire la chiesa nel punto in cui si trovava quello precedente, e contribu\u00ec con uno straordinario sforzo economico e di manovalanza. La cifra pattuita per la costruzione era di 5900 lire, esclusa la costruzione della facciata, la demolizione e le nuove fondamenta, cosicch\u00e9 le spese di preventivo raggiunsero le 14\u00a0000 lire. La prima pietra fu posata il 26 giugno 1898 e quella del campanile il 15 luglio 1901, a questo punto le spese avevano gi\u00e0 raggiunto le 59\u00a0000 lire, escludendo che la calce che era stata preparata e fornita gratuitamente dalla popolazione di Cerendero.\nI lavori cominciarono sotto la supervisione del parroco Agostino Tambutto, e si svolsero in tempi brevissimi: gi\u00e0 il 17 luglio del 1904, infatti, la chiesa fu consacrata dal vescovo di Genova Edoardo Pulciano. Nel 1915 venne completato il campanile, nel 1929 furono decorati gli interni dal pittore torinese Francesco Ponsetti che ricevette un compenso di 30\u00a0000 lire, nel 1936 venne completata la pavimentazione e nel 1945 venne costruito il pulpito, dopo che i lavori si erano fermati dal 1940 al 1945 a causa della seconda guerra mondiale.\nNel 1947, dato che apparivano crepe sempre pi\u00f9 larghe nella chiesa, fu chiamato l'ingegnere Maurizio Bruzzo, ma quelli erano i primi sintomi di un decadimento inesorabile. La chiesa rimase accessibile fino al 1979, quando venne chiusa al pubblico e non pi\u00f9 utilizzata.\nNel 2008 una petizione del comitato Amici della Chiesa di Cerendero ha portato alla raccolta di circa 4.000 firme per salvare la chiesa. Nello stesso anno l'edificio si \u00e8 classificato ottavo nella lista dei Luoghi del cuore del Fondo per l'Ambiente Italiano, con 4048 voti..\nIl 18 febbraio 2009 si \u00e8 svolto un incontro tecnico nella chiesa di Santa Maria della Cella a Genova Sampierdarena con progetti e interventi di recupero. A marzo \u00e8 stata effettuata l'indagine geologica, che ha confermato la fattibilit\u00e0 di una complessiva messa in sicurezza dei manufatti. Su richiesta del sindaco di Mongiardino Ligure, quindi, l'area \u00e8 stata recintata dalla forestale della Regione Piemonte, propedeuticamente all'inizio dei lavori.\nIl 21 agosto 2009 il cardinale di Genova Angelo Bagnasco, in visita pastorale, ha effettuato un sopralluogo presso la chiesa.\nA fine 2012 la Fondazione CRT ha effettuato un primo stanziamento di 15.000 euro, grazie ai quali nel novembre 2013 \u00e8 stato possibile acquistare e installare i ponteggi per iniziare gli interventi di ristrutturazione. A luglio 2013 \u00e8 stato indetto un secondo stanziamento da parte di Fondazione Carige, dedicato alla messa in sicurezza della canonica e delle opere parrocchiali.\nNegli anni successivi, tuttavia, gli importanti lavori di riqualificazione progettati, stimati attorno ai 400.000 euro, sono rimasti in attesa, e l'edificio permane in condizione di incuria."}
{"id": "2307802", "revid": "124560676", "url": "https://it.wikipedia.org/wiki?curid=2307802", "title": "Sarcofago di Marte e Rea Silvia", "text": "Il sarcofago di Marte e Rea Silvia si trova a palazzo Mattei a Roma e risale al II-III secolo d. C. La fronte \u00e8 nel palazzo, i due laterali, coi rilievi dell'\"Allattamento di Romolo e Remo\" e di \"Marte e Rea Silvia\", sono nei Musei Vaticani, in particolare nel Museo Pio-Clementino.\nStoria e descrizione.\nIl sarcofago \u00e8 decorato da un complesso altorilievo sulla fronte, che \u00e8 murata sulla parete dello scalone del palazzo, mentre i fianchi sono oggi conservati ai Musei Vaticani.\nIl soggetto del rilievo \u00e8 l'incontro tra Marte e Rea Silvia, sorpresa nel sonno, che diventer\u00e0 la madre dei gemelli Romolo e Remo. Numerose figure fanno da contorno alla scena, tra le quali spiccano una personificazione della dea Venere, assisa a destra, e del dio Oceano, sdraiato in basso a sinistra, contrapposto alla \"Tellus\" sdraiata sul lato opposto. Sui fianchi si trovano invece raffigurate le scene della Lupa che allatta il gemelli e di un'altra rappresentazione del Tevere.\nDel sarcofago si trova una copia nel Museo della Civilt\u00e0 Romana, l'unica che permetta di apprezzare l'insieme originario. Esistono copie delle figure del sarcofago eseguite dalla bottega di Pisanello nel 1431-1432, conservate nella Biblioteca Ambrosiana a Milano, che testimoniano l'interesse antiquario di quella stagione, ma anche la reinterpretazione libera del modello, con i singoli soggetti estrapolati e accostati in nuove composizioni."}
{"id": "2307803", "revid": "1305772", "url": "https://it.wikipedia.org/wiki?curid=2307803", "title": "Closure", "text": ""}
{"id": "2307806", "revid": "1305772", "url": "https://it.wikipedia.org/wiki?curid=2307806", "title": "Year Zero", "text": "Year Zero (anno 0 in lingua inglese) pu\u00f2 riferirsi a:"}
{"id": "2307809", "revid": "287204", "url": "https://it.wikipedia.org/wiki?curid=2307809", "title": "Arkalgud", "text": " \nArkalgud \u00e8 una suddivisione dell'India, classificata come \"town panchayat\", di 15.184 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 45' 54 N e 76\u00b0 3' 25 E e ha un'altitudine di 915 .\nSociet\u00e0.\nEvoluzione demografica.\nAl censimento del 2001 la popolazione di Arkalgud assommava a 15.184 persone, delle quali 7.705 maschi e 7.479 femmine. I bambini di et\u00e0 inferiore o uguale ai sei anni assommavano a 1.751, dei quali 902 maschi e 849 femmine. Infine, coloro che erano in grado di saper almeno leggere e scrivere erano 9.913, dei quali 5.605 maschi e 4.308 femmine."}
{"id": "2307811", "revid": "254059", "url": "https://it.wikipedia.org/wiki?curid=2307811", "title": "Francesco Maria Bourbon del Monte Santa Maria", "text": "Biografia.\nStudi.\nFrancesco Maria Bourbon del Monte Santa Maria nacque a Venezia il 5 luglio 1549 da una nobile famiglia di origine toscana: i Del Monte, di cui molti membri facevano parte della curia cardinalizia dell'epoca. I Bourbon del Monte erano reggenti del marchesato del Monte Santa Maria, feudo imperiale, tra Granducato di Toscana e Stato Pontificio.\nIntrapresi gli studi, ottenne il dottorato in legge e, prima ancora di prendere gli ordini sacri, divenne abate commendatario di Santa Croce a Monte Fabali. Recatosi a Roma, uditore del cardinale Alessandro Sforza e ammesso alla corte del porporato Ferdinando I de' Medici. Successivamente svolse l'incarico di referendario del tribunale della Segnatura Apostolica nel 1580 e successivamente anche di relatore. Fu poi segretario del cardinale Ferdinando I de' Medici, prendendo solo a questo punto gli ordini sacri.\nCardinale e poi vescovo.\nCreato cardinale diacono da papa Sisto V nel concistoro del 14 dicembre 1588, ricevette la porpora e la diaconia di Santa Maria in Domnica l'8 gennaio 1589. Con questo titolo partecip\u00f2 al primo conclave del 1590 che elesse papa Urbano VII e poco dopo all'altro conclave che in quello stesso anno scelse come pontefice Gregorio XIV. Opt\u00f2 quindi per il titolo presbiteriale dei Santi Quirico e Giulitta dal 5 aprile 1591, partecipando al conclave di quello stesso anno che elesse papa Innocenzo IX. L'anno successivo fu la volta di un nuovo conclave che elesse papa Clemente VIII. Ebbe quindi il titolo di Santa Maria in Aracoeli dal 14 febbraio 1592.\nPartecip\u00f2 poi al conclave del 1605 che elesse papa Leone XI, partecipando quello stesso anno ad un altro che proclam\u00f2 pontefice Paolo V: questi ai primi di marzo del 1606, provvide a nominarlo titolare della protettoria vacante della Congregazione del beato Pietro\nda Pisa. Divenuto prefetto della Sacra Congregazione del Concilio di Trento dal 1606 al 1616, prefer\u00ec adottare il titolo di Santa Maria in Trastevere dal 24 gennaio 1611. Successivamente, divenuto cardinale protopresbitero, ottenne il titolo di San Lorenzo in Lucina dal 4 giugno 1612. Alla morte del padre, subentr\u00f2 nel rango di reggente del marchesato del Monte Santa Maria (14 giugno 1615) per conto della sua famiglia: mantenne la carica fino al 1626.\nEletto cardinale-vescovo, fu destinato alla sede suburbicaria di Palestrina dal 16 settembre 1615 e consacrato vescovo il 7 dicembre di quello stesso anno, nella Cappella Sistina di Roma per volere del pontefice Paolo V, assistito dal cardinale Giovanni Evangelista Pallotta e dal cardinale Benedetto Giustiniani. In quella stessa cerimonia venne consacrato con lui anche Ferdinando Taverna, gi\u00e0 vescovo di Novara.\nDivenuto prefetto della Sacra Congregazione dei Riti dal 1616, partecip\u00f2 al conclave del 1621, ove la Spagna present\u00f2 il proprio veto contro la sua elezione al pontificato che alcuni cardinali auspicavano. Escluso dall'elezione, scelse quindi dal 29 marzo 1621 di optare per la sede suburbicaria di Porto-Santa Rufina. Divenuto sub-decano dei Sacro Collegio dei Cardinali, partecip\u00f2 al conclave del 1623, optando in seguito per la sede suburbicaria di Ostia e Velletri dal 27 settembre di quello stesso anno, allorch\u00e9 divenne Decano del Sacro Collegio. Legato \"a latere\" per l'apertura della \"Porta d'oro\" della basilica di San Paolo in via Ostiense nell'anno giubilare 1625, divenne uno dei personaggi pi\u00f9 influenti della Curia romana.\nOltre alla funzione curiale, esercit\u00f2 un ruolo di diplomatico ed amministratore: rappresent\u00f2, a Roma, gli interessi del granduca di Toscana e del cardinale Ferdinando de' Medici; si schier\u00f2 dalla parte dei francesi nella disputa tra Francia e Spagna per l'influenza sul papato.\nFrancesco Maria Bourbon del Monte Santa Maria mor\u00ec il 27 agosto 1627 nella sua residenza romana di Palazzo Madama. I suoi funerali ebbero luogo nella chiesa di San Luigi dei Francesi e la sepoltura nella chiesa di Sant'Urbano di Roma.\nIl protettore delle arti e delle scienze.\nDel Monte fu un acuto sostenitore delle arti e delle scienze; Palazzo Madama - che lo ospitava, in virt\u00f9 sia della sua origine toscana, che degli stretti rapporti con i Medici, proprietari della residenza - era il crocevia dei maggiori intellettuali di passaggio a Roma: alcuni di essi vi soggiornarono pi\u00f9 volte, come Galileo Galilei. In effetti il cardinale, unitamente al fratello maggiore Guidobaldo, \"aiut\u00f2 Galileo a ottenere la lettura di matematica a Pisa nel 1589 e a Padova nel 1592. Sulla scia dei successi seguiti alla scoperta dei Pianeti Medicei, Galileo fece dono al cardinale di una copia del Sidereus nuncius e di un cannocchiale. Quando lo scienziato nel 1611 si rec\u00f2 a Roma, il Granduca Cosimo II (1590-1621) lo affid\u00f2, tramite una lettera commendatizia, al consiglio del cardinale, perch\u00e9 lo aiutasse durante il soggiorno nella capitale pontificia\u201d. Il Cardinale \"replic\u00f2 al Principe toscano che avrebbe protetto il personaggio raccomandatogli, giacch\u00e9 era suo amico, ed a lui protestava una somma stima\"; di tale amicizia \u00e8 testimonianza anche la coeva corrispondenza tra i due, sul desiderio di Galileo di monacare entrambe le figlie.\nEra possessore di una grande collezione di opere antiche, tra cui anche il Vaso di Portland, uno degli esempi pi\u00f9 importanti dell'arte vetro-cameo dell'antichit\u00e0. Alla sua morte la collezione Del Monte contava pi\u00f9 di 600 dipinti, tra cui alcuni del Caravaggio; l'appoggio del cardinale al giovane artista lombardo risult\u00f2 fondamentale nei primi anni della sua carriera romana, oltre ad averlo introdotto all'analogamente ricco salotto del vicino palazzo Giustiniani. Egli ospit\u00f2 infatti il Caravaggio a palazzo Madama fino al 1601, nonch\u00e9 nel palazzo marchionale di Monte Santa Maria Tiberina, capoluogo del feudo imperiale di cui era reggente, stimolandolo a realizzare nuove opere per lui: tra di esse, Caravaggio ebbe \u201cmodo di cimentarsi nella pittura su parete, \nl'unico caso conosciuto della sua carriera: si tratta della raffigurazione ad olio su muro di Giove, Nettuno e Plutone nella stanza dedicata all'alchimia del Casino Ludovisi, a quel tempo propriet\u00e0 del \ncardinale Del Monte\u201d.\nNella cultura di massa.\nMichael Gough \"prest\u00f2 il suo volto familiare ed espressivo\" alla rappresentazione del personaggio del cardinal Del Monte nel Caravaggio di Derek Jarman.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2307813", "revid": "486946", "url": "https://it.wikipedia.org/wiki?curid=2307813", "title": "Panama Viejo F.C.", "text": ""}
{"id": "2307814", "revid": "161273", "url": "https://it.wikipedia.org/wiki?curid=2307814", "title": "Men (mitologia)", "text": ""}
{"id": "2307817", "revid": "2044019", "url": "https://it.wikipedia.org/wiki?curid=2307817", "title": "Il mio amico Einstein", "text": "Il mio amico Einstein (\"Einstein and Eddington\") \u00e8 un film per la TV del 2008, diretto da Philip Martin e scritto da Peter Moffat.\nIl film \u00e8 interpretato da David Tennant, nel ruolo di Sir Arthur Stanley Eddington, e Andy Serkis, nei panni di Albert Einstein. Racconta lo scambio epistolare tra due illustri scienziati del XX secolo, che, sullo sfondo della \"Grande Guerra\", perseguono la verit\u00e0 scientifica trascendendo i confini nazionalistici. Einstein, il teorico tedesco, padre della Teoria della relativit\u00e0 generale ed Eddington, l'osservatore inglese, il primo a coglierne l'importanza e a dimostrarla, offrono al mondo una nuova visione del tempo e dello spazio.\nProdotto dalla Company Pictures per la BBC, in associazione con la HBO, \u00e8 stato trasmesso per la prima volta sulla BBC Two il 22 novembre 2008. Le riprese del film si sono svolte a Cambridge (Inghilterra), in Croazia e in Ungheria.\nIn Italia il film \u00e8 stato trasmesso in prima visione il 1\u00ba dicembre 2010 su Sky Cinema 1, e in replica il giorno successivo.\nTrama.\nIl preludio del film \u00e8 ambientato sull'isola di Pr\u00edncipe, al largo della costa occidentale africana, dove la spedizione di Sir Arthur Eddington si prepara per osservare l'eclissi solare del 1919. Per comprendere meglio l'obiettivo della spedizione, il film ci riporta indietro nel tempo, agli inizi della prima guerra mondiale, nel 1914. Eddington, brillante astrofisico, \u00e8 stato appena nominato Direttore dell'Osservatorio dell'Universit\u00e0 di Cambridge da Sir Oliver Joseph Lodge e sta traslocando, insieme alla sorella Winni, in quella che un tempo era stata l'abitazione del celebre fisico Isaac Newton. Sir Logde lo informa che l'Universit\u00e0 di Berlino sta riunendo i migliori scienziati tedeschi per fini bellici, e lo invita a svolgere delle ricerche sui lavori di un certo \"Albert Einstein\", che mirano a confutare la consolidata teoria della gravit\u00e0 dell'inglese Newton.\nEinstein vive a Zurigo, in Svizzera, con la moglie Mileva e i due figli, Hans e Eduard. Max Planck, un vecchio amico e scienziato tedesco, lo contatta e gli offre una prestigiosa cattedra, per conto dell'Universit\u00e0 di Berlino, che vede nei suoi studi sulla gravit\u00e0 un'occasione per infliggere una cocente umiliazione agli inglesi, smentendo la teoria del loro pi\u00f9 importante scienziato. Sebbene in un primo momento non sembri interessato, decide di accettare la proposta e si trasferisce a Berlino, dove conosce la cugina Elsa Einstein, della quale presto si innamora.\nIntanto, Eddington, quacchero pacifista e tenace obiettore di coscienza, trascorre il suo tempo libero con l'amico William Marston, al quale, per\u00f2, non osa rivelare i suoi veri sentimenti. Chiamato alle armi e assegnato al Reggimento di Cambridgeshire, William gli lascia il suo orologio da tasca, come pegno d'amicizia. Il giorno della partenza, Eddington capisce che non pu\u00f2 pi\u00f9 tacergli la verit\u00e0 e corre verso la stazione. Circostanze sfortunate, per\u00f2, gli impediscono di arrivare in tempo e sebbene cerchi di raggiungere in bici il treno in corsa, i due non riescono, comunque, a salutarsi.\nDopo aver esaminato l'ultima pubblicazione di Einstein, risalente a nove anni prima, Eddington presenta la sua relazione ai colleghi astronomi, spiegando loro che ci\u00f2 che lo scienziato tedesco sostiene \u00e8 che il tempo \"non \u00e8 assoluto\", non \u00e8 ovunque lo stesso. Sebbene intrigato e aperto a questa nuova visione dell'Universo, di fronte al pregiudizio dei colleghi, ammette, suo malgrado, che questa teoria non \u00e8, comunque, sostenuta da alcuna prova concreta e, quindi, assecondando Sir Lodge, fervente sostenitore della teoria newtoniana sulla gravit\u00e0, afferma che ci\u00f2 che dice Einstein, in effetti, \"non \u00e8 reale\". Il dubbio, per\u00f2, di una teoria alternativa non lo abbandona: Newton ed Einstein \"non possono avere entrambi ragione\".\nL'arrivo a Berlino di Mileva con i figli, e la scoperta della relazione tra il marito ed Elsa, segnano la fine del matrimonio di Einstein, mentre, a Cambridge, Eddington e il suo gruppo religioso diventano bersaglio della rabbia di un gruppo di contestatori xenofobi e anti-pacifisti, che vorrebbero i quaccheri in prima linea come gli altri giovani inglesi.\nIntanto, a Berlino, lo scienziato Fritz Haber sta procedendo con una dimostrazione degli effetti di un gas tossico sui piccioni. Einstein rimane profondamente disgustato dall'idea che la scienza venga messa al servizio della guerra e, non volendo avere alcun ruolo in tutto questo, rifiuta di riconvertire la sua cittadinanza da Svizzera a Tedesca e di aggiungere la sua firma al \"Manifesto al mondo civile\", un elenco dei pi\u00f9 illustri intellettuali tedeschi sostenitori della guerra.\nIl Manifesto scatena la reazione degli scienziati inglesi e porta al divieto della circolazione di materiale scientifico tedesco in Gran Bretagna. Per nulla scoraggiato e fermamente convinto che le questioni politiche non dovessero ostacolare la scienza, Eddington prosegue le sue ricerche, rendendosi conto che l'orbita di Mercurio risultava leggermente inferiore rispetto a quella che avrebbe dovuto essere secondo le Leggi di Newton. Scrive, quindi, ad Einstein per chiedergli se la sua teoria era in grado di spiegare la precessione del perielio di Mercurio. La lettera di Eddington scuote Einstein, liberandolo da una sorta di blocco. I suoi studi, infatti, di recente, non avevano mostrato alcun progresso, anche se ci\u00f2 gli aveva dato modo di rendere pi\u00f9 profonda la sua relazione con Elsa. Convinto di aver ripreso la giusta direzione, Einstein allontana Elsa e chiede la collaborazione di Planck. Immerso nuovamente nelle sue ricerche, riesce a spiegare l'orbita di Mercurio secondo la sua teoria. L'entusiasmo di Eddington per i progressi di Einstein si spegne presto, per\u00f2, quando apprende della morte dei 15.000 soldati del Reggimento di Cambridgeshire, compreso l'amico William e il figlio di Sir Lodge, uccisi dai tedeschi con il gas asfissiante al cloro, nella Battaglia di Ypres. La perdita della persona amata, a cui non riesce a dare una spiegazione razionale, e l'impossibilit\u00e0 di esprimere liberamente il suo profondo dolore, tranne che alla sorella Winnie, fanno sorgere in lui dubbi sulla sua fede.\nLa notizia dell'uso di gas velenoso in battaglia fa esplodere anche l'ira di Einstein contro i suoi colleghi, che per questo motivo lo bandiscono dall'Universit\u00e0, mentre in Inghilterra la comunit\u00e0 scientifica inglese vota l'espulsione degli scienziati tedeschi da Cambridge, nonostante una fiera opposizione da parte di Eddington, che ribadisce loro \"la ricerca della verit\u00e0 nella scienza trascende i confini nazionali\".\nEinstein continua a lavorare alla sua teoria e, bench\u00e9 si ammali, completa il suo lavoro sulla relativit\u00e0 generale. Ormai tagliato fuori dagli ambienti accademici, prega l'amico Planck di spedire una lettera ad Eddington, per informarlo dei risultati raggiunti. Eddington ha un'intuizione: la teoria di Einstein pu\u00f2 essere provata dimostrando che, per effetto della gravit\u00e0, la luce delle stelle viene curvata in prossimit\u00e0 della gravit\u00e0 del Sole. All'epoca, non avendo ancora filtri ottici per poter visionare e fotografare direttamente il Sole col telescopio, tale prova poteva essere fornita soltanto osservando la luce delle stelle vicino a esso attraverso una eclissi totale di sole. In quel periodo l'unica imminente eclissi sarebbe avvenuta sull'isola di Pr\u00edncipe, nell'Africa occidentale, il 29 maggio 1919.\nSuperando le iniziali obiezioni di Sir Lodge, Eddington riesce ad ottenere i finanziamenti necessari per la spedizione in Africa, anche grazie all'appoggio del collega Frank Watson Dyson, che scioglie ogni resistenza ribadendo che, a prescindere della fondatezza o meno delle idee di Einstein, il merito di provare una nuova teoria della gravit\u00e0 o di riconfermare quella di Newton, andr\u00e0 comunque ad una spedizione inglese.\nCon la fine della guerra e il suo pesante bilancio, Winnie decide di partire con un gruppo di quaccheri per la Germania, per aiutare la popolazione nel difficile dopoguerra, ma prima di andare via, confessa al fratello il suo timore che lui stia perdendo qualcosa di cui prima era certo, la sua fede.\nNel frattempo, sull'isola di Pr\u00edncipe, la sera prima dell'eclissi, piove a dirotto. Il cattivo tempo minaccia l'esito della spedizione. Il giorno seguente, due ore prima dell'inizio del grande evento (che avverr\u00e0 nel meriggio, 14:15-14:20 ora locale), il cielo \u00e8 ancora coperto da una spessa coltre di nubi. L'attrezzatura \u00e8 pronta, ma nessun segno di schiarita. Eddington e Dyson aspettano. Quando ormai mancano solo pochi minuti alla totalit\u00e0 dell'eclissi, il sole trova un primo varco, quindi, il cielo si schiarisce permettendo ad Eddington di fotografare. Tornati in patria, Eddington e Dyson riuniscono i colleghi scienziati per confrontare pubblicamente le fotografie scattate durante l'eclissi con quelle del cielo stellato ripreso in condizioni normali. La sovrapposizione delle lastre mostra una differenza nella posizione delle stelle, confermando, quindi, la validit\u00e0 della teoria di Einstein. Mentre uno stizzito Sir Lodge abbandona la sala, Eddington esprime la sua ammirazione per un uomo che ha mostrato loro un \"nuovo Universo\" e nel cui lavoro ha trovato una conferma della propria fede.\nDi ritorno nella sua casa a Berlino, dopo una breve visita alla famiglia in Svizzera, Einstein trova Elsa e Planck ad aspettarlo. Ma non sono i soli. La sua nuova teoria della gravit\u00e0 ha ormai fatto il giro del mondo e la stampa, in attesa fuori dal suo appartamento, vuole conoscere il grande scienziato.\nUn anno dopo, sul finale, un riverito Einstein sale le scale dell'Universit\u00e0 di Cambridge, dove, finalmente, incontra Eddington. Tra gli applausi della comunit\u00e0 scientifica, i due si stringono la mano e sorridono."}
{"id": "2307819", "revid": "155634", "url": "https://it.wikipedia.org/wiki?curid=2307819", "title": "Australian Open 2009 - Singolare maschile", "text": "Rafael Nadal ha battuto in finale Roger Federer 7-5, 3-6, 7-6(3), 3-6, 6-2 vincendo per la prima volta gli Australian Open."}
{"id": "2307820", "revid": "693190", "url": "https://it.wikipedia.org/wiki?curid=2307820", "title": "Riserva valutaria", "text": "La riserva valutaria (riserve internazionali quando si parla dell'insieme delle riserve valutarie internazionali) corrisponde ai depositi di moneta straniera controllati dalle banche centrali e dalle altre autorit\u00e0 monetarie che giacciono nei forzieri delle autorit\u00e0 competenti (BCE per l'Eurozona).\nQueste riserve si compongono di diverse divise valutarie, soprattutto sono composte da euro e dollari, ma in misura minore anche da yen, sterline o franchi svizzeri. Le riserve valutarie internazionali si adoperano per dare appoggio ai passivi, per esempio, alla moneta locale emessa quando questa \u00e8 a rischio di svalutazione, o alle riserve depositate dalle banche private, dal governo o dalle istituzioni finanziarie.\nEsistono, inoltre, altri tipi di riserve, specialmente quelle formate dalle riserve di oro o di petrolio.\nQuantit\u00e0 di riserve.\nAlla fine del 2008, la composizione ufficiale mondiale delle riserve di valuta straniera stoccate presso i forzieri delle autorit\u00e0 competenti, vedevano il dollaro con una quota del 64%, l'euro con il 26,5, la sterlina con il 4,1%, lo yen con il 3,3%, il franco svizzero con lo 0,1% ed altre valute con il 2%.\nStati con la maggior quantit\u00e0 di riserve monetarie internazionali nel 2008\nGrafico della composizione percentuale delle principali riserve valutarie dal 1995 al 2014"}
{"id": "2307822", "revid": "287204", "url": "https://it.wikipedia.org/wiki?curid=2307822", "title": "Arsikere", "text": " \nArsikere \u00e8 una citt\u00e0 dell'India di 43.125 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 18' 50 N e 76\u00b0 15' 22 E e ha un'altitudine di 806 .\nSociet\u00e0.\nEvoluzione demografica.\nAl censimento del 2001 la popolazione di Arsikere assommava a 43.125 persone, delle quali 21.797 maschi e 21.328 femmine. I bambini di et\u00e0 inferiore o uguale ai sei anni assommavano a 4.747, dei quali 2.417 maschi e 2.330 femmine. Infine, coloro che erano in grado di saper almeno leggere e scrivere erano 32.358, dei quali 17.272 maschi e 15.086 femmine."}
{"id": "2307824", "revid": "767487", "url": "https://it.wikipedia.org/wiki?curid=2307824", "title": "4-Wheel Vibe", "text": "4-Wheel Vibe \u00e8 il secondo album studio del gruppo pop punk statunitense Bracket, pubblicato nel 1995 da Hi-Rise Flat Records."}
{"id": "2307832", "revid": "287204", "url": "https://it.wikipedia.org/wiki?curid=2307832", "title": "Athni", "text": " \nAthni \u00e8 una citt\u00e0 dell'India di 39.200 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 43' 60 N e 75\u00b0 4' 0 E e ha un'altitudine di 553 .\nSociet\u00e0.\nEvoluzione demografica.\nAl censimento del 2001 la popolazione di Athni assommava a 39.200 persone, delle quali 19.896 maschi e 19.304 femmine. I bambini di et\u00e0 inferiore o uguale ai sei anni assommavano a 5.367, dei quali 2.766 maschi e 2.601 femmine. Infine, coloro che erano in grado di saper almeno leggere e scrivere erano 26.203, dei quali 14.834 maschi e 11.369 femmine."}
{"id": "2307836", "revid": "287204", "url": "https://it.wikipedia.org/wiki?curid=2307836", "title": "Radoslav Rancik", "text": ""}
{"id": "2307839", "revid": "767487", "url": "https://it.wikipedia.org/wiki?curid=2307839", "title": "924 Forestville St.", "text": "924 Forestville St. \u00e8 il primo album studio del gruppo pop punk statunitense Bracket, pubblicato nel 1994."}
{"id": "2307842", "revid": "223378", "url": "https://it.wikipedia.org/wiki?curid=2307842", "title": "Foro lacero posteriore", "text": ""}
{"id": "2307851", "revid": "339392", "url": "https://it.wikipedia.org/wiki?curid=2307851", "title": "Quattro grandi invenzioni dell'Antica Cina", "text": ""}
{"id": "2307853", "revid": "767487", "url": "https://it.wikipedia.org/wiki?curid=2307853", "title": "Greatest Hits and Black Beauties", "text": "Greatest Hits and Black Beauties \u00e8 un album degli L.A. Guns in cui sono state registrate versioni differenti di alcune vecchie canzoni della band. \u00c8 stato pubblicato nel mese di novembre 1999."}
{"id": "2307861", "revid": "15756", "url": "https://it.wikipedia.org/wiki?curid=2307861", "title": "Studio op. 10 n. 1", "text": "Lo Studio op. 10 n. 1 in Do maggiore, composto da Fryderyk Chopin, \u00e8 uno studio per pianoforte basato sugli arpeggi. Appartiene al gruppo dei 12 studi dell'op. 10 composti tra l'autunno del 1829 e il 1832.\nStoria.\nChopin giunse a Parigi nel settembre del 1831 e aveva probabilmente gi\u00e0 composto una parte degli \"\u00c9tudes\" che verranno poi pubblicati come op. 10 nel 1833. I primi due furono certamente scritti a Varsavia nel 1829 poich\u00e9 Chopin diceva all'amico Tytus Woyciechowski, in una lettera del 20 ottobre, di aver composto un \"primo esercizio in forma alla mia maniera\" e, successivamente, il 14 novembre gli comunic\u00f2 che gli esercizi erano diventati due. A conferma dell'epoca di composizione vi \u00e8 il manoscritto autografo, conservato a Varsavia, che riporta due Studi segnati come \"Esercizi n. 1 e n. 2\", datato 2 novembre 1830, il giorno in cui Chopin lasci\u00f2 per sempre la Polonia.\nIl musicista fu ispirato nello scrivere gli \"\u00c9tudes\" dalla conoscenza di Paganini che egli ascolt\u00f2 in alcuni concerti tenuti a Varsavia dal violinista nel 1829; i suoi \"Capricci\" furono certamente un modello che segu\u00ec nella stesura di queste sue composizioni. Il primo studio con i suoi arpeggi che vanno oltre l'ottava ha la stessa ideazione del \"Capriccio n. 1\", mentre per tonalit\u00e0 e struttura armonica vi si pu\u00f2 ravvisare un collegamento con il primo preludio del \"Clavicembalo ben temperato\" di Bach.\nStruttura e analisi.\nLo studio \u00e8 nella chiara tonalit\u00e0 di Do maggiore e ha un'indicazione agogica di \"Allegro\"; \u00e8 stato scritto per favorire l'estensione della mano destra. D'impostazione assai originale e innovativa, sfrutta una ricerca virtuosistica funzionale per una ricchezza armonica che, all'epoca della sua composizione, era ancora inconsueta nel genere \"studio\". Il virtuosismo \u00e8 meno plateale di quello dei \"Capricci\" paganiniani, ma la ricerca musicale e in particolare armonica \u00e8 infatti decisamente innovativa, quasi rivoluzionaria. La mano destra esegue veloci arpeggi su quattro ottave in una figurazione originale e ampia, soluzione vantaggiosa sotto vari aspetti che rende l'arpeggio ritmicamente regolare e omogeneo. La mano sinistra esegue solo ottave di apparente accompagnamento, ma in realt\u00e0 non fa altro che \"cantare\" una melodia quasi fosse un \"cantus firmus\", che nasce dall'armonia stessa del brano. Le varie modulazioni fanno s\u00ec che gli arpeggi esplorino praticamente ogni zona della tastiera con effetti timbrici differenti. Tutto il brano \u00e8 suonato in \"forte\", soltanto quando la modulazione entra in tonalit\u00e0 minore, l'intensit\u00e0 si attenua, ma solo momentaneamente.\nLo studio sviluppa l'estensione e flessibilit\u00e0 in leggerezza della mano destra. Anche se una mano grande \u00e8 avvantaggiata, pu\u00f2 essere affrontato anche da chi ha mani relativamente piccole, a condizione che siano molto elastiche. Anche se l'opinione comune \u00e8 che studiare questo brano agevoli l'ingrandimento della mano, in realt\u00e0 si deve tener conto che chi esegue, con un certo risultato, questo Sudio, tecnicamente molto avanzato, deve avere gi\u00e0 una mano strutturata in tal senso. Chopin raccomandava l'accurato studio del brano a velocit\u00e0 iniziali molto lente e un'esecuzione in grande leggerezza. La difficolt\u00e0 principale di questo difficile studio sta infatti nell'eseguirlo in maniera precisa e veloce, senza irrigidimenti della mano destra (che sono pressoch\u00e9 inevitabili, in caso di studio scorretto).\nRielaborazioni.\nLeopold Godowsky, nei suoi \"53 studi sugli \u00c9tudes di Chopin\", ha trascritto questo studio in due versioni, differenti tra loro. Nella prima (studio n.1 dei 53), in Do maggiore, la mano sinistra esegue la parte che nell'originale chopiniano appartiene alla destra, e la mano destra esegue la stessa figurazione ribaltata; nella seconda versione (studio n.2), per mano sinistra sola, Godowsky usa la tonalit\u00e0 di Re bemolle maggiore per sfruttare al massimo i tasti neri."}
{"id": "2307869", "revid": "254059", "url": "https://it.wikipedia.org/wiki?curid=2307869", "title": "Torneo-battaglia di Louvezerp", "text": "Il Torneo-battaglia di Louvezerp (Louvezerph, Lovrezep, Lunezerp, Lonazep) \u00e8 un affresco a soggetto cavalleresco dipinto da Pisanello tra il 1436 e il 1444 nel Palazzo Ducale di Mantova, in particolare nell'ala detta \"Corte Vecchia\". La scena venne imbiancata in un'epoca imprecisata e riscoperta nel 1969 dal sovrintendente Giovanni Paccagnini e immediatamente restaurata. Lo stacco ne ha rivelato anche la sinopia, conservata molto bene.\nStoria.\nLa sala venne commissionata in tutta probabilit\u00e0 da Gianfrancesco Gonzaga. Nell'opera compare infatti la sua \"Impresa del Pellicano\", in un voluminoso cappello del nano a cavallo subito sopra il luogo in cui si trova il cavaliere dell'impresa del Graal Bohort, ipotetico antenato di casa Gonzaga. Nel 1988 la studiosa Johanna Woods-Marsden aveva attribuito l'affresco all'epoca di Ludovico III Gonzaga, ma l'ipotesi \u00e8 stata abbandonata dopo il riconoscimento del \"collare delle S\", onorificenza concessa nel 1436 da Enrico VI al marchese Gianfrancesco. Pertanto l'affresco si colloca temporalmente fra questa data e la morte di Gianfrancesco avvenuta nel 1444.\nL'attivit\u00e0 di Pisanello nel Palazzo Ducale mantovano \u00e8 attestata da lettere di Filippo Andreasi e Luca Fancelli a Federico I Gonzaga, dove si parla esplicitamente del crollo del soffitto della \"sala del Pisanello\". La sala venne dimenticata durante il Rinascimento, quando venne costruita la nuova ala, e in questa parte disabitata si ebbe appunto un cedimento delle travi del soffitto. In seguito gli affreschi vennero picconati e ricoperti di calce.\nA lungo si era ritenuto che la sala fosse stata distrutta, ma nel 1969 fu identificata da Paccagnini a conclusione di lunghe indagini. Si tratta infatti della cosiddetta sala dei Duchi, o dei Principi, sul lato destro dell'edificio prospiciente l'attuale piazza della lega Lombarda. Subito vennero scoperti i primi frammenti di sinopia e si provvedette gradualmente a staccare tutto l'intonaco, recuperando quasi tutta la decorazione. Se gli affreschi sono piuttosto frammentari, pi\u00f9 completa appare invece la sinopia. Perduta \u00e8 tutta la zona inferiore della decorazione, che venne completamente demolita e rifatta agli inizi del XIX secolo.\nDescrizione.\nIl soggetto \u00e8 tratto da \"Le roman en prose de Tristan\", della letteratura cavalleresca, in particolare al centro la battaglia di Louvezerp, nella zona meglio conservata.\nIn questo episodio Lancillotto e Tristano combattono a corte di re Brangoire, alla presenza di Ginevra e Isotta e poi partiranno alla conquista del Graal. Sono gi\u00e0 stati sconfitti altri cavalieri, i cui nomi si trovano scritti nelle sinopie accanto alle rispettive figure: \"Calibor as dures mains, Arfassart li gros, Malies de l'espine, Sarduc li blans, Kallas le petit, Calaarot le petit, Patrides au cercle d'or.\" La battaglia \u00e8 quindi vicina all'epilogo e i corpi dei cadaveri sono rappresentati scomposti, secondo il gusto tutto tardo gotico di accostare figure eleganti e aristocratiche a rappresentazioni grottesche. Il Paccagnini, nel suo studio dopo il rinvenimento, ipotizz\u00f2 che proprio questa visione decadente, troppo affollata e troppo scomposta, non incontrasse pi\u00f9 il gusto del marchese, che fece interrompere i lavori.\nL\u2019ipotesi di Paccagnini \u00e8 per\u00f2 stata smentita da V. Bertolucci Pizzorusso (in \u00abStudi mediolatini e volgari\u00bb, xx, 1972, pp.\u00a037\u201348) che ha dimostrato come gli affreschi raffigurino, invece, il Torneo della Marche del \"Lancelot en prose\".\nAl torneo la principessa si innamora di Bohort vincitore, cugino di Lancillotto, e durante il banchetto in suo onore (che probabilmente si trovava nella parte perduta al di sotto dei tendaggi), dodici cavalieri promettono alla fanciulla reale alcune spavalde imprese in dono, le quali si svolgono nel paesaggio montano sulle pareti sinistra e centrale. Sullo sfondo si vede una citt\u00e0 turrita, il castello di re Brangoire, che ricorda il mantovano castello di San Giorgio. Segue il palco da cui le dame assistono alla tenzone, che \u00e8 ornato dall'insegna gonzaghesca del cane retroverso (di cui esiste un frammento del dipinto compiuto in un pannello staccato e appeso nella stanza seguente). Altri riferimenti alla corte locale sono i colori bianco, rosso e verde, che si vedono sulle armature dei contendenti e sul fregio superiore dove si alternano il fiore Gonzaga e la S dei Lancaster, col pendente del cigno.\nLa grande sinopia dell'episodio centrale \u00e8 esposta nella sala adiacente, assieme ad alcuni frammenti sparsi.\nStile.\nLa scena, incompiuta, si estendeva sulle pareti cercando illusionisticamente di annullare gli spigoli ed era \u00e8 composta per semplici accostamenti di figure, con una dilatazione in tutte le direzioni, senza alcun centro focale. Ogni frammento viene analizzato e riprodotto con un'attenzione analitica, ma manca un criterio unificatore, creando cos\u00ec un effetto \"caleidoscopio\"."}
{"id": "2307871", "revid": "339392", "url": "https://it.wikipedia.org/wiki?curid=2307871", "title": "Scene di torneo", "text": ""}
{"id": "2307872", "revid": "1793900", "url": "https://it.wikipedia.org/wiki?curid=2307872", "title": "Susanna e i vecchioni (Artemisia Gentileschi Stamford)", "text": "Susanna e i vecchioni \u00e8 un dipinto a olio su tela realizzato nel 1622 dalla pittrice italiana Artemisia Gentileschi. \u00c8 custodito in una collezione privata di Stamford, in Inghilterra.\nL'opera si ispira alla prima fase della pittura di Caravaggio tanto che la testa della fanciulla richiama il volto della Maddalena penitente, da lui realizzata precedentemente. Forti richiami si hanno anche nelle carni rosee e sode e nella luce chiara e diffusa, ma a differenza del Merisi l'opera viene caratterizzata da una teatralit\u00e0 pi\u00f9 accentuata.\nDescrizione e stile.\nSusanna \u00e8 la figura centrale dell'opera, pienamente illuminata. Sorpresa dai vecchioni si cerca di coprire con la propria candida camicia, forse simbolo della sua purezza. Il realismo con il quale \u00e8 stata descritta la figura nuda della donna e il vigore della coscia granitica sono stati decisivi per attribuire l'opera ad Artemisia.\nI due uomini, posti alla sua sinistra, sono ritratti in abiti nobili, come si nota dalle preziose damascature gialle e marroni o dall'intenso colore rosso di una tunica. Tratto distintivo dell'autrice \u00e8 la composizione quasi legnosa delle mani dell'uomo pi\u00f9 in alto, similmente dipinta in un suo precedente dipinto Ritratto di gonfaloniere.\nL'opera si rivel\u00f2 pi\u00f9 impegnativa del previsto, tanto da costringere Artemisia ad alcune modifiche dal progetto iniziale, come la diversa composizione della fontana con putto sulla destra del quadro e la copertura di una figura con gli occhi chiusi sopra la testa della donna della quale si possono ancora intravedere delle tracce."}
{"id": "2307873", "revid": "2213428", "url": "https://it.wikipedia.org/wiki?curid=2307873", "title": "Guancia di Tulipano", "text": "Guancia di Tulipano \u00e8 una favola dello scrittore italiano Aldo Busi, adattata dalle didascalie dell'opera di Gaspare Spontini (e ispirata alle \"Ballate irlandesi\" di Thomas Moore) \"Lalla R\u00fckh\" e recitata dallo stesso Busi il 23 agosto 2003 a Jesi con la regia e i video di Cristian Taraborrelli. Il testo busiano \u00e8 stato poi pubblicato da Mondadori nello stesso anno.\nOrigine.\n\"Lalla R\u00fckh\" \u00e8 un'opera teatrale di Spontini, andata in scena per la prima volta nel Palazzo imperiale di Berlino. Il testo originale dell'opera, precedente alla nozione storica di balletto, era corredato da alcune didascalie, che avevano lo scopo di indicazioni sceniche per i ballerini e le comparse, per lo pi\u00f9 nobili. Da queste didascalie, lo scrittore ha tratto il testo di Guancia di Tulipano."}
{"id": "2307877", "revid": "278830", "url": "https://it.wikipedia.org/wiki?curid=2307877", "title": "Vaiassa", "text": "Vaiassa (anche \"Vajassa\") \u00e8 un vocabolo della lingua napoletana che originariamente ha il significato di \"serva\" o \"domestica\", pi\u00f9 recentemente anche usato (sempre in ambito locale), come sinonimo di donna di bassa condizione civile, sguaiata e volgare, \"sbraitante e rissaiola\".\nStoria.\nScriveva l'abate Ferdinando Galiani (XVIII secolo) nel suo celebre \"Vocabolario\":\nIl vocabolo venne utilizzato ai primi del XVII secolo da Giulio Cesare Cortese, autore di un poema eroicomico dialettale \"sulle serve\" intitolato \"Vaiasseide\", pubblicato probabilmente nel 1604.\nL'abate Galiani cita inoltre un proverbio napoletano legato alle \"vaiasse\": \u00abMe faje l'ammico, e mme mpriene la Vajassa\u00bb (Fai mostra di essermi amico, e metti incinta la mia serva) per indicare il tradimento fatto da chi meno lo si aspetta. Commentava l'abate: \"\u00c8 singolare che i nostri antichi credessero maggior tradimento quello di corromper le loro serve che non le loro donne\".\nNel gergo della malavita napoletana alla fine del XIX secolo \"vaiassa\" significava \"prostituta\"; parimenti in siciliano (specialmente nella Sicilia Orientale), \"bayascia\". Questo \u00e8 anche il significato attribuitogli in tempi relativamente recenti dal Guaraldi, sebbene tale ipotesi sia contestata. In ogni caso non viene utilizzato oggi con tale significato.\nViene anche usato come sinonimo di \"vasciajola\", ovvero donna abitante del basso (\"vascio\"), ovvero le piccole abitazioni di uno o due vani poste al piano terra, con l'accesso diretto sulla strada, alla quale viene accomunata dal significato di donna di bassa condizione civile, sguaiata e volgare, abituata \"al pettegolezzo e alla chiassata\".\nIl termine \"vaiassa\" \u00e8 ricordato nel nome di uno strumento a percussione popolare, dotato di sonagli, chiamato nella lingua napoletana \"scetavajasse\", ovvero \"sveglia-vajasse\".\nCuriosit\u00e0.\nIn Italia il termine \u00e8 salito alla ribalta nazionale nel 2010, attribuito dall'allora ministro Mara Carfagna sulle pagine del quotidiano \"Il Mattino\" all'onorevole Alessandra Mussolini, che se ne \u00e8 ulteriormente lamentata durante il dibattito sulla fiducia al governo, il 13 dicembre 2010. Due giorni dopo al parlamento europeo Sonia Alfano us\u00f2 il termine per apostrofare Licia Ronzulli."}
{"id": "2307883", "revid": "1305772", "url": "https://it.wikipedia.org/wiki?curid=2307883", "title": "Coronado (opera teatrale)", "text": "Coronado \u00e8 l'unico testo teatrale scritto da Dennis Lehane, autore statunitense conosciuto soprattutto per i suoi thriller, gialli o altra narrativa di genere.\nIl testo teatrale \u00e8 uno sviluppo del racconto \"Until Gwen\" dello stesso Lehane.\nTrama.\nIl testo presenta tre intrecci articolati su diversi piani temporali. Nel primo, Will e Gina pianificano e mettono in atto l'omicidio del marito di lei, Hal, per poter godere liberamente della propria passione. Nel secondo, una paziente ricatta e tortura psicologicamente il proprio psichiatra con il quale ha avuto una relazione. Nel terzo, Bobby \u00e8 appena uscito di prigione dopo una rapina andata male: lui e il padre si affrontano in un duello dialettico, dove Bobby vuole sapere quale sia stato il destino di Gwen, la sua ragazza, anche lei complice della rapina, e il padre dove si trovi il diamante oggetto della rapina e ora scomparso.\nNel corso della trama, si svela come Will e il padre di Bobby da una parte, Gina e la paziente dall'altra siano lo stesso personaggio in diverse fasi della propria vita. Il terzo intreccio si conclude con la scoperta sia del nascondiglio del diamante sia dell'omicidio di Gwen da parte del padre e la sua uccisione da parte di Bobby.\nRappresentazioni in Italia.\n\"Coronado\" \u00e8 stato messo in scena dal Teatro Stabile di Genova, nella propria rassegna di drammaturgia contemporanea del 2009, traduzione di Luca Vigan\u00f2, regia di Marco Ghelardi, con Luchino Giordana, Alex Sassatelli, Roberto Serpi, Mariella Speranza, Giuseppe Amato, Gabriele Gallinari, Elena Gigliotti, Federica Sandrini, Viviana Strambelli, luci Sandro Sussi.\nCuriosit\u00e0.\nIl testo \u00e8 stato scritto da Dennis Lehane per il fratello, Gerry Lehane, attore. Dice lo stesso Lehane che ha cercato di dedicargli il personaggio pi\u00f9 'cattivo' che fosse in grado di inventare (il padre di Bobby)."}
{"id": "2307888", "revid": "326822", "url": "https://it.wikipedia.org/wiki?curid=2307888", "title": "Jack e Bobby", "text": ""}
{"id": "2307903", "revid": "1543377", "url": "https://it.wikipedia.org/wiki?curid=2307903", "title": "Quattro grandi invenzioni", "text": "Nella cultura ufficiale cinese vi sono quattro antiche invenzioni di cui questo popolo va particolarmente orgoglioso. Infatti le evidenzia tra le altre indicandole come Quattro grandi invenzioni (), nome col quale sono oggi note in tutto il mondo.\nEsse sono ufficialmente considerate:\nQueste invenzioni hanno dato un grande contributo al progresso della civilt\u00e0 umana, scrivendo inoltre una luminosa pagina della civilt\u00e0 cinese. \nRecentemente alcuni studiosi cinesi\nhanno fatto notare che altre invenzioni in Cina furono pi\u00f9 sofisticate - ed ebbero probabilmente un maggior impatto storico-culturale.\nLe origini.\nSebbene la cultura cinese sia generosa in merito a liste di eventi e scoperte significative (ad es. le Quattro meraviglie, I quattro grandi libri delle canzoni, I Quattro grandi romanzi classici, I Cinque Classici, La leggenda dei 5 Antenati), il concetto delle Quattro Grandi Invenzioni ebbe origine da studiosi occidentali, e fu adottato dai Cinesi solo in un successivo momento.\nL'importanza di queste invenzioni, fu trattata per la prima volta dal filosofo inglese Francis Bacon (1561-1626) che nel 1620 scrisse riguardo all'importanza di queste tecnologie: \"\"La stampa, la polvere da sparo e la bussola: queste tre invenzioni hanno completamente cambiato la faccia e lo stato delle cose in tutto il mondo; la prima in letteratura, la seconda nella guerra, la terza nella navigazione; esse hanno portato tanti cambiamenti, cos\u00ec profondi, che nessun impero, nessuna setta, nessuna stella sembra aver esercitato tanto potere ed influenza nella vita dell'uomo quanto queste scoperte meccaniche\".\" Bacon era un politico e un filosofo, probabilmente all'oscuro dell'origine di queste invenzioni, e non stava perci\u00f2 scrivendo a proposito delle antiche invenzioni cinesi, bens\u00ec delle loro applicazioni occidentali. Ciononostante, i suoi scritti dimostrano l'importanza di tali invenzioni per il mondo moderno.\nPi\u00f9 tardi anche Karl Marx comment\u00f2 che:\nLa moderna lista delle Quattro Grandi Invenzioni ebbe origine nel XIX secolo con il missionario e sinologo Joseph Edkins (1823-1905). Edkins, comparando il Giappone alla Cina, fece notare agli studiosi che i Giapponesi non avevano invenzioni tanto significative come la carta, la stampa, la bussola e la polvere da sparo. Questa lista fu poi resa popolare e accresciuta dal biochimico, storico e sinologo britannico Joseph Needham, che dedic\u00f2 l'ultima parte della sua vita allo studio della scienza e della civilizzazione nell'antica Cina."}
{"id": "2307904", "revid": "339392", "url": "https://it.wikipedia.org/wiki?curid=2307904", "title": "Quattro Grandi Invenzioni dell'Antica Cina", "text": ""}
{"id": "2307907", "revid": "125642219", "url": "https://it.wikipedia.org/wiki?curid=2307907", "title": "Lago Fusaro", "text": "Il lago Fusaro (o lago Acherusio) si trova nel comune di Bacoli (comune alle porte di Napoli) e d\u00e0 il nome all'omonima frazione che l'accoglie. Il lago si \u00e8 formato con la chiusura del tratto di mare fra le frazioni di Torregaveta e Cuma. Il suo perimetro misura circa 4,10 km ed ha una superficie di 0,97 km quadrati. \nNell'antichit\u00e0 era identificato con la mitica \"Acherusia palus\", la palude infernale formata dal fiume Acheronte.\nPrima dell'arrivo dei greci, le popolazioni locali coltivavano nel lago mitili ed ostriche; vi sono allevamenti di cozze che di tanto in tanto vengono interrotti causa inquinamento. Gli allevamenti del lago vengono menzionati nel romanzo \"Il conte di Montecristo\" di Alexandre Dumas, quando il conte fa servire a tavola nella sua casa di Auteuil una lampreda proveniente direttamente dal lago di Fusaro fra lo stupore dei commensali.\nCasina Vanvitelliana.\nQui fu fatto costruire, per ordine del re di Napoli Ferdinando IV di Borbone, un casino di caccia e pesca, progettato da Vanvitelli (Casina Vanvitelliana). \nLa casa \u00e8 collegata da un ponte in legno, ma inizialmente era raggiungibile solo tramite imbarcazioni a remi. Fra i visitatori illustri vengono annoverati, fra gli altri, Gioacchino Rossini, Nicola I di Russia e Luigi Einaudi, tutti raffigurati in ritratti esposti all'interno delle stanze della casina stessa. Dell'antico mobilio rimane solo un lampadario, un tavolo rotondo ed un camino, in ognuno dei quali \u00e8 sempre presente la conchiglia, simbolo dei Borbone.\nTrasporti.\nNella zona abitata a ridosso dello specchio d'acqua, vi sono le linee Cumana e Circumflegrea. La Cumana transita proprio presso il borgo tramite la stazione Fusaro. La Circumflegrea invece transita alla stazione Lido Fusaro, aperta per lo pi\u00f9 d'estate e ubicata presso le spiagge del Parco Quarantena, nei pressi di Cuma.\nVi sono inoltre varie linee autobus dell'EAV."}
{"id": "2307908", "revid": "552314", "url": "https://it.wikipedia.org/wiki?curid=2307908", "title": "Chiesa dei Santi Niccol\u00f2 e Cataldo", "text": "La chiesa dei Santi Niccol\u00f2 e Cataldo \u00e8 una chiesa medievale di Lecce. Insieme all'attiguo monastero fu fondata nel 1180 dal conte di stirpe normanna Tancredi d'Altavilla, che divenne re di Sicilia. La costruzione del Tempio rappresenta un vero e proprio 'modello' che innov\u00f2 e al contempo indirizz\u00f2 poi i dettami architettonici e stilici per la creazione della cosiddetta 'Nuova Scuola romanica idrutina' svecchiando la ormai stantia architettura del primo romanico di Terra d'Otranto, dove la componente latina-bizantino-epirota si fuse con gli stilemi d'Oltralpe. A partire dal Tancredi si diffusero dei modelli stilistici che sopravvissero per circa due secoli fino alla realizzazione della chiesa di Santa Caterina a Galatina, della met\u00e0 del Trecento; arrivando a dettare anche le linee architettoniche per la realizzazione della Cattedrale di Matera. Il Conte don\u00f2 il complesso ai monaci benedettini, ai quali seguirono nel 1494, per volere di Alfonso II di Napoli, i padri olivetani che rimasero sino al 1807. Nel 1807 Napoleone istituisce i Licei e il complesso diventa Liceo Palmieri (all'epoca \"Liceo Nazionale\"). Nel 1870 il complesso diventa sede dell'asilo di Mendicit\u00e0 e a partire dagli anni 80' \u00e8 sede della facolt\u00e0 di Beni Culturali.\nDescrizione.\nEsterno.\nLa facciata mostra sia la severit\u00e0 del romanico pugliese che l'esuberanza del barocco. Nel 1716 gli olivetani intrapresero infatti un radicale intervento di ristrutturazione dell'edificio. La facciata venne rifatta da Giuseppe Cino in puro Barocco leccese conservando, di quella originaria, solamente il pregevole portale e il rosone. Il prospetto fu arricchito da dieci statue lapidee e da un monumentale fastigio di coronamento in cui svetta lo stemma degli olivetani, costituito da una croce e dai rami d'ulivo.\nI fianchi della chiesa si allungano, a destra, nel cinquecentesco chiostro dovuto a Gabriele Riccardi, adorno del seicentesco baldacchino sovrastante il pozzo posto su quattro colonne tortili, e, a sinistra, nell'area ottocentesca del cimitero. Su quest'ultimo lato \u00e8 possibile osservare la teoria degli archetti pensili che corre lungo i muri della chiesa, il campanile a vela con la meridiana e la cupola.\nInterno.\nL'interno \u00e8 diviso in tre navate da pilastri quadrilobati con semicolonne addossate. La navata centrale \u00e8 coperta da una volta a botte mentre quelle laterali hanno una copertura con volta a crociera ogivale. In corrispondenza del transetto si innalza una cupola ellittica impostata su un tamburo ottagonale. In origine la superficie interna era ricoperta interamente da affreschi; nel XVII secolo quelli sulle colonne e sulle pareti furono imbiancati o ricoperti da altari, quelli della volta furono intonacati o ridipinti con decorazioni in stile pompeiano. Nella cupola sono raffigurati l\"'Incoronazione\" ed il \"Transito della Vergine\".\nNelle navate laterali sono presenti alcuni altari attribuiti a Mauro Manieri, tra cui quello intitolato ai santi Benedetto, Bernardo Tolomei e Francesca Romana e quello dei santi Niccol\u00f2 e Cataldo. Entrambi gli altari espongono una tela settecentesca del pittore napoletano Giovan Battista Lama.\nDi pregevole valore artistico sono la statua di \"san Nicola benedicente\", nella navata sinistra, e due acquasantiere, tutte opere realizzate nel XVI secolo e attribuite a Gabriele Riccardi.\nAl XVII secolo risalgono il monumento sepolcrale del poeta epico leccese Ascanio Grandi e gli affreschi del coro (1619)."}
{"id": "2307909", "revid": "2136572", "url": "https://it.wikipedia.org/wiki?curid=2307909", "title": "Repubblica di Ancona", "text": "La repubblica di Ancona fu un libero comune dell'Adriatico, la cui indipendenza \"de facto\" dur\u00f2 dall'XI secolo al 1532. Si dedic\u00f2 specialmente ai traffici con l'Oriente ed \u00e8 considerata una delle repubbliche marinare italiane. Alleata per secoli della Repubblica di Ragusa e dell'Impero Bizantino, riusc\u00ec a resistere a Venezia, che non gradiva altre citt\u00e0 marinare nell'Adriatico e che ripetutamente tent\u00f2 di danneggiare i suoi traffici marittimi o di sottometterla. La sua estensione fu sempre limitata al territorio compreso tra i fiumi Esino e Musone, dato che i suoi abitanti non erano interessati a guerre per l'ampliamento dello Stato e si dedicavano quasi esclusivamente alla navigazione, alle costruzioni navali ed ai commerci. Una caratteristica della sua storia fu la continua necessit\u00e0 di difendersi, aiutata in ci\u00f2 dall'alleanza con Costantinopoli e con Ragusa, oltre che dai numerosi castelli che vigilavano i suoi confini.\nGeografia.\nIl territorio della repubblica di Ancona comprendeva tutta la zona tra il mare e i fiumi Esino, Musone ed Aspio, ed era protetto da numerosi castelli: Monte San Vito, Fiumesino, Barcaglione, Camerata, Castel d'Emilio, Falconara, Agugliano, Polverigi, Offagna, Bolignano, Camerano, Poggio, Massignano, Varano, Sirolo, Numana, Paterno, Sappanico, Gallignano, Montesicuro. Questi centri, alcuni dei quali sono oggi comuni a s\u00e9, sono infatti detti castelli di Ancona. L'estensione territoriale era di circa 265\u00a0km\u00b2.\nEsistevano poi alcuni castelli che non erano soggetti direttamente al governo cittadino, ma appartenevano alle pi\u00f9 importanti famiglie nobili della citt\u00e0; essi erano: il Cassero, dei conti Torriglioni, le Torrette, dei conti Bonarelli e Castelferretto, dei conti Ferretti.\nPer pochi anni anche Castelfidardo (tra il 1445 e il 1454) e il territorio dell'Abbazia di Chiaravalle (tra il 1440 e il 1486) fecero parte della repubblica anconitana.\nDurante questo periodo, sotto tutti i punti di vista il pi\u00f9 florido nella storia della repubblica, l'estensione territoriale raggiunse i 315\u00a0km\u00b2.\nStoria.\nAcquisizione dell'indipendenza \"de facto\".\nL'indipendenza fu preceduta da due attacchi saraceni, quello terribile dell'839 e un altro nell'850.\nI continui attacchi alle citt\u00e0 adriatiche spinsero Ancona e Venezia ad allearsi nel tentativo di prevenirne altri.\nAll'inizio dell'XI secolo i documenti mostrano che la citt\u00e0 godeva ormai di una libert\u00e0 di fatto, nonostante la presenza del marchese imperiale e delle pretese della Chiesa.\nL'indipendenza non si svilupp\u00f2, come in altre citt\u00e0, intorno alla figura del vescovo, ma grazie alla collaborazione dei cittadini impegnati nelle attivit\u00e0 della navigazione e del commercio, che strinsero un patto di solidariet\u00e0 e stilarono un accordo con il marchese imperiale.\nContrasti con Venezia e con il Sacro Romano Impero.\nLa repubblica di Ancona intratteneva rapporti commerciali privilegiati con i turchi e con l'Impero Bizantino ed era una citt\u00e0 cosmopolita, poich\u00e9 egiziani, siriani, mori, bizantini, magiari, dalmati, croati, albanesi ed ebrei erano frequentatori assidui del porto e dei mercati cittadini. A causa degli intensi scambi commerciali con Costantinopoli, la Repubblica di Ancona entr\u00f2 presto in collisione con la Serenissima Repubblica di Venezia; questa inizialmente non aveva dato troppa importanza all'espansione di un'altra repubblica marinara nel Mare Adriatico, sicura di poterla assoggettare economicamente ancor prima che militarmente. Ma Ancona aveva alleati importanti, era frequentata da mercanti fiorentini e lucchesi ed era diventata una citt\u00e0 ricca e fiorente, con fondachi e mercati in Oriente.\nI veneziani non accettavano la crescita della repubblica dorica e per questo motivo, negli anni settanta del XII secolo, si allearono con l'imperatore Barbarossa per porre fine alla sua esistenza.\nAncona, che gi\u00e0 nel 1137 aveva respinto l'imperatore Lotario II e nel 1167 l'imperatore Federico Barbarossa, si preparava ad affrontare la prova pi\u00f9 terribile: l'assedio del 1173.\nL'assedio del 1173.\nNel 1173 il Barbarossa, intenzionato a far valere i suoi diritti sulle citt\u00e0 italiane che si comportavano come liberi comuni, invi\u00f2 ad Ancona il suo luogotenente, l'arcivescovo Cristiano di Magonza, perch\u00e9 riuscisse a sottomettere una buona volta la repubblica dorica. L'assedio aveva buone garanzie di riuscita, dato che le forze imperiali che circondavano la citt\u00e0 potevano questa volta contare anche sull'alleanza con la flotta veneziana, che bloccava il porto. Era la terza volta che l'Impero tentava di sottomettere la citt\u00e0 nel giro di 50 anni: nel 1137 era stata assediata dall'imperatore Lotario II, nel 1167 dallo stesso Federico Barbarossa.\nIl fatto che Venezia si fosse alleata con l'Impero (pur essendo formalmente in conflitto con esso, in quanto aderente alla Lega Lombarda) si spiega pensando alla rivalit\u00e0 commerciale che esisteva tra le due citt\u00e0 marittime. Anche se in percentuale il traffico marittimo di Ancona verso i porti orientali non poteva essere paragonato a quello veneziano, nondimeno la Serenissima non gradiva l'esistenza in Adriatico di altre citt\u00e0 marinare.\nL'assedio fu lungo e pesante e gli alleati di Ancona, ossia la Repubblica di Ragusa, l'Impero Bizantino e le citt\u00e0 dell'ex Esarcato di Ravenna, non potevano intervenire, in quanto non erano al corrente di ci\u00f2 che stava succedendo.\nDopo alcune settimane gli imperiali inviarono un'ambasciata in citt\u00e0 chiedendo la resa, il riconoscimento del potere imperiale e la consegna del console dell'Impero Bizantino; in cambio promettevano di risparmiare la vita ai cittadini. La richiesta di resa derivava da una considerazione: dopo il lungo assedio le riserve di cibo dovevano essere quasi finite e la citt\u00e0 non avrebbe potuto resistere ancora a lungo. Gli anconitani rifiutarono invece l'offerta e anzi riuscirono ad inviare degli emissari che, passando tra le file nemiche, si recarono a chiedere soccorso nelle citt\u00e0 amiche della Romagna e dell'Emilia. L'episodio ispir\u00f2 nell'Ottocento la tela di Francesco Podesti il \"Giuramento degli Anconetani\".\nDurante l'assedio sono da ricordare le gesta eroiche dell'eroina anconetana per eccellenza: Stamira (detta anche Stamura), una giovane vedova che con un gesto fulmineo appicc\u00f2 il fuoco ad una botte piena di materie infiammabili, causando l'incendio di numerose macchine d'assedio nemiche, permettendo cos\u00ec ai cittadini di uscire dalle mura per rifornirsi di cibo; durante l'assedio rifulse anche l'eroismo del sacerdote Giovanni da Chi\u00f2, che in giorno di burrasca si gett\u00f2 in mare per tagliare le gomene della nave \"Totus Mundus\", ammiraglia della flotta veneziana che era ancorata nella rada del porto per il blocco del transito navale, mandandola a urtare contro altre navi e danneggiando cos\u00ec una parte della flotta.\nNel frattempo, alcuni cittadini erano arditamente riusciti a superare le truppe assedianti spingendosi a nord dell'Esino per richiedere una spedizione di soccorso. Con l'arrivo delle truppe della contessa di Bertinoro Aldruda dei Frangipani e del duca di Ferrara Guglielmo dei Marcheselli, si scaten\u00f2 una battaglia che vide la sconfitta delle truppe imperiali. Le navi veneziane tolsero l'ancora e tornarono nella Serenissima. Ancona dunque usc\u00ec vittoriosa anche da quest'assedio, ed il periodo florido seguito alla vittoria permise di aumentare i traffici marittimi con l'Oriente e di ingrandire ed abbellire la propria cattedrale sul modello bizantino.\nManuele Comneno, imperatore di Bisanzio, invi\u00f2 ingenti somme di denaro per ricompensare Ancona della fedelt\u00e0 a lui dimostrata. Secondo una tradizione non confermata da documenti, Manuele don\u00f2 in questa occasione alla citt\u00e0 la bandiera rossa con una croce d'oro che \u00e8 ancora oggi il vessillo della citt\u00e0. Tarquinio Pinaoro, nelle \"Antichit\u00e0 e nobilt\u00e0 anconitane\", asserisce invece che tale insegna venne assegnata al Comune di Ancona quale ricompensa per aver conquistato per primo le mura di un castello chiamato Argentario, presso Gallipoli, in Turchia. Le forze alleate di Rodi, entrate nel castello subito dopo i soldati anconetani, ottennero un vessillo simile: croce argentata su fondo rosso. Per la citt\u00e0 il risultato pi\u00f9 importante della vittoria fu che il Comneno autorizz\u00f2 la repubblica a praticare il commercio marittimo in tutti i suoi porti, con la possibilit\u00e0 anche di costruire fondachi e abitazioni. Come gi\u00e0 in epoca traianea, Ancona si avviava nuovamente ad essere per l'Italia una delle porte d'Oriente.\nGuerre e scontri armati con Venezia e alleanza con la Repubblica di Ragusa.\nSia prima che dopo l'assedio del 1173, Ancona dovette difendersi da Venezia nel corso di altri scontri armati o guerre vere e proprie:\nIn particolare si sottolinea che:\nLo Stato della Chiesa riconosce la repubblica di Ancona.\nAncona ebbe una indipendenza \"de facto\": il papa Alessandro III (circa 1100\u00a0\u2013 1181) la dichiar\u00f2 citt\u00e0 libera nell'ambito dello Stato della Chiesa; papa Eugenio IV conferm\u00f2 la posizione giuridica definita dal suo predecessore e il 2 settembre 1443 la dichiar\u00f2 ufficialmente repubblica; quasi in concomitanza anche Ragusa venne ufficialmente denominata \"repubblica\", a conferma del legame fraterno che univa i due porti adriatici.\nSotto il giogo dei Malatesta - la rocca papale.\nDurante circa cinque secoli, l'unica eclisse di libert\u00e0 ci fu nel periodo che va dal 1348 al 1383: i Malatesta, impegnati ad estendere i loro domini marchigiani, si erano impadroniti nel 1348 di Ancona, approfittando di un momento di estrema debolezza. La celebre peste nera che infuriava in tutta Europa aveva infatti messo in difficolt\u00e0 la citt\u00e0 e a ci\u00f2 si era aggiunto un terribile incendio che aveva provocato vaste distruzioni, tra cui quella, parziale, dello stesso palazzo comunale.\nNell'ambito delle azioni del cardinale Albornoz, volte a preparare il ritorno del papa da Avignone in Italia, i Malatesta vennero sconfitti nella battaglia di Paterno (1355), un castello di Ancona, e la chiesa instaur\u00f2 un dominio diretto sulla citt\u00e0. L'Albornoz pot\u00e9 entrare ad Ancona, dove fece edificare una grande rocca che doveva servire anche come sede adriatica del pontefice, una volta che fosse tornato in Italia. L'Albornoz, infatti, aveva fatto costruire l'edificio con un aspetto prettamente militare all'esterno, ma con un interno sfarzoso, ricco di giardini e di ogni comodit\u00e0. \nLa rocca dell'Albornoz rimase in piedi fino al 1383, quando fu distrutta dal popolo dopo un difficile assedio. Causa scatenante dell'assedio fu il fatto che il castellano si era messo alle dipendenze dell'antipapa Clemente VII. All'assedio parteciparono, oltre agli anconitani, folti gruppi di soldati provenienti da tutta la Marca. La rocca infine cedette grazie allo scavo di una galleria fin sotto alle sue mura; essa venne poi completamente distrutta a furor di popolo, al fine di ristabilire l'antica autonomia cittadina.\nIn tale circostanza il Senato anconetano ricevette dai Priori delle Arti e dai Gonfalonieri di Giustizia del popolo di Firenze l'elogio pi\u00f9 caloroso: \"\"Avete finalmente scosso, amici carissimi, il giogo del vostro servaggio che il presidio dell'inespugnabile rocca vi teneva sopracapo! O uomini che diffondete l'odore delle virt\u00f9 dei vostri progenitori! O veri italiani!\".\nLa libert\u00e0 riconquistata dovette ancora essere difesa: Galeazzo Malatesta, nel 1413, tent\u00f2 un assalto ad Ancona, alla collina di Capodimonte, da cui, all'epoca, passava la principale via d'accesso via terra alla citt\u00e0; ma la pronta e vigorosa \nreazione respinse il nemico che lasci\u00f2 centinaia di morti e prigionieri. \nAnche Francesco Sforza tent\u00f2 di avere a tradimento la citt\u00e0; le sue spie vennero scoperte, chiuse dentro sacchi e gettate in mare con pietre al collo (1443). Tra gli sforzeschi nacque allora il detto: \"Ancona d\u00e0 da bere e non da mangiare\"\".\nI rapporti con Ragusa.\nI primi rapporti commerciali sono riscontrabili lungo il secolo durante il quale si ha testimonianza della nascita della repubblica, precisamente nel 1199. I rapporti saranno sempre cordiali, di profonda amicizia e sostegno militare: era l'unico modo che entrambe avevano per resistere allo strapotere economico della Serenissima, e per quanto Venezia rest\u00f2 sempre padrona dell'Adriatico, il connubio fra Ancona e Ragusa permise alle due citt\u00e0 di non soggiacere alla pi\u00f9 potente repubblica. I rapporti, segnati da continui rinnovi di patti di alleanza, si interruppero solo durante la parentesi di dominazione veneziana su Ragusa e poi definitivamente con l'assoggettamento della repubblica dorica allo Stato pontificio (1532).\nPerdita dell'indipendenza (1532).\nCon il pretesto, rivelatosi falso, di un'imminente aggressione alla citt\u00e0 da parte dei Turchi, papa Clemente VII si offr\u00ec di far costruire, a spese del Papato, la nuova fortificazione della Cittadella sul Colle Astagno, inviando in citt\u00e0 l'architetto Antonio da Sangallo il Giovane.\nLa Cittadella con i suoi cinque bastioni \u00e8 uno dei primi esempi di fortificazione rinascimentale.\nEssa venne usata dalle truppe papali come un cavallo di Troia per l'occupazione della citt\u00e0 che il Papa, ansioso di reintegrare le vuote casse vaticane dopo il Sacco di Roma, aveva venduto al cardinale di Ravenna Benedetto Accolti per una somma tra i 5700 ducati d'oro ed i 20000 scudi d'oro l'anno.\nIl 19 settembre 1532 Ancona venne occupata e, a causa dei cannoni della Cittadella puntati sulla citt\u00e0 e sulle sue principali vie di accesso, dovette rinunciare all'indipendenza senza possibilit\u00e0 di reagire; con un colpo di Stato \"ante litteram\" papa Clemente VII mise fine alla libert\u00e0 de facto, ponendo cos\u00ec la citt\u00e0 sotto il dominio diretto dello Stato Pontificio.\nIn quell'occasione il nuovo Governatore della Marca di Ancona Bernardino Castellari, detto Bernardino della Barba, vescovo di Casale, fece bruciare in Piazza Grande tutto l'archivio cittadino, antico di secoli, per rendere chiaro che il regime di libert\u00e0 comunale era davvero finito.\nQuando alcuni giovani esponenti della nobilt\u00e0 anconetana provarono a organizzare il ripristino delle libert\u00e0 perdute, essi vennero scoperti e, su ordine del nuovo Legato pontificio della Marca di Ancona Benedetto Accolti, imprigionati, torturati e uccisi; i loro corpi decapitati furono gettati in Piazza Grande a monito per tutta la cittadinanza.\nL'Accolti, desideroso di recuperare in breve tempo l'investimento fatto con l'acquisto della legazione di Ancona e della Marca, instaur\u00f2 un regime autoritario di gravi imposizioni fiscali e di repressione durissima del dissenso, con la condanna all'esilio e la confisca dei beni di molte nobili famiglie anconetane.\nAlla morte di Clemente VII, il suo successore papa Paolo III lo fece arrestare sottoporre a processo:\n\u00ab\"Ma questa legazione fu per l'Accolti causa di dolorose sventure. Paolo III il 15 aprile 1535 lo fece chiudere in Castelsantangelo, e sottoporre a rigoroso processo. Quale ne fosse il motivo chiaramente non apparisce. Il Mazzuchelli quasi indovinando scrive che fu per avventura la sua mala amministrazione di Fano e della Marca. Per\u00f2 non sembra che la sua colpa fosse di solo peculato, come si giudica dai pi\u00f9, perch\u00e9 in tal caso, secondo anche la osservazione del Giovio, non si sarebbe trattato di decapitarlo. Alcuni vogliono che il cardinale Ippolito de' Medici, consanguineo di Clemente VII, con cui ebbe gravi controversie, appunto per la legazione della Marca, fosse autore della prigionia dell'Accolti\"\u00bb.\n\u00ab\"Fu sciolto dai ceppi dopo di essersi confessato reo, ma colla ammenda gravissima di cinquantanovemila scudi d'oro, somma rapportata dal Ciacconio, dall'Oldoino e da altri ancora. Usc\u00ec di carcere il d\u00ec ultimo di ottobre, anno medesimo, giovando non poco a liberarnelo i buoni officii del cardinale Ercole Gonzaga e quelli di Carlo V imperatore\"\u00bb.\nCos\u00ec lo storico marchigiano Carisio Ciavarini ha raccontato il processo all'Accolti intentatogli dal Vaticano su iniziativa del papa Paolo III:\nNonostante la rimozione dell'Accolti, che consent\u00ec il rientro ad Ancona di molti nobili fuoriusciti costretti all'esilio, il nuovo Papa non ripristin\u00f2 le libert\u00e0 repubblicane, concedendo solo una limitata autonomia al Senato anconetano sulle questioni interne alla citt\u00e0, sempre sotto il controllo del Legato pontificio.\nCi\u00f2 determin\u00f2 in breve tempo, assieme alla rarefazione delle rotte marittime conseguente alla colonizzazione delle Americhe, il declino delle attivit\u00e0 marinare e dell'importanza del porto dorico.\nPartecipazione alle crociate.\n\u00c8 nota la partecipazione della Repubblica anconetana a diverse crociate, tra cui la prima. Nelle lotte fra papi ed imperatori del XIII secolo, Ancona fu di parte guelfa.\nNel 1464, ad appena undici anni dalla caduta di Costantinopoli nelle mani dei turchi, la crociata per liberare l'antica capitale dell'Impero d'Oriente promossa da papa Pio II (Enea Silvio Piccolomini) doveva partire proprio dalla citt\u00e0 dorica: la corte pontificia si stabil\u00ec ad Ancona per organizzare tutte le potenze cristiane; nulla si fece a causa della morte improvvisa del pontefice.\nUtilizzo di galee anconitane da parte di pontefici.\nQuando, nel 1367, papa Urbano V, allora residente ad Avignone, decise di rientrare in Italia e il 30 aprile prese la via di Marsiglia, qui trov\u00f2 23 galee inviate dalla regina Giovanna di Napoli, dai Veneziani, dai Genovesi, dai Pisani e dagli Anconitani per fargli da scorta nel suo rientro a Roma. Tra le tante navi delle citt\u00e0 marinare andate ad incontrarlo, il pontefice scelse di imbarcarsi proprio sulla galea di Ancona e a bordo di questa intraprese il suo viaggio, approdando il 3 giugno, con tutto il suo seguito (solo tre cardinali francesi si rifiutarono di accompagnarlo), a Corneto, sulla costa laziale, accolto dal cardinale Albornoz, da tutti i Grandi dello Stato Pontificio e da una moltitudine di popolo esultante, che da giorni aveva dormito in spiaggia per non perdersi lo storico avvenimento.\nNarra il cronista Oddo di Biagio nel 1367:\nOddo di Biagio fu inviato come ambasciatore della Repubblica di Ancona a Viterbo e a Montefiascone, dove papa Urbano V era giunto da Avignone.\nIl 5 settembre 1370, papa Urbano V, in quello stesso porto di Corneto dov'era approdato tre anni prima, s'imbarc\u00f2 nuovamente sulla galea anconetana, scortato dalle navi inviategli dai re di Francia e d'Aragona, dalla regina di Napoli e di Pisa. Il 16 dello stesso mese sbarc\u00f2 a Marsiglia, il 24 fece il suo solenne ingresso in Avignone. Ma nemmeno due mesi dopo si ammal\u00f2 gravemente e il 19 dicembre dello stesso anno mor\u00ec.\nNel 1377 l'onorifica preferenza venne accordata anche ad un'altra galea, comandata dall'anconetano Nicol\u00f2 di Bartolomeo Torriglioni, quando papa Gregorio XI riport\u00f2 definitivamente la corte pontificia dalla Francia in Italia.\nStruttura politica ed amministrativa.\nAncona era una repubblica oligarchica il cui governo era costituito da sei Anziani, o Signori, che erano eletti dai tre terzieri nei quali era divisa la citt\u00e0: S. Pietro, Porto e Capodimonte. La Repubblica Marinara di Ancona batteva moneta propria: l'agontano; aveva propri codici di navigazione noti sotto il nome di \"Statuti del mare\", \"del Terzenale (arsenale)\" e \"della Dogana\".\nLa struttura sociale, che vedeva nobili e popolani uniti intorno alle attivit\u00e0 marinare, non permise l'affermarsi di signorie in citt\u00e0. Un'eccezione \u00e8 rappresentata dall'occupazione da parte dei Malatesta nel 1348.\nCommercio e navigazione.\nAttraverso Ancona passava la via commerciale, alternativa a quella veneziana, che dal Medio Oriente passando per Ragusa, Ancona, Firenze, le Fiandre, conduceva in Inghilterra; fu perci\u00f2 la porta d'Oriente dell'Italia centrale.\nLa citt\u00e0 inviava consoli ed aveva fondachi e colonie in molti porti d'Oriente. A Costantinopoli vi era il fondaco forse pi\u00f9 importante, dove gli anconetani avevano una propria chiesa, Santo Stefano; inoltre nel 1261 venne loro accordato il privilegio d'avere una cappella nella basilica di S. Sofia. Altri fondachi anconitani erano in Siria (a Laiazzo e a Laodicea), in Romania (a Costanza), in Egitto (ad Alessandria), a Cipro (a Famagosta), in Palestina (a San Giovanni d'Acri), in Grecia (a Chio), in Asia Minore (a Trebisonda). Spostandosi verso occidente, fondachi anconitani erano presenti nell'Adriatico a Ragusa e a Segna, in Sicilia a Siracusa e a Messina, in Spagna a Barcellona e a Valenza, in Africa a Tripoli.\nMentre gli anconitani (di ogni classe sociale) si dedicavano direttamente ai traffici marittimi, lo smistamento via terra delle merci importate era affidato invece a mercanti ebrei, lucchesi e fiorentini. Dal Levante giungevano nel porto di Ancona spezie e medicamenti di ogni tipo, coloranti, profumi, mastice, seta, cotone, zucchero di canna, allume; dalla Dalmazia arrivava invece legname (da Segna), sale (da Pago), metalli (da Fiume), pellami, cera, miele, (soprattutto da Ragusa, ma anche da Zara, Tra\u00f9 e Sebenico). Questi prodotti erano poi esportati via terra, diretti a Firenze, in Lombardia e nelle Fiandre.\nVia terra giungevano nel porto di Ancona: panni pregiati da Firenze e dalle Fiandre; dalle Marche olio, grano, vino, sapone, panni, carta di Fabriano e di Pioraco; dall'Abruzzo lo zafferano, dal Montefeltro il guado. Questi prodotti erano poi esportati via mare in Oriente e in Dalmazia.\nIn citt\u00e0 erano presenti folte comunit\u00e0 straniere organizzate, tra le quali quella greca e quella schiavona (ossia dalmata ed albanese), che avevano propri luoghi di culto. A queste si deve aggiungere un'attiva comunit\u00e0 ebraica, che \u00e8 stata (ed \u00e8 tuttora) parte importante della societ\u00e0 cittadina, come prova la sinagoga (con arredi anche del XVI secolo) e il Campo degli Ebrei, cimitero israelitico tra i pi\u00f9 antichi (XV secolo) e importanti d'Europa.\nI simboli.\nSecondo la tradizione la bandiera di Ancona, con una croce d'oro su fondo rosso, fu un dono imperiale di Bisanzio a ricompensa dei servigi e della fedelt\u00e0 dimostrata a Manuele Comneno; rispecchiava le insegne bizantine, private dei simboli a forma di B nei cantoni.\nLo stemma del libero comune, un cavaliere armato, rappresentante la virt\u00f9 guerriera e l'attaccamento alla libert\u00e0, \u00e8 quello che anche oggi identifica la citt\u00e0. Secondo alcuni rappresenta l'imperatore Traiano, che in epoca antica si era dimostrato varie volte attento al ruolo di Ancona come porta d'Oriente. Non \u00e8 verosimile invece che, come a volte si dice, il cavaliere raffiguri San Giorgio, in quanto tale santo, tra l'altro non legato ad alcuna tradizione religiosa anconitana, non \u00e8 mai rappresentato senza il drago che avrebbe sconfitto.\nAltro simbolo della repubblica fu l'immagine di San Ciriaco di Gerusalemme, presente nelle monete.\nFioritura artistica e culturale.\nAd Ancona, come nelle altre repubbliche marinare, l'arte e la cultura ebbero un notevole sviluppo.\nArte romanica, bizantina e gotica.\nPer ci\u00f2 che riguarda l'architettura romanica un tratto caratterizzante fu il confluire in essa di elementi di tradizioni artistiche diverse, principalmente bizantini, islamici, prova delle intense relazioni con l'oriente. Si ricorda a questo proposito soprattutto il grande cantiere della cattedrale di San Ciriaco, una delle pi\u00f9 importanti chiese romaniche d'Italia, caratterizzata dalla pianta a croce greca; il duomo \u00e8 pregevole anche per le sculture bizantine dell'interno e per quelle del portale, come i leoni stilofori, da annoverare tra i simboli della citt\u00e0. Nell'abbazia di Santa Maria di Portonovo gli influssi bizantini e quelli del romanico europeo si fondono cos\u00ec intimamente da dar luogo ad una struttura del tutto originale. Tra gli edifici religiosi costruiti nel semplice ed armonioso stile romanico emerge anche la Chiesa di Santa Maria della Piazza, ove lavora Mastro Filippo; in questo edificio gli influssi bizantini sono presenti nella facciata ad arcatelle cieche e in alcune sculture in essa inserite.\nI fortunati traffici con l'Oriente arricchirono Ancona; splendide testimonianze di questa sua attivit\u00e0 sono i palazzi che si succedono come sedi del governo cittadino: il romanico Palazzo del Senato, il gotico Palazzo degli Anziani e il Palazzo del Governo, in cui si riconosce una fase costruttiva gotica ed una rinascimentale. A quest'ultimo edificio lavorano Francesco di Giorgio Martini, senese, e i maestri Pietro e Matteo di Antongiacomo.\nTra Trecento e Quattrocento fior\u00ec inoltre la scuola pittorica di Ancona, dominata dalla figura di Olivuccio di Ciccarello, esponente del Gotico internazionale.\nRinascimento.\nNel Quattrocento la citt\u00e0 fu una delle culle del Rinascimento adriatico, ossia di quel particolare tipo di Rinascimento che si diffuse tra Dalmazia, Venezia e Marche, caratterizzato da una riscoperta dell'arte classica accompagnata per\u00f2 da una certa continuit\u00e0 formale con l'arte gotica. In architettura e scultura, l'esponente principale di questo movimento artistico fu il dalmata Giorgio Orsini, che lasci\u00f2 in citt\u00e0 spettacolari architetture e sculture. Egli, su una struttura dovuta all'architetto Giovanni Pace detto Sodo, realizz\u00f2 la facciata della Loggia dei Mercanti. A questo celebre architetto dalmata si devono anche i portali di Sant'Agostino e di San Francesco alle Scale, nonch\u00e9 la facciata del Palazzo Benincasa. Altri artisti che lasciano nobili segni del loro lavoro sono Giovanni Dalmata (che lavor\u00f2 al Duomo) e Marino di Marco Cedrino, veneziano, (cui si deve il portale della Chiesa della Misericordia).\nEsponente in pittura del Rinascimento Adriatico fu Nicola di Maestro Antonio, le cui opere anconitane sono ora tutte disperse nei musei di vari continenti.\nNella pittura si segnala la presenza in citt\u00e0 di Carlo Crivelli e di Lorenzo Lotto, che vi lasciarono preziose opere; Melozzo da Forl\u00ec decor\u00f2 con affreschi i soffitti del Palazzo del Governo, oggi perduti; si deve infine ricordare che Tiziano invi\u00f2 in citt\u00e0 alcune sue opere, nel corso di tutta la sua carriera.\nLa cultura.\nDal punto di vista culturale, la figura di spicco della Repubblica di Ancona \u00e8 senz'altro il navigatore ed archeologo Ciriaco d'Ancona (Ciriaco Pizzecolli), umanista che nelle rive del Mediterraneo andava instancabilmente in cerca delle testimonianze della perduta civilt\u00e0 classica, trascrivendo iscrizioni e disegnando monumenti; egli \u00e8 perci\u00f2 considerato il padre dell'archeologia\". \u00c8 detto il \"navigatore-archeologo\" o il \"crononauta\" e i suoi colleghi umanisti lo chiamavano \"pater antiquitatis\" (padre delle antichit\u00e0), perch\u00e9 fece conoscere ai suoi contemporanei l'esistenza del Partenone (suo \u00e8 il primo disegno che lo rappresenta), dell'oracolo di Delfi, delle Piramidi, della Sfinge e di altri monumenti antichi celebri e creduti distrutti.\nDal punto di vista culturale, altri personaggi noti a livello nazionale furono il cartografo marittimo Grazioso Benincasa, uno dei pi\u00f9 importanti del Quattrocento, e il giurista Benvenuto Stracca, fondatore del diritto commerciale, entrambi legati alle attivit\u00e0 commerciali e marittime della citt\u00e0.\nAspetti religiosi.\nIl legame tra la repubblica di Ancona e l'Oriente \u00e8 testimoniato anche dal culto religioso: i santi venerati nella tradizione locali sono per la maggior parte originari di paesi del Levante. Il patrono principale, San Ciriaco, era di Gerusalemme e da questa citt\u00e0 proviene il suo corpo, venerato al Duomo. Santo Stefano, il cui martirio \u00e8 legato all'arrivo del Cristianesimo in citt\u00e0 e a cui era dedicata la prima cattedrale di Ancona, era anch'egli ebreo o forse greco; inoltre il compatrono San Liberio era armeno e uno dei primi vescovi, San Primiano, era greco. Si devono ricordare a questo proposito le chiese di culto orientale che erano presenti in Ancona: Sant'Anna dei Greci e San Gregorio degli Armeni."}
{"id": "2307914", "revid": "767487", "url": "https://it.wikipedia.org/wiki?curid=2307914", "title": "Top of the World (film)", "text": "Top of the World \u00e8 un film del 1997, diretto da Sidney J. Furie, con Dennis Hopper e Tia Carrere.\nTrama.\nRay Mercer, un ex poliziotto che \u00e8 appena stato rilasciato dal carcere in libert\u00e0 vigilata, viene condotto a Las Vegas dalla moglie Rebecca, che intende divorziare. Nonostante la legge glielo vieti, Ray entra al Cowboy Country Casino, dove lavora la moglie. Qui Ray vince inaspettatamente un grosso jackpot alle slot machines, ma proprio in quel momento una banda di rapinatori assale il casin\u00f2. La polizia crede che la grossa vincita di Ray sia stata un diversivo, cos\u00ec lui e la moglie diventano i principali sospettati. I due si trovano allora costretti a cercare di fuggire dal casin\u00f2 circondato, tentando al contempo di dimostrare la loro innocenza. Questa situazione permette per\u00f2 a Ray e Rebecca di riavvicinarsi. I due scoprono anche che la rapina era stata organizzata dal losco proprietario del casin\u00f2 Charles Atlas e dal suo assistente."}
{"id": "2307915", "revid": "287204", "url": "https://it.wikipedia.org/wiki?curid=2307915", "title": "Franz Nissl", "text": "Biografia.\nNato a Frankenthal, nella regione storica di Rhenish Palatinate, frequent\u00f2 medicina a Monaco di Baviera dove cominci\u00f2 ad interessarsi ai fenomeni patologici delle cellule nervose. \u00c8 conosciuto soprattutto per aver introdotto una colorazione istologica, con la quale era possibile la visione selettiva del soma neuronale delle cellule nervose, ovunque nel cervello, aprendo una nuova era per la neurocitologia e la neuropatologia. Egli contribu\u00ec inoltre nel campo della psichiatria correlando alcune patologie mentali con cambiamenti morfo-strutturali della glia, dei vasi sanguiferi e del tessuto cerebrale in generale. Lavor\u00f2 e strinse amicizia con Alois Alzheimer. Verso la fine della sua vita s'interess\u00f2 alla natura delle connessioni tra la corteccia e il talamo.\nLa colorazione istologica del Nissl.\nIl metodo Nissl impiega anilina basica per colorare l'RNA di blu, ed \u00e8 utilizzata per evidenziare caratteristiche strutturali dei neuroni. La sostanza di Nissl (reticolo endoplasmatico rugoso) appare blu scuro in quanto maggiormente ricca di RNA, mentre il citoplasma appare di colorazione marmorizzata. I granuli extranucleari individuali sono detti corpi di Nissl (ribosomi). L'RNA endonucleare si colora similmente a quello presente sul reticolo endoplasmatico rugoso."}
{"id": "2307918", "revid": "1543377", "url": "https://it.wikipedia.org/wiki?curid=2307918", "title": "NCDMACB1", "text": " \nNCDMACB1 \u00e8 una \"District Management Area\" della municipalit\u00e0 distrettuale di Namakwa\nIl suo territorio si estende su una superficie di ; la sua popolazione, in base al censimento del 2001, \u00e8 di 8.483 abitanti.\nQuesto DMA \u00e8 noto anche con il nome di Kalahari ed \u00e8 nominato anche con il codice NCDMA45."}
{"id": "2307919", "revid": "729019", "url": "https://it.wikipedia.org/wiki?curid=2307919", "title": "Mahaplag", "text": "Mahaplag \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nMahaplag \u00e8 formata da 28 baranggay:"}
{"id": "2307924", "revid": "466539", "url": "https://it.wikipedia.org/wiki?curid=2307924", "title": "Ren\u00e9 Fasel", "text": "Biografia.\nFasel gioc\u00f2 nella squadra della sua citt\u00e0, l'Hockey Club Fribourg-Gott\u00e9ron dalle giovanili fino alla prima squadra, in Lega Nazionale B. Della squadra \u00e8 ancora oggi membro onorario. Gi\u00e0 nel 1972, tuttavia, si ritir\u00f2 per diventare arbitro. Diresse a livello nazionale ed internazionale per dieci anni, fino al 1982, quando fu nominato presidente della commissione arbitrale della federazione svizzera.\nNel 1985 fu nominato presidente della federazione, l'anno dopo divenne consigliere della IIHF, oltrech\u00e9 membro del comitato per il marketing e presidente del comitato arbitrale della stessa federazione internazionale. Nel 1992 entr\u00f2 a far parte dell'Associazione Olimpica Svizzera. Nel 1994 succedette a G\u00fcnther Sabetzki alla guida della Federazione internazionale, venendo poi confermato ogni volta, l'ultima delle quali nel 2008. DAl 1995 \u00e8, nelle sue vesti di presidente IIHF, membro del Comitato Olimpico Internazionale. Dal 2002 presiede anche, all'interno del CIO, l'Association of International Olympic Winter Sports Federations.\nNel gennaio 2021 Fasel \u00e8 stato criticato per l'incontro con Aljaksandr Luka\u0161\u0117nka in merito ai Campionati mondiali di hockey su ghiaccio maschile del 2021 durante le proteste bielorusse del 2020-2021. Fasel ha risposto che l'incontro era esclusivamente per discutere dei Campionati del mondo e che avevano buoni rapporti per 20 anni giocando insieme a hockey sul ghiaccio. Ha anche affermato di essere convinto di non aver fatto nulla di male. Fasel \u00e8 stato anche criticato per aver posato per una fotografia con Dzmitry Baskau, il presidente della Federazione bielorussa di hockey su ghiaccio, che \u00e8 stato collegato alla morte del manifestante Raman Bandarenka."}
{"id": "2307927", "revid": "228587", "url": "https://it.wikipedia.org/wiki?curid=2307927", "title": "Isola di San Paolo (Puglia)", "text": ""}
{"id": "2307928", "revid": "1543377", "url": "https://it.wikipedia.org/wiki?curid=2307928", "title": "NCDMA09", "text": " \nNCDMA09 \u00e8 una \"District Management Area\" della municipalit\u00e0 distrettuale di Namakwa\nIl suo territorio si estende su una superficie di ; la sua popolazione, in base al censimento del 2001, \u00e8 di 4.556 abitanti.\nQuesto DMA \u00e8 noto anche con il nome di Diamondfields."}
{"id": "2307933", "revid": "767487", "url": "https://it.wikipedia.org/wiki?curid=2307933", "title": "Matag-ob", "text": "Matag-ob \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nMarag-ob \u00e8 formata da 21 baranggay:"}
{"id": "2307936", "revid": "610351", "url": "https://it.wikipedia.org/wiki?curid=2307936", "title": "Cladonia coniocraea", "text": "Cladonia coniocraea (Fl\u00f6rke) Spreng. (1827), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco \"c\u00f2neoin\", che significa \"cicuta\", forse per la somiglianza con la pianta.\nCaratteristiche fisiche.\nIl tallo di questa specie ha colore grigio e i podezi sono di forma cilindrica e non superano i 3 centimetri; sono un po' ricurvi e affusolati, senza diramazioni, e ricoperti di soredi di consistenza farinosa. I caratteri distintivi sono comuni ad altre Cladonia e non consentono il sicuro riconoscimento ad un primo esame visivo.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie ha gli stessi adattamenti della C. ochrochlora, della quale alcuni autori ritengono sia un sinonimo. Si pu\u00f2 definire caratteristica della regione olartica, ed \u00e8 stata rinvenuta in una grande quantit\u00e0 di substrati, da suoli a legni marcescenti, da prati aperti a luoghi ombreggiati. Predilige un pH del substrato con valori intermedi fra molto acido e subneutro fino a subneutro puro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 pressoch\u00e9 cosmopolita, ed \u00e8 stata rinvenuta nelle seguenti localit\u00e0:\nIn Italia \u00e8 fra le specie di Cladonia pi\u00f9 diffuse: \nTassonomia.\nQuesta specie da alcuni lichenologi \u00e8 considerata sinonimo di C. ochrochlora ed \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2307941", "revid": "300067", "url": "https://it.wikipedia.org/wiki?curid=2307941", "title": "Mike Batiste", "text": "Carriera.\nBatiste ha frequentato la Arizona State University. Ha guidato la Pacific Ten Conference (Pac-10) nelle stoppate durante la stagione 1997-98 ed \u00e8 stato inserito nel miglior quintetto di conference nel 1998-99.\nLasciata Arizona State, non \u00e8 stato scelto al draft NBA del 2000, ed \u00e8 approdato in Europa prima al TEC Spirou Charleroi in Belgio (2000-01) e poi alla Lauretana Biella (2001-02), nella serie A italiana.\nNell'estate 2002 Batiste aveva firmato con la Pallacanestro Reggiana, squadra del campionato di Legadue, ma una clausola gli ha permesso di uscire dal contratto poich\u00e9 chiamato nella NBA: nella stagione 2002-03 in 75 partite giocate con i Memphis Grizzlies ha avuto 6,4 punti e 3,4 rimbalzi in 16,6 minuti di media a partita. Gi\u00e0 nel mese di ottobre era stato firmato dai Los Angeles Clippers, ma poi \u00e8 stato svincolato senza disputare nessuna partita.\nNel giugno 2003 \u00e8 passato al Panathinaikos Atene, diventando un punto di riferimento per la squadra greca con cui vince sei campionati e cinque coppe nazionali di seguito oltre a tre Eurolega nel 2007, 2009 e 2011.\nNell'estate 2012 passa alla corte di Simone Pianigiani al Fenerbah\u00e7e \u00dclker, concludendo dopo 9 anni l'esperienza in Grecia."}
{"id": "2307942", "revid": "767487", "url": "https://it.wikipedia.org/wiki?curid=2307942", "title": "Matalom", "text": "Matalom \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nMatalom \u00e8 formata da 30 baranggay:"}
{"id": "2307945", "revid": "729019", "url": "https://it.wikipedia.org/wiki?curid=2307945", "title": "Letteratura martirologica", "text": "La letteratura martirologica \u00e8 l'insieme delle opere letterarie scritte in onore dei martiri cristiani.\nCaratteri generali.\nLa letteratura martirologica degli inizi comprendeva per lo pi\u00f9 narrazioni in prosa molto semplici (Atti, Passioni, Leggende), che avevano soltanto lo scopo pratico di offrire ai cristiani modelli di uomini coraggiosi da imitare nei momenti di difficolt\u00e0 ed erano incentrati per lo pi\u00f9 sul momento del processo, quando il martire \u201ctestimoniava\u201d la propria fede pur nella consapevolezza di andare incontro alla morte.\nIl termine martire, infatti, deriva dal greco \u03bc\u03ac\u03c1\u03c4\u03c5\u03c2, \"testimone\", ed era quindi originariamente un termine giuridico: il martire era, dunque, un testimone straordinario, che sulle orme del martire per eccellenza, Ges\u00f9, metteva a rischio la vita pur di non rinnegare la propria fede. Per questo il momento principale delle opere martirologiche non \u00e8 la tortura, bens\u00ec il processo, il momento della testimonianza.\nGenesi.\nIl fervore religioso che animava le folle che si riunivano presso le tombe dei martiri ha avuto riflessi anche in ambito letterario. A partire dal secolo II, ma soprattutto tra il secolo IV ed il V, dopo il periodo delle grandi persecuzioni, si \u00e8 sviluppata una specifica letteratura religiosa con uno schema narrativo scandito dai momenti fondamentali del martirio: il processo, l'arresto, la prigionia, la tortura e infine l'esecuzione di cristiani. L'interesse per la biografia dei santi martiri coinvolgeva tanto le classi basse quanto quelle pi\u00f9 alte: la nuova fede cristiana, infatti, permetteva alle \u00e9lite colte di accettare per il loro valore spirituale racconti che normalmente esse avrebbero respinto.\nSulla genesi della letteratura martirologica sono state avanzate sostanzialmente due ipotesi: una pagana e una cristiana.\nStando all'ipotesi pagana, gli \"acta martyrum\" dipenderebbero essenzialmente da due modelli: gli \"acta martyrum paganorum\", definizione con cui i sostenitori dell'ipotesi pagana indicano dei frammenti di papiro trovati in Egitto, che testimoniano i processi subiti da alcuni alessandrini durante il regime romano; e gli \"exitus virorum illustrium\" (che probabilmente circolavano nel secolo I), descrizioni della morte violenta di personaggi eminenti per mano di imperatori dispotici. La circolazione degli acta martyrum paganorum doveva essere molto limitata e sarebbe una forzatura pensare che sia arrivata ai redattori cristiani. Riguardo agli \"exitus virorum illustrium\", invece, abbiamo testimonianza della loro diffusione nelle \"Epistulae\" di Plinio il Giovane (VIII 12, 4-5), che per\u00f2 ne parla come di \"laudationes funebres\" e non come di narrazioni incentrate sugli ultimi momenti di vita delle vittime di tiranni. Nulla avrebbero a che vedere, quindi, con gli acta.\nL'ipotesi cristiana, invece, sostiene una lettura degli acta martyrum come continuazione del Nuovo Testamento. Come gli Atti degli Apostoli conservano il racconto dei primi martiri e soprattutto le parole che lo Spirito Santo ispir\u00f2 loro, cos\u00ec anche la memoria delle gesta dei martiri successivi e delle rivelazioni che lo Spirito aveva fatto attraverso le loro labbra andava conservata e tramandata. Tale compito sarebbe stato affidato agli acta martyrum. Tuttavia non ci sono fonti che autorizzino a pensare che alcuni cristiani accorressero ai tribunali per raccogliere le ultime parole dei martiri come rivelazione divina, n\u00e9 possiamo presupporre una consapevole volont\u00e0 dei redattori degli acta di mettersi in posizione di continuit\u00e0 rispetto ai redattori del Nuovo Testamento. Gli acta, inoltre, limitano la narrazione agli ultimi momenti di vita del martire, mentre degli apostoli vengono raccontati anche il momento della vocazione, la predicazione e i miracoli compiuti. Infine, supponendo che gli acta autentici \u2013 vale a dire quelli composti tra la fine del II e il IV secolo \u2013 avessero lo statuto di testi sacri, sarebbe sorprendente il fatto che ci siano arrivati in numero cos\u00ec ridotto.\nGeneri letterari.\nLa letteratura martirologica assunse fin dalle origini varie forme: la narrazione poteva prendere la forma di lettere inviate da una comunit\u00e0 all'altra, quella di un dialogo o quella di un vero e proprio racconto.\nActa.\nIn senso stretto il termine acta indica le relazioni ufficiali degli amanuensi dei tribunali di corte ove si svolgevano i processi contro i cristiani. Il titolo per\u00f2 \u00e8 stato poi esteso ad un genere narrativo incentrato sul processo e sulla morte dei martiri, che probabilmente traeva spunto dagli atti veri e propri. Al di l\u00e0 delle possibili variazioni, lo schema della narrazione e gli atteggiamenti mentali dei protagonisti erano sempre gli stessi, al punto da risultare monotoni. Oltre al racconto dell'udienza davanti al giudice, essi potevano contenere particolari relativi all'arresto, alla detenzione e all'esecuzione dei condannati. L'interrogatorio del magistrato consentiva di inserire nozioni di dottrina cristiana attraverso le risposte edificanti del martire.\nTrattandosi di opere destinate ai fedeli, i primi acta non erano elaborati dal punto di vista stilistico. Il loro carattere originario era la semplicit\u00e0. Solo in un secondo momento, quando ormai lo scopo pratico era stato raggiunto, si bad\u00f2 anche all'aspetto letterario e si produssero opere di letteratura martirologica pi\u00f9 raffinate. \u00c8 il caso, ad esempio, del \"Liber Peristephanon\" di Prudenzio, che si pone come ambiziosa alternativa cristiana ai capolavori della letteratura pagana.\nItineraria.\nLa svolta nel culto dei martiri e, di conseguenza, nella letteratura martirologica, avvenne quando il Cristianesimo divenne religione lecita, prima con l'editto di Milano del 313, emanato da Costantino, che liberalizzava il culto cristiano, e poi con l'editto di Tessalonica del 380, emanato da Teodosio, che rendeva il Cristianesimo religione ufficiale dell'Impero Romano. La Chiesa, uscita vittoriosa dalla guerra contro i nemici pagani, stava ora costruendo la sua forza e stabilit\u00e0 proprio sulle figure dei suoi campioni martiri, fautori di tale vittoria. I principali luoghi di culto, gestiti dai vescovi, sorsero in quelli che erano stati luoghi di martirio. Nel frattempo iniziava a diffondersi il culto delle reliquie. Pertanto, quando i Cristiani poterono manifestare liberamente il proprio culto, le celebrazioni dei martiri cominciarono a superare il loro ristretto ambito locale, e i luoghi che conservavano le sante reliquie divennero meta di pellegrinaggi.\nIl culto dei martiri port\u00f2 alla nascita di un nuovo genere letterario finalizzato a fornire una guida pratica, ma a volte anche una guida spirituale, ai fedeli che decidevano di intraprendere il cammino verso i principali loca sanctorum: gli Itineraria. Essi talvolta erano dei meri elenchi di localit\u00e0 cariche di significati spirituali che il pellegrino incontrava nel suo percorso e doveva visitare, altre volte fornivano invece anche descrizioni di tali luoghi, indicazioni su riti da compiere, su passi biblici da leggere e su preghiere da recitare, nonch\u00e9 notizie agiografiche e citazioni di episodi tratti dalle Sacre Scritture.\nLeggende e Passioni.\nRientrano nell'ambito della letteratura martirologica il genere delle Leggende, nelle quali prevale l'elemento miracolistico, e il genere delle Passiones, nelle quali il momento del dialogo con l'autorit\u00e0 politica ha lasciato maggiore spazio all'elemento narrativo. Spesso questi testi avevano valore edificante perci\u00f2 la crudelt\u00e0 delle torture subite dal martire poteva essere esasperata volontariamente: quanto pi\u00f9 il martire aveva sofferto, tanto pi\u00f9 grande era stata la vittoria sua e quindi, attraverso il suo sacrificio, della Chiesa.\nAltre opere martirologiche.\nAppartengono, infine, alla letteratura martirologica anche narrazioni di martirio inserite all'interno di opere di altro genere: un esempio per tutti, l'opera storiografica scritta nel V secolo da Vittore di Vita, \"Historia persecutionis Africanae provinciae\", che si pu\u00f2 considerare al confine tra la storiografia e l'agiografia.\nDestinazione d'uso.\nSulla consuetudine di leggere gli acta durante funzioni liturgiche abbiamo numerose testimonianze negli autori antichi, ma non c'\u00e8 niente che li connetta alla celebrazione eucaristica. Possiamo pensare che presso la tomba di un martire, in occasione dell'anniversario della sua morte, si compissero una serie di riti tra i quali la lettura del racconto del suo martirio \u2013 appartenente alla Liturgia della Parola \u2013 e l'Eucaristia, ma questo non implica una stretta connessione tra i due momenti. Quando la Liturgia della Parola e l'Eucaristia si fusero, infatti, nella celebrazione non entrarono le letture degli acta, ma solo le letture bibliche.\nIl rito ambrosiano, tuttavia, ha mantenuto la lettura di un brano agiografico al posto della prima lettura della messa nelle feste solenni dei santi."}
{"id": "2307947", "revid": "357738", "url": "https://it.wikipedia.org/wiki?curid=2307947", "title": "Clodronato", "text": ""}
{"id": "2307948", "revid": "767487", "url": "https://it.wikipedia.org/wiki?curid=2307948", "title": "Cl\u00e1udio Ad\u00e3o", "text": "Caratteristiche tecniche.\nGiocava come attaccante; \u00e8 stato uno dei migliori cannonieri nei campionati in cui ha giocato, riuscendo spesso a divenire il miglior marcatore, come nel caso dei campionati Carioca 1978, 1980 e 1984, del Campeonato Baiano 1986 e del campionato peruviano 1990.\nCarriera.\nGiocatore.\nClub.\nIl suo primo club fu il Santos, nel quale debutt\u00f2 nel 1972. Quando Pel\u00e9 lasci\u00f2 il club nel 1974, fu previsto per Ad\u00e3o un brillante futuro, tanto che l'attaccante veniva considerato il sostituto naturale di \"O Rei\". Ad\u00e3o soffr\u00ec per\u00f2 un grave infortunio che lo tenne fuori dal campo per diversi mesi.\nL'allenatore del Flamengo, Cl\u00e1udio Coutinho, lo prelev\u00f2 cos\u00ec dal Santos mentre era ancora infortunato; il club lo lasci\u00f2 andare e grazie alle terapie di riabilitazione del Flamengo l'attaccante si riprese e divenne uno dei migliori marcatori della squadra.\nOltre a Flamengo e Santos, Ad\u00e3o gioc\u00f2 per Botafogo, Vasco, Fluminense, Portuguesa-SP, Corinthians, Bangu, EC Bahia, Cruzeiro, Portuguesa-RJ, Campo Grande-RJ, Cear\u00e1 SC, Santa Cruz, Volta Redonda FC, Rio Branco-RJ and Desportiva-ES.\nAll'estero gioc\u00f2 per Austria Vienna, Al Ain FC, e Sport Boys.\nNazionale.\nConvocato da Zizinho per i Giochi Panamericani del 1975, Cl\u00e1udio Ad\u00e3o segn\u00f2 nove reti nelle cinque partite da lui disputate in tale competizione. Ad\u00e3o ha rappresentato il durante il Campionato mondiale di calcio over 35 nel 1989.\nAllenatore.\nDa tecnico ha guidato CSA, Cear\u00e1, Rio Branco-ES, e Volta Redonda FC. Alla guida del Rio Branco, ha vinto il Campeonato Capixaba 2001."}
{"id": "2307950", "revid": "729019", "url": "https://it.wikipedia.org/wiki?curid=2307950", "title": "Mayorga (Leyte)", "text": "Mayorga \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nMayorga \u00e8 formata da 16 baranggay:"}
{"id": "2307961", "revid": "1543377", "url": "https://it.wikipedia.org/wiki?curid=2307961", "title": "Municipalit\u00e0 distrettuale di Frances Baard", "text": "La municipalit\u00e0 distrettuale di Frances Baard (in inglese \"Frances Baard District Municipality\") \u00e8 un distretto della provincia del Capo Settentrionale e il suo codice di distretto \u00e8 DC09.\nLa sede amministrativa e legislativa \u00e8 la citt\u00e0 di Kimberley e il suo territorio si estende su una superficie di .\nIn base al censimento del 2001 la sua popolazione \u00e8 di 325.501 abitanti.\nGeografia fisica.\nConfini.\nLa municipalit\u00e0 distrettuale di Frances Baard confina a nord con quelle di Dr Ruth Segomotsi Mompati (Nordovest) e Kgalagadi, a est con quelle di Lejweleputswa e Xhariep (Free State), a sud con quella di Pixley ka Seme e a ovest con quella di ZF Mgcawu.\nSuddivisione amministrativa.\nIl distretto \u00e8 suddiviso in 4 municipalit\u00e0 locali:"}
{"id": "2307967", "revid": "339392", "url": "https://it.wikipedia.org/wiki?curid=2307967", "title": "Via del Sale", "text": ""}
{"id": "2307968", "revid": "287204", "url": "https://it.wikipedia.org/wiki?curid=2307968", "title": "Claudio Adao", "text": ""}
{"id": "2307970", "revid": "357738", "url": "https://it.wikipedia.org/wiki?curid=2307970", "title": "Coriogonadotropina", "text": ""}
{"id": "2307972", "revid": "599013", "url": "https://it.wikipedia.org/wiki?curid=2307972", "title": "Suore missionarie domenicane del Rosario", "text": "Le Suore Missionarie Domenicane del Rosario (in spagnolo \"Hermanas Misioneras Dominicas del Rosario\") sono un istituto religioso femminile di diritto pontificio: i membri di questa congregazione pospongono al loro nome la sigla M.D.R.\nStoria.\nNel 1913 il missionario spagnolo Ram\u00f3n Zubieta y L\u00e9s (1864-1921), religioso domenicano, venne nominato vicario apostolico di Urubamba, nell'Amazzonia peruviana: per l'apostolato presso le popolazioni indigene il vescovo pens\u00f2 di creare una congregazione femminile e, d'intesa con papa Pio X e l'arcivescovo di Lima, trasform\u00f2 l'ex convento domenicano di Alameda de los Descalzos in casa di formazione per religiose missionarie.\nPer gestire l'opera vennero chiamate cinque monache domenicane del convento aragonese di Huesca, religiose di clausura ma tradizionalmente dedite all'insegnamento: il gruppo, guidato da Ascensi\u00f3n Nicol Go\u00f1i (1868-1940), lasci\u00f2 la Spagna il 16 giugno 1915.\nLa congregazione ha ricevuto il pontificio decreto di lode il 22 dicembre 1931 ed \u00e8 stata approvata definitivamente dalla Santa Sede il 21 maggio 1940: il 25 marzo 1920 \u00e8 stata aggregata all'Ordine dei Predicatori. Madre Ascensi\u00f3n Nicol, cofondatrice dell'istituto, \u00e8 stata beatificata nel 2005.\nAttivit\u00e0 e diffusione.\nLe Missionarie Domenicane sono attive soprattutto presso le popolazioni indigene di Asia, Africa e America latina e si dedicano a varie opere educative, sanitarie e socio-assistenziali.\nSono presenti in Europa (Portogallo, Spagna), in Africa (Angola, Camerun, Mozambico), in Asia (Cina, India, Filippine, Macao, Taiwan, Timor Est), in Australia e in America (Bolivia, Cile, Repubblica Dominicana, Ecuador, Guatemala, Messico, Nicaragua, Per\u00f9, Porto Rico): la sede generalizia \u00e8 a Madrid.\nAl 31 dicembre 2005 l'istituto contava 792 religiose in 141 case."}
{"id": "2307973", "revid": "729019", "url": "https://it.wikipedia.org/wiki?curid=2307973", "title": "Merida (Leyte)", "text": "Merida \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nMerida \u00e8 formata da 22 baranggay:"}
{"id": "2307981", "revid": "6923", "url": "https://it.wikipedia.org/wiki?curid=2307981", "title": "Kawasaki Ninja ZX-11R", "text": ""}
{"id": "2307982", "revid": "196390", "url": "https://it.wikipedia.org/wiki?curid=2307982", "title": "Messaggerie italiane", "text": ""}
{"id": "2307983", "revid": "6923", "url": "https://it.wikipedia.org/wiki?curid=2307983", "title": "Kawasaki Ninja ZX-14", "text": ""}
{"id": "2307984", "revid": "1543377", "url": "https://it.wikipedia.org/wiki?curid=2307984", "title": "Municipalit\u00e0 distrettuale di John Taolo Gaetsewe", "text": "La municipalit\u00e0 distrettuale di John Taolo Gaetsewe (in inglese \"John Taolo Gaetsewe District Municipality\") \u00e8 un distretto della provincia del Capo Settentrionale e il suo codice di distretto \u00e8 DC45 (in alcuni casi \u00e8 segnalato come CBDC1).\nLa sede amministrativa e legislativa \u00e8 la citt\u00e0 di Kuruman e il suo territorio si estende su una superficie di .\nIn base al censimento del 2001 la sua popolazione \u00e8 di 191.538 abitanti.\nGeografia fisica.\nConfini.\nLa municipalit\u00e0 distrettuale di John Taolo Gaetsewe confina a nord con il Botswana, a nord e a est con quella di Dr Ruth Segomotsi Mompati (Nordovest), a sud con quella di Frances Baard e a sud e a ovest con quella di ZF Mgcawu.\nSuddivisione amministrativa.\nIl distretto \u00e8 suddiviso in 3 municipalit\u00e0 locali:"}
{"id": "2307985", "revid": "767487", "url": "https://it.wikipedia.org/wiki?curid=2307985", "title": "Palo (Leyte)", "text": "Palo \u00e8 una municipalit\u00e0 di Terza classe delle Filippine, situata nella Provincia di Leyte, nella Regione di Visayas Orientale.\nPalo \u00e8 formata da 33 baranggay:"}
{"id": "2307986", "revid": "248110", "url": "https://it.wikipedia.org/wiki?curid=2307986", "title": "Movimento per l'Autonomia", "text": ""}
{"id": "2307989", "revid": "643300", "url": "https://it.wikipedia.org/wiki?curid=2307989", "title": "Kawasaki Ninja ZX-12R", "text": "[Prodotta_dal_2000_al_2007]"}
{"id": "2307992", "revid": "1603714", "url": "https://it.wikipedia.org/wiki?curid=2307992", "title": "Madonna del Roseto", "text": ""}
{"id": "2307998", "revid": "6923", "url": "https://it.wikipedia.org/wiki?curid=2307998", "title": "Kawasaki Ninja 650R", "text": ""}
{"id": "2307999", "revid": "729019", "url": "https://it.wikipedia.org/wiki?curid=2307999", "title": "Adenocarcinoma polmonare", "text": "Per adenocarcinoma polmonare in campo medico, si intende una neoplasia maligna a carattere invasivo che colpisce i bronchi, esso conta il 40% dei vari tipi ed \u00e8 la forma pi\u00f9 comune nelle persone non fumatrici.\nTipologia.\nIl WHO nella classificazione del 1999 ha differenziato la neoplasia in due sottoforme: acinare, papillare, solida e mista (la pi\u00f9 diffusa).\nPrognosi.\nLa prognosi cambia a seconda degli stadi evolutivi, con eccezione dei primi la prognosi \u00e8 peggiore rispetto a forme similari."}
{"id": "2308000", "revid": "1305772", "url": "https://it.wikipedia.org/wiki?curid=2308000", "title": "Giuseppe Cusatelli", "text": "Fu il primo e, per quasi un ventennio, l'unico architetto italiano ad aver intrapreso opere edili di autocostruzione in Italia.\nL'architetto Cusatelli, gi\u00e0 docente presso il Politecnico di Milano, negli anni settanta svilupp\u00f2 un modello costruttivo ed un approccio alla portata di costruttori non professionisti. Ci\u00f2 fu possibile anche grazie all'impiego di materiali leggeri, facilmente utilizzabili da una forza lavoro di \"dilettanti\", non dotata cio\u00e8 di tutte le competenze e tecnologie ritrovabili nei cantieri pi\u00f9 avanzati.\nPrime realizzazioni.\nAll'inizio degli anni '80 Cusatelli, insieme a operai della Ignis realizz\u00f2 14 case sul lago di Varese. A fine anni ottanta una decina di autocostruttori, operai ed impiegati, realizzarono le proprie abitazioni in Provincia di Pesaro e Urbino. Negli stessi anni (1989) al confine tra Svizzera e Italia, nel paese di Cremenaga undici autocostruttori realizzarono le proprie abitazioni.\nLa realt\u00e0 odierna.\nTrent'anni dopo i primi esperimenti italiani di autocostruzione, tale logica realizzativa si \u00e8 evoluta dallo stadio sperimentale a quello di vera realt\u00e0 produttiva. Persino talune amministrazioni comunali nonch\u00e9 regionali, realizzata la potenzialit\u00e0 di questo sistema costruttivo, hanno iniziato a indire bandi, ad assegnare terreni e a permettere con maggiore facilit\u00e0 l'apertura di cantieri, spesso supervisionati dall'Arch. Cusatelli, e sempre portati avanti da proprietari-costruttori, il cui vero mestiere \u00e8 quello di impiegati ed operai.\nBibliografia.\n/contenuto_catalogo.php?idsezione=1&amp;findItem=118#id118]"}
{"id": "2308001", "revid": "6923", "url": "https://it.wikipedia.org/wiki?curid=2308001", "title": "Kawasaki Ninja 500R", "text": ""}
{"id": "2308002", "revid": "1543377", "url": "https://it.wikipedia.org/wiki?curid=2308002", "title": "Adyar", "text": "Adyar o Adayar \u00e8 un vasto sobborgo meridionale di Chennai (anticamente Madras) nello stato federato del Tamil Nadu, nel sud-est dell'India. \u00c8 delimitato dal fiume Adyar a nord, dal canale Buckingham a ovest, dal quartiere Tiruvanmiyur a sud e da quello Besant Nagar a est.\nStoria.\nIl quartiere prende il nome dal fiume Adyar che scorre lungo i suoi confini settentrionali. Adyar e la vicina Guindy furono usati come terreni di caccia dai funzionari britannici del Forte San Giorgio dal 1680 in poi, sebbene Adyar sia menzionata per la prima volta come sobborgo di Madras solo in una mappa dell'anno 1740, quando gli inglesi acquisirono il villaggio e lo integrarono col Governatorato di Madras.\nAdyar ha iniziato ad espandersi rapidamente all'inizio del XX secolo in seguito alla fondazione della sede indiana della Societ\u00e0 Teosofica da parte di Madame Blavatsky e del colonnello Olcott nel 1883. Tra le iniziative sorte in seno alla Societ\u00e0, Adyar vide nel 1936 la nascita della Kalakshetra, un'organizzazione culturale volta alla promozione delle arti tradizionali, ad opera della danzatrice Rukmini Devi Arundale.\nIl censimento del 1931 registra Adyar come un villaggio zamindari nel distretto di Chengalpattu.\nNel 1948 Adyar venne inclusa entro i confini dell'amministrazione di Chennai.\nInfrastrutture e trasporti.\nAdyar \u00e8 attraversata dalla rete metropolitana di ferrovie sopraelevate Mass Rapid Transit di Chennai, che nel quartiere ha tre stazioni: Kasturbai Nagar, Indira Nagar e Thiruvanmiyur.\nLuoghi di interesse.\nOltre alla sua gamma di attivit\u00e0 nell'ambito dell'esoterismo e della spiritualit\u00e0, l'istituto ha esercitato un'influenza mondiale sulla societ\u00e0, la politica, l'arte e la scienza nel corso della sua storia."}
{"id": "2308003", "revid": "729019", "url": "https://it.wikipedia.org/wiki?curid=2308003", "title": "Palompon", "text": "Palompon \u00e8 una municipalit\u00e0 di Seconda classe delle Filippine, situata nella Provincia di Leyte, nella Regione di Visayas Orientale.\nPalompon \u00e8 formata da 50 baranggay:"}
{"id": "2308004", "revid": "12290", "url": "https://it.wikipedia.org/wiki?curid=2308004", "title": "Il Gioco di Ruolo di Dylan Dog", "text": ""}
{"id": "2308008", "revid": "287204", "url": "https://it.wikipedia.org/wiki?curid=2308008", "title": "Adityapatna", "text": " \nAdityapatna \u00e8 una suddivisione dell'India, classificata come \"census town\", di 4.236 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 13\u00b0 16' 04 N e 76\u00b0 43' 17 E.\nSociet\u00e0.\nEvoluzione demografica.\nAl censimento del 2001 la popolazione di Adityapatna assommava a 4.236 persone, delle quali 2.179 maschi e 2.057 femmine. I bambini di et\u00e0 inferiore o uguale ai sei anni assommavano a 291, dei quali 139 maschi e 152 femmine. Infine, coloro che erano in grado di saper almeno leggere e scrivere erano 3.494, dei quali 1.891 maschi e 1.603 femmine."}
{"id": "2308009", "revid": "1543377", "url": "https://it.wikipedia.org/wiki?curid=2308009", "title": "Municipalit\u00e0 distrettuale di Namakwa", "text": "La municipalit\u00e0 distrettuale di Namakwa (in inglese \"Namakwa District Municipality\") \u00e8 un distretto della provincia del Capo Settentrionale e il suo codice di distretto \u00e8 DC06.\nLa sede amministrativa e legislativa \u00e8 la citt\u00e0 di Springbok e il suo territorio si estende su una superficie di .\nIn base al censimento del 2001 la sua popolazione \u00e8 di 108.110 abitanti.\nGeografia fisica.\nConfini.\nLa municipalit\u00e0 distrettuale di Namakwa confina a nord con la Namibia, a est con quelle di Siyanda e Pixley ka Seme, a sud con quelle di Central Karoo e Cape Winelands (provincia del Capo Occidentale) e a ovest con quella di West Coast (provincia del Capo Occidentale) e con l'Oceano Atlantico.\nSuddivisione amministrativa.\nIl distretto \u00e8 suddiviso in 6 municipalit\u00e0 locali:"}
{"id": "2308010", "revid": "287204", "url": "https://it.wikipedia.org/wiki?curid=2308010", "title": "Alur (Karnataka)", "text": " \nAlur \u00e8 una suddivisione dell'India, classificata come \"town panchayat\", di 6.133 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 58' 40 N e 75\u00b0 58' 26 E.\nSociet\u00e0.\nEvoluzione demografica.\nAl censimento del 2001 la popolazione di Alur assommava a 6.133 persone, delle quali 3.037 maschi e 3.096 femmine. I bambini di et\u00e0 inferiore o uguale ai sei anni assommavano a 782, dei quali 394 maschi e 388 femmine. Infine, coloro che erano in grado di saper almeno leggere e scrivere erano 4.226, dei quali 2.252 maschi e 1.974 femmine."}
{"id": "2308011", "revid": "287204", "url": "https://it.wikipedia.org/wiki?curid=2308011", "title": "Ambikanagara", "text": " \nAmbikanagara \u00e8 una suddivisione dell'India, classificata come \"census town\", di 4.848 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 15\u00b0 07' 27 N e 74\u00b0 39' 56 E.\nSociet\u00e0.\nEvoluzione demografica.\nAl censimento del 2001 la popolazione di Ambikanagara assommava a 4.848 persone, delle quali 2.481 maschi e 2.367 femmine. I bambini di et\u00e0 inferiore o uguale ai sei anni assommavano a 422, dei quali 234 maschi e 188 femmine. Infine, coloro che erano in grado di saper almeno leggere e scrivere erano 3.643, dei quali 2.003 maschi e 1.640 femmine."}
{"id": "2308012", "revid": "1372005", "url": "https://it.wikipedia.org/wiki?curid=2308012", "title": "Pagano il Coppiere", "text": "Attorno al 1120 appare per la prima volta come coppiere di Baldovino II. \nNel 1134, re Folco confisc\u00f2 al ribelle Romano di Le Puy la signoria di Oltregiordano e la assegn\u00f2 a Pagano, che comunque rimase coppiere fino al 1136.\nPagano govern\u00f2 dal castello di Montreal ma, durante la sua signoria, inizi\u00f2 la costruzione della grande fortezza di Kerak. \nPagano mor\u00ec senza eredi."}
{"id": "2308016", "revid": "297059", "url": "https://it.wikipedia.org/wiki?curid=2308016", "title": "Madonna della Quaglia", "text": "La Madonna della Quaglia \u00e8 la prima opera attribuita con una certa sicurezza a Pisanello, facendola risalire al 1420 circa. \u00c8 una tempera ed oro su tavola (50x33 cm) conservata nel Museo di Castelvecchio a Verona, da dove fu rubata la sera del 19 novembre 2015 per essere poi recuperata l'anno successivo.\nDescrizione e stile.\nSi tratta di una Madonna col Bambino incoronata da due angeli volanti e seduta in un magnifico roseto, in pieno stile tardogotico. Il pittore dedica molta attenzione nella rappresentazione delle specie vegetali e degli uccelli (tra cui la quaglia in primo piano, che d\u00e0 il nome all'opera), che creano una sorta di ambientazione paradisiaca, evidenziata dal fondo oro. \nLa figura della Madonna, dai raffinati giochi lineari nella veste, ha un incarnato ottenuto con tinte morbide e delicate, che ricordano da vicino le opere di Gentile da Fabriano, di cui Pisanello era in quel periodo assistente. In particolare \u00e8 assimilabile a un'opera analoga di Gentile ora custodita a Perugia (Galleria nazionale dell'Umbria) e forse ancor pi\u00f9 a quella di Pisa (Museo nazionale di San Matteo). L'ambientazione ricorda da vicino quella della \"Madonna del roseto\" attribuita a Michelino da Besozzo, tra l'altro custodita nella stessa sala del museo."}
{"id": "2308021", "revid": "124862799", "url": "https://it.wikipedia.org/wiki?curid=2308021", "title": "Kawasaki Ninja", "text": "Con il nome di Ninja sono state, durante gli anni, etichettate molte motociclette della casa motociclistica giapponese Kawasaki, anche di tipo diverso tra loro.\nLa serie \u00e8 iniziata con la GPZ900R nel 1984 per il mercato nordamericano."}
{"id": "2308022", "revid": "729019", "url": "https://it.wikipedia.org/wiki?curid=2308022", "title": "Pastrana (Leyte)", "text": "Pastrana \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nPastrana \u00e8 formata da 29 baranggay:"}
{"id": "2308023", "revid": "196390", "url": "https://it.wikipedia.org/wiki?curid=2308023", "title": "Alexandra Windsor, Lady Ogilvy", "text": ""}
{"id": "2308027", "revid": "284225", "url": "https://it.wikipedia.org/wiki?curid=2308027", "title": "Compressori", "text": ""}
{"id": "2308028", "revid": "216401", "url": "https://it.wikipedia.org/wiki?curid=2308028", "title": "2007 UCI Women's Road World Cup", "text": ""}
{"id": "2308029", "revid": "729019", "url": "https://it.wikipedia.org/wiki?curid=2308029", "title": "San Isidro (Leyte)", "text": "San Isidro \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nSan Isidro \u00e8 formata da 19 baranggay:"}
{"id": "2308030", "revid": "1543377", "url": "https://it.wikipedia.org/wiki?curid=2308030", "title": "Municipalit\u00e0 distrettuale di Pixley ka Seme", "text": "La municipalit\u00e0 distrettuale di Pixley ka Seme (in inglese \"Pixley ka Seme District Municipality\") \u00e8 un distretto della provincia del Capo Settentrionale e il suo codice di distretto \u00e8 DC07.\nLa sede amministrativa e legislativa \u00e8 la citt\u00e0 di De Aar e il suo territorio si estende su una superficie di .\nIn base al censimento del 2001 la sua popolazione \u00e8 di 164.607 abitanti.\nGeografia fisica.\nConfini.\nLa municipalit\u00e0 distrettuale di Pixley ka Seme confina a nord e a ovest con quella di Siyanda, a nord con quella di Frances Baard, a est con quelle di Lejweleputswa, Xhariep (Free State) e Ukhahlamba (Provincia del Capo Orientale), a sud con quelle di Chris Hani, Cacadu (Provincia del Capo Orientale) e Central Karoo (Provincia del Capo Occidentale) e a ovest con quella di Namakwa.\nSuddivisione amministrativa.\nIl distretto \u00e8 suddiviso in 8 municipalit\u00e0 locali:"}
{"id": "2308031", "revid": "466539", "url": "https://it.wikipedia.org/wiki?curid=2308031", "title": "Cantinflas", "text": "La sua pi\u00f9 nota interpretazione \u00e8 quella di \"Passepartout\" nel film del 1956 \"Il giro del mondo in 80 giorni\", per la quale ricevette un Golden Globe.\nBiografia.\nNato a Santa Maria la Redonda, ma cresciuto a Tepito, quartiere di Citt\u00e0 del Messico, nel 1930 inizi\u00f2 la sua attivit\u00e0 di comico in tende da circo, le \"carpas\", attorno e nella citt\u00e0 del Messico, interpretando personaggi presi dalle classi popolari messicane. A met\u00e0 degli anni '30, Cantinflas conobbe il produttore russo Jacques Gelman e in seguito si mise in societ\u00e0 con lui per formare la propria casa di produzione cinematografica. Gelman si incaricava della produzione, direzione e distribuzione, mentre Cantinflas si esprimeva nella recitazione.\nCantinflas debutt\u00f2 nel 1936 nella pellicola \"No te enga\u00f1es coraz\u00f3n\" che ricevette scarsa attenzione. Nel 1939 inaugur\u00f2 la Posa Films, producendo dei cortometraggi che gli permisero di sviluppare ulteriormente il personaggio di \"Cantinflas\". Nel 1940 divenne una stella dopo aver girato il film \"Ah\u00ed est\u00e1 el detalle\". La frase che diede il suo nome al film divenne il suo principale tormentone per il resto della sua carriera. Il film ebbe successo nell'intera America Latina e venne riconosciuto dalla rivista messicana \"Somos\" come una delle dieci pi\u00f9 grandi produzioni del Messico.\nNel 1941 ebbe il ruolo di un agente di polizia nel film \"El gendarme desconocido\". L\u00ec cominciava a distinguersi dal tipico \"peladito\" (senza soldi) degli anni '20 e il suo personaggio si trasformava da quello del poveraccio a quello di poliziotto di quartiere, un po' cialtrone e ridicolo ma dal cuore d'oro. La natura politica della retorica qualunquista del \"cantinflismo\" facilitava il passaggio a nuovi personaggi. In seguito avrebbe interpretato il ruolo dell'investigatore \"Agente 777\" e fu ringraziato e onorato pubblicamente da quasi tutte le forze di polizia dell'America Latina per la sua immagine positiva nell'applicazione della legge.\nIl 2 febbraio 1957 fu testimone di nozze ad Acapulco ad entrambi gli sposi, l'attrice Elizabeth Taylor e il produttore Mike Todd."}
{"id": "2308032", "revid": "36426", "url": "https://it.wikipedia.org/wiki?curid=2308032", "title": "Madonna della quaglia", "text": ""}
{"id": "2308039", "revid": "1543377", "url": "https://it.wikipedia.org/wiki?curid=2308039", "title": "Municipalit\u00e0 distrettuale di ZF Mgcawu", "text": "La municipalit\u00e0 distrettuale di ZF Mgcawu (in inglese ZF Mgcawu District Municipality), gi\u00e0 municipalit\u00e0 distrettuale di Siyanda, \u00e8 una distretto del Sudafrica, situato nella provincia del Capo Settentrionale. In base al censimento del 2001 la sua popolazione \u00e8 di 202.161 abitanti.\nIl suo codice di distretto \u00e8 DC08. La sede amministrativa e legislativa \u00e8 la citt\u00e0 di Upington e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di ZF Mgcawu confina a nord con il Botswana, a est con quelle di Kgalagadi e Frances Baard, a est e a sud con quella di Pixley ka Seme, a sud e a ovest con quella di Namakwa e a ovest con la Namibia.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2308042", "revid": "767487", "url": "https://it.wikipedia.org/wiki?curid=2308042", "title": "San Miguel (Leyte)", "text": "San Miguel \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nSan Miguel \u00e8 formata da 21 baranggay:"}
{"id": "2308046", "revid": "284225", "url": "https://it.wikipedia.org/wiki?curid=2308046", "title": "Treno Rapido", "text": ""}
{"id": "2308052", "revid": "729019", "url": "https://it.wikipedia.org/wiki?curid=2308052", "title": "Santa Fe (Leyte)", "text": "Santa Fe \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nSanta Fe \u00e8 formata da 20 baranggay:"}
{"id": "2308053", "revid": "701660", "url": "https://it.wikipedia.org/wiki?curid=2308053", "title": "Madonna del Roseto (Stefano da Verona)", "text": "La Madonna del Roseto \u00e8 un dipinto tempera su tavola attribuito a Stefano da Verona o, alternativamente, a Michelino da Besozzo, databile al 1420 o 1435 circa e conservato nel Museo di Castelvecchio a Verona. \u00c8 tra le opere pi\u00f9 significative dello stile gotico internazionale in Italia.\nDescrizione e stile.\nLa Madonna col Bambino \u00e8 rappresentata entro un giardino \"conclusus\" (recintato, in questo caso da un pergolato di rose), simbolo della sua verginit\u00e0, alla presenza di Santa Caterina d'Alessandria (incoronata, come dal suo rango principesco, e della quale si vede il tipico attributo della ruota del martirio in basso) e di molti angeli colorati, dall'aspetto esilissimo, quasi come uccellini filiformi. Essi sono occupati nelle pi\u00f9 disparate attivit\u00e0: la lettura (richiamo alle profezie delle sacre scrittura), la raccolta di petali di rosa (fiore mariano), gioco presso una fonte gotica (richiamo alla definizione di Maria come \"Fons gratiae\"). Anche il Bambino partecipa a questo clima lezioso e amabile, mettendosi spontaneamente un dito in bocca.\nNel giardino si trovano due sinuosi pavoni, che danno un aspetto nobile e sontuoso al giardino e richiamano, secondo un'antichissima simbologia cristiana, il tema dell'immortalit\u00e0 di Cristo, poich\u00e9 fin dall'epoca paleocristiana si riteneva che le carni di questi volatili fossero immarcescibili.\nL'opera \u00e8 stata alternativamente attribuita a Stefano da Verona o a Michelino da Besozzo. Se da un lato l'insieme calligrafico e sinuosamente lineare farebbe pensare a un'opera di Stefano, dall'altro la somiglianza dei volti, soprattutto quello della Madonna, con altre opere di Michelino quali il \"Matrimonio mistico di Santa Caterina\" alla Pinacoteca Nazionale di Siena fa propendere verso il secondo."}
{"id": "2308059", "revid": "226458", "url": "https://it.wikipedia.org/wiki?curid=2308059", "title": "Start Deutsch", "text": "Lo Start Deutsch \u00e8 una certificazione della conoscenza della lingua tedesca sviluppata dal Goethe-Institut in collaborazione con la telc GmbH. L'esame viene condotto e valutato in tutto il mondo seguendo i medesimi standard e alle stesse condizioni.\nIn Italia si pu\u00f2 svolgere al Goethe-Institut o presso diversi partner autorizzati. Luoghi, date e prezzi validi per l'intero territorio nazionale sono consultabili in internet alla voce Esami di certificazione della lingua tedesca in Italia.\nDi tale certificazione esistono due forme, entrambe corrispondenti a un grado di conoscenza elementare della lingua: Start Deutsch 1 e Start Deutsch 2.\nStart Deutsch 1.\nIl Goethe-Zertifikat A1: Start Deutsch 1 corrisponde al livello A1, il primo nella scala di valutazione a sei livelli del Quadro comune europeo di riferimento per la conoscenza delle lingue. La certificazione attesta che si \u00e8 in grado di farsi capire in situazioni comuni, purch\u00e9 l'interlocutore parli adagio e in maniera chiara; comprendere e utilizzare, nelle situazioni quotidiane, frasi ed espressioni frequenti e di uso comune (ad es. informazioni riguardanti la propria persona e famiglia, gli acquisti, il lavoro e l'ambiente conosciuto); presentare se stesso o un'altra persona, porre ad altri domande sulla loro persona, ad esempio dove abitano, chi conoscono o cosa possiedono.\nIl \"Goethe-Zertifikat A1: Start Deutsch 1\" serve ad esempio al coniuge che vuole ricongiungersi alla propria famiglia come attestazione delle conoscenze linguistiche richieste per la domanda di ricongiungimento familiare in Germania.\nRequisiti, descrizione delle prove d'esame (scritto+orale), esercizi e materiale informativo per la preparazione sono disponibili in internet sul sito del Goethe-Institut alla voce Goethe-Zertifikat A1: Start Deutsch 1.\nStart Deutsch 2.\nIl Goethe-Zertifikat A2: Start Deutsch 2 corrisponde al livello A2, il secondo nella scala di valutazione a sei livelli del Quadro comune europeo di riferimento per la conoscenza delle lingue. La certificazione attesta che si \u00e8 in grado di comprendere ed usare frasi ed espressioni comuni e ricorrenti; farsi capire in situazioni ordinarie, scambiare informazioni di carattere quotidiano del mondo del lavoro o del tempo libero; descrivere con frasi semplici la propria provenienza e formazione, l'ambiente circostante e i contesti pi\u00f9 frequenti.\nRequisiti, descrizione delle prove d'esame (scritto+orale), esercizi e materiale informativo per la preparazione sono disponibili in internet sul sito del Goethe-Institut alla voce Goethe-Zertifikat A2: Start Deutsch 2."}
{"id": "2308060", "revid": "729019", "url": "https://it.wikipedia.org/wiki?curid=2308060", "title": "Tabango", "text": "Tabango \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nTabango \u00e8 formata da 13 baranggay:"}
{"id": "2308065", "revid": "729019", "url": "https://it.wikipedia.org/wiki?curid=2308065", "title": "Tabontabon", "text": "Tabontabon \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nTabontabon \u00e8 formata da 16 baranggay:"}
{"id": "2308066", "revid": "1564499", "url": "https://it.wikipedia.org/wiki?curid=2308066", "title": "Dialetto dell'alto Prespa", "text": "Il dialetto dell'alto Prespa (macedone: \u0413\u043e\u0440\u043d\u043e\u043f\u0440\u0435\u0441\u043f\u0430\u043d\u0441\u043a\u0438 \u0434\u0438\u0458\u0430\u043b\u0435\u043a\u0442, Gornoprespanski dijalekt) \u00e8 un membro del sottogruppo occidentale del gruppo occidentale dei dialetti della lingua macedone.\nTale dialetto \u00e8 parlato nel paese di Resen e nelle aree limitrofe.\nIl dialetto Prespa superiore \u00e8 molto simile al dialetto del basso Prespa e al dialetto Ohrid."}
{"id": "2308071", "revid": "1714743", "url": "https://it.wikipedia.org/wiki?curid=2308071", "title": "David Ogilvy, XIII conte di Airlie", "text": "Biografia.\nDavid Ogilvy \u00e8 nato a Westminster, Londra, il 17 maggio 1926 ed \u00e8 il figlio maggiore di David Ogilvy, XII conte di Airlie e Lady Alexandra Coke. Suo fratello minore era sir Angus Ogilvy, marito di sua altezza reale la principessa Alexandra del Kent, nipote di re Giorgio V del Regno Unito e cugina della regina Elisabetta II.\n\u00c8 stato educato all'Eton College, nel Berkshire. Durante la seconda guerra mondiale ha servito nelle Guardie Scozzesi. Nel 1946 \u00e8 stato nominato aiutante di campo e alto commissario in Austria. Si \u00e8 congedato nel 1950. In quell'anno ha iniziato a studiare al Royal Agricultural College di Cirencester, nel Gloucestershire, per saperne di pi\u00f9 sulla gestione della propriet\u00e0 terriere. Ha gestito due tenute per un totale 69 000 acri (280 km\u00b2): il castello di Cortachy e il castello di Airlie. Possiede anche una casa a Chelsea, Londra.\nIl 23 ottobre 1952 ha sposato Virginia Fortune Ryan, figlia dell'americano John Barry Ryan. La famiglia della moglie possiede una grande compagnia d'investimento mondiale, la Schroders, dove Ogilvy ha lavorato sino al 1984. Quell'anno infatti \u00e8 diventato Lord Ciambellano. Gi\u00e0 suo padre era stato Lord Ciambellano della regina madre Elisabetta. Un anno dopo, nel 1985, \u00e8 stato nominato cavaliere dell'Ordine del Cardo. Due anni dopo \u00e8 diventato presidente di General Accident Fire and Life Assurance. \u00c8 rimasto Lord Cimabellano sino al 1997. Tra i suoi altri incarichi vi sono quelli di lord luogotenente dell'Angus, regione scozzese dove risiede la famiglia dei conti di Airlie, capitano generale della Royal Company of Archers e Gold Stick di Scozia. Sua moglie \u00e8 Lady of the Bedchamber della regina Elisabetta II assieme alla baronessa Farnham.\nDal 1994 al 2009 \u00e8 stato cancelliere dell'Universit\u00e0 di Abertay. Nel 1998 il governo laburista gli ha proposto di rimanere a far parte della Camera dei lord ai sensi dell'House of Lords Act, allora in discussione.\nNel novembre del 2007 Buckingham Palace ha annunciato la nomina di lord Airlie a cancelliere dell'Ordine del Cardo, in seguito alla morte del precedente cancelliere, John Scott, IX duca di Buccleuch. Alla fine del 2009 ha annunciato che lui e sua moglie si sarebbero ritirati a vita privata.\nVita personale.\nIl 23 ottobre 1952 ha sposato Virginia Fortune Ryan, figlia dell'imprenditore americano John Barry Ryan e di sua moglie Margaret, figlia del finanziere Otto Kahn. Il matrimonio si \u00e8 svolto nella chiesa di Santa Margherita a Westminster, alla presenza della regina madre Elizabeth Bowes-Lyon e della principessa Margaret, contessa di Snowdon. La coppia ha sei figli e undici nipoti:\nNella cultura di massa.\nLord Airlie \u00e8 stato interpretato dall'attore Douglas Reith nel film del 2006 \"The Queen\". Nel film, in quanto Lord ciambellano, lo si vede progettare i funerali di lady Diana Spencer."}
{"id": "2308080", "revid": "106990", "url": "https://it.wikipedia.org/wiki?curid=2308080", "title": "Savoia Aosta", "text": ""}
{"id": "2308081", "revid": "106990", "url": "https://it.wikipedia.org/wiki?curid=2308081", "title": "Savoia Genova", "text": ""}
{"id": "2308085", "revid": "767487", "url": "https://it.wikipedia.org/wiki?curid=2308085", "title": "Tanauan (Leyte)", "text": "Tanauan \u00e8 una municipalit\u00e0 di Terza classe delle Filippine, situata nella Provincia di Leyte, nella Regione di Visayas Orientale.\nTanauan \u00e8 formata da 54 baranggay:"}
{"id": "2308089", "revid": "1372005", "url": "https://it.wikipedia.org/wiki?curid=2308089", "title": "Romano di Le Puy", "text": "Egli appare per la prima volta in Terra Santa in documenti del 1100.\nFu creato primo signore di Oltregiordano nel 1118 da re Baldovino II. \nPartecip\u00f2 alla ribellione di Ugo II di Le Puiset nel 1134 e fu esiliato da re Folco che inoltre confisc\u00f2 il suo feudo e lo assegn\u00f2 a Pagano il Coppiere."}
{"id": "2308091", "revid": "106456", "url": "https://it.wikipedia.org/wiki?curid=2308091", "title": "Madonna tra i santi Antonio Abate e Giorgio", "text": "La Madonna tra i santi Antonio Abate e Giorgio \u00e8 un'opera di Pisanello, l'unico dipinto su tavola da lui firmato (\"Pisanus\"), databile al 1445 circa. Si tratta di una tempera (47\u00d729 cm) conservata oggi alla National Gallery di Londra.\nStoria.\nForse si tratta dell'opera di soggetto imprecisato citata nei documenti antichi come dipinta per la delizia di Belriguardo nel 1445. \nL'opera faceva parte della collezione Costabili a Ferrara, dove venne citato nel 1841 nella descrizione del Laderchi. Nel 1862 venne messa in vendita e acquistata da sir Charles Eastlake; nel 1867 poi la sua vedova cedette il dipinto al museo londinese. Secondo A. Venturi, che riport\u00f2 una tradizione, san Giorgio rappresenterebbe Lionello d'Este, anche in base alla somiglianza della testa del santo con i ritratti su tavola e su medaglia che Pisanello face del signore di Ferrara.\nDescrizione e stile.\nNonostante le piccole dimensioni il dipinto \u00e8 impostato come una pala d'altare. L'iconografia \u00e8 molto originale, con la \"Madonna col Bambino\" che appare in un disco d'oro nel cielo, mentre in basso stanno i due santi, l'uno di fronte all'altro, occupati in un muto dialogo di sguardi. A sinistra si trova sant'Antonio Abate, con in mano una campanella e un bastone; ai suoi piedi si trova il cinghiale, legato alla sua leggenda, che si dimostra ammansito e docile.\nA destra si trova san Giorgio, ritratto in un lussuoso vestito con una sfolgorante armatura argentea e dorata e un cappello di paglia dalla foggia aristocraticamente molto larga (una produzione tipica di Cremona); dietro di lui stanno i cavalli, che si intravedono solo per una piccola parte del muso, ed ai suoi piedi sta un draghetto indomito, che sembra volersi contorcere e cade fermato dai piedi del santo; lo sguardo di san Giorgio \u00e8 basso e pensieroso, come se manifestasse un'impazienza, sottolineata dal suo nervoso accarezzare del bastone del comando. \nLo stile \u00e8 quello dell'ultima fase del pittore, influenzato ormai da temi rinascimentali, che crea uno spazio illusorio di una foresta, rinunciando all'astratto fondo oro, anche se le figure sono ancora semplicemente accostate, non collocate in uno spazio razionale.\nLa firma si trova al centro in basso, mimetizzata come un ciuffo di radici."}
{"id": "2308093", "revid": "767487", "url": "https://it.wikipedia.org/wiki?curid=2308093", "title": "Tolosa (Leyte)", "text": "Tolosa \u00e8 una municipalit\u00e0 di Quinta classe delle Filippine, situata nella Provincia di Leyte, nella Regione di Visayas Orientale.\nTolosa \u00e8 formata da 15 baranggay:"}
{"id": "2308096", "revid": "116944", "url": "https://it.wikipedia.org/wiki?curid=2308096", "title": "Matrice TOWS", "text": ""}
{"id": "2308097", "revid": "36426", "url": "https://it.wikipedia.org/wiki?curid=2308097", "title": "Monumento funebre di Niccol\u00f2 Brenzoni", "text": ""}
{"id": "2308098", "revid": "16758", "url": "https://it.wikipedia.org/wiki?curid=2308098", "title": "SG Saima Milano", "text": ""}
{"id": "2308102", "revid": "284225", "url": "https://it.wikipedia.org/wiki?curid=2308102", "title": "Odometria ferroviaria", "text": ""}
{"id": "2308103", "revid": "767487", "url": "https://it.wikipedia.org/wiki?curid=2308103", "title": "Tunga", "text": "Tunga \u00e8 una municipalit\u00e0 di Sesta classe delle Filippine, situata nella Provincia di Leyte, nella Regione di Visayas Orientale.\nTunga \u00e8 formata da 8 baranggay:"}
{"id": "2308104", "revid": "124835950", "url": "https://it.wikipedia.org/wiki?curid=2308104", "title": "Lady of the Bedchamber", "text": "La Lady of the Bedchamber \u00e8 la persona che detiene l'incarico ufficiale di camerista di una regina britannica o principessa. La posizione \u00e8 tradizionalmente tenuta da un membro femminile di una famiglia nobile. Nel 1839 le preoccupazioni che la regina Vittoria fosse determinata a circondarsi delle mogli dei politici Whig port\u00f2 alla bedchamber crisis, impedendo l'installazione di un governo Tory sotto Robert Peel.\nLista delle Ladies of the Bedchamber.\nQuella che segue \u00e8 una lista non completa delle Ladies of the Bedchamber dal 1558 ad oggi (designata anche Gentlewoman of Her Majesty's Bedchamber) della corte regia britannica. Vedere anche \"dama di compagnia\", \"Woman of the Bedchamber\" e \"Mistress of the Robes\"."}
{"id": "2308108", "revid": "1748973", "url": "https://it.wikipedia.org/wiki?curid=2308108", "title": "Fiorello Show", "text": "Fiorello Show \u00e8 stato un programma televisivo prodotto in Italia e trasmesso dal canale satellitare SKY Uno e condotto dal noto show-man Fiorello con l'aiuto di Enrico Cremonesi.\nStoria del programma.\nLo spettacolo \u00e8 un estratto del suo spettacolo teatrale in atto in contemporanea con lo show a Roma in Piazziale Clodio dentro un tendone appositamente realizzato per l'occasione. Il copione dello show e dello spettacolo televisivo quindi varia a seconda dell'ispirazione artistica di Fiorello coinvolgendo magari i \"vip\" presenti nel pubblico che da spettatori diventano protagonisti.\nLo spettacolo teatrale e televisivo \u00e8 durato fino a met\u00e0 giugno 2009 ed \u00e8 stato proposto il gioved\u00ec, il venerd\u00ec e il sabato alle 21.20 e la domenica alle 22.15 con il meglio delle precedenti puntate.\nIn totale sono state prodotte 33 puntate. Per la prima puntata del \"Fiorello Show\" 1.015.000 spettatori (3.53% di share) si sono sintonizzati su Sky Uno per guardare lo show, risultato record per il canale.\nUno speciale omonimo organizzato dalla Swatch al Palaeur di Roma era andato in onda su Canale 5 il 29 gennaio 1995 registrando ben sei milioni e mezzo di telespettatori.\nA causa del grave terremoto che ha colpito l'Abruzzo la notte tra il 5 ed il 6 aprile 2009, Fiorello in accordo con Sky ha sospeso per rispetto tre puntate dello show.\nA causa della finale della UEFA Champions League lo spettacolo del 27 maggio 2009 \u00e8 stato annullato per facilitare l'ordine pubblico. Tale puntata \u00e8 stata comunque trasmessa, senza il pubblico."}
{"id": "2308109", "revid": "22475", "url": "https://it.wikipedia.org/wiki?curid=2308109", "title": "Nasir Gebelli", "text": "Ha programmato e ideato titoli per Sirius Software e Square, oltre che per una compagnia da lui stesso creata, Gebelli Software.\nCarriera.\nNato in Iran, Gebelli \u00e8 andato negli Stati Uniti per studiare informatica. Nel 1980 ha fondato la Sirius Software insieme a Jerry Jewell; qui ha programmato diversi videogiochi per Apple II, sfruttando alcune avanzate tecniche grafiche: tra i titoli pi\u00f9 conosciuti si possono citare \"Space Eggs\" e \"Gorgon\". Nel 1981 lascia la Sirius per fondare una sua compagnia, chiamata Gebelli Software: tuttavia, la crisi dei videogiochi del 1983 ne causer\u00e0 il fallimento. Dopo una lunga vacanza in giro per il mondo, a Gebelli torna la voglia di programmare: nel 1986 incontra l'amico Doug Carlston, presidente della Br\u00f8derbund, che gli consiglia di programmare per l'allora nuovo sistema di Nintendo, il NES. I due viaggiano fino in Giappone, per raggiungere la sede della Nintendo: questa non era apparentemente interessata ai servigi di Gebelli, che si accord\u00f2 cos\u00ec con Square, dove lavorava un suo fan da lunga data, Hironobu Sakaguchi). Qui partecip\u00f2 allo sviluppo, tra gli altri, dei primi tre \"Final Fantasy\", prima di tornare negli USA. Torner\u00e0 a collaborare con Square nel 1993 per la realizzazione di \"Secret of Mana\", ad oggi l'ultimo titolo sviluppato da Gebelli."}
{"id": "2308110", "revid": "729019", "url": "https://it.wikipedia.org/wiki?curid=2308110", "title": "Villaba", "text": "Villaba \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nVillaba \u00e8 formata da 35 baranggay:"}
{"id": "2308111", "revid": "287204", "url": "https://it.wikipedia.org/wiki?curid=2308111", "title": "Bayonetta", "text": " \u00e8 un videogioco d'azione del 2009 pubblicato per PlayStation 3, Xbox 360 dal 2014 per Wii U, dal 2017 per PC attraverso la piattaforma Steam e nel 2018 anche per Nintendo Switch, sviluppato da Platinum Games, distribuito da SEGA (ad esclusione delle edizioni per console Nintendo, che sono pubblicati dalla stessa) e ideato da Hideki Kamiya, autore della serie \"Devil May Cry\".\nTrama.\nBayonetta \u00e8 l'ultima discendente rimasta dell'antico clan delle Streghe di Umbra, che non ha ricordo della propria giovinezza; liberata da una bara sul fondo di un lago, si ritrova subito catapultata nel millenario scontro tra angeli e dem\u00f2ni, in cui la parte dei cattivi sembra ricoperta dai primi. Nel tentativo di recuperare la memoria, Bayonetta si mette cos\u00ec sulle tracce di una gemma, conosciuta come l\"Occhio destro\", appartenente ad un set chiamato gli \"Occhi del Mondo\".\nLa sua ricerca la conduce a Vigrid, una citt\u00e0 sulle coste francesi dalle forti tendenze religiose. Facendosi strada tra schiere di angeli, Bayonetta incontra individui legati al suo passato, come Luka Redgrave, un giornalista d'assalto che ritiene Bayonetta responsabile per la morte del padre poco dopo averla liberata dalla sua bara, la strega di Umbra Jeanne, e una bambina di nome Cereza, che chiama Bayonetta \"\"mamma\". Combattendo orde di angeli, Bayonetta scopre la verit\u00e0 su se stessa, sulle streghe di Umbra e sui Saggi di Lumen, rispettivamente detentori dei poteri di oscurit\u00e0 e luce.\nInoltre, scopre che essere nata dal rapporto proibito tra una strega e uno degli ultimi rimasti dei Saggi di Lumen, Padre Balder, l'orchestratore di tutto; Bayonetta scopre, cos\u00ec, di essere un elemento chiave nel piano di Balder per la resurrezione della Creatrice, Jubileus, che \u00e8 la portatrice dell\"Occhio sinistro\", e che Cereza \u00e8, in realt\u00e0, la stessa Bayonetta da bambina, rapita dal suo tempo per far s\u00ec che l'occhio si risvegli.\nCon l'aiuto di Jeanne, sopravvissuta alla battaglia finale con Bayonetta, le due streghe riescono a sconfiggere Jubileus, con solo met\u00e0 del suo reale potere. Alcuni mesi dopo, anche se credute morte da tutti, Bayonetta e Jeanne sono entrambe sopravvissute e continuano la loro lotta contro gli angeli. Bayonetta prende poi del rosmarino portato da Luka che, secondo lei, \u00e8 adatto a quel momento, in quanto (come detto da Luka a met\u00e0 del gioco) \u00e8 l'aroma della memoria; il gioco termina con le parole di Bayonetta \"E ora facciamo un po' di casino ragazzi!\"\".\nModalit\u00e0 di gioco.\n\"Bayonetta\" \u00e8 un videogioco d'azione 3D dove il sistema di combattimento si rivela simile a quello presentato in \"Devil May Cry\". Il giocatore controlla la strega Bayonetta facendo utilizzo di attacchi a corta e lunga gittata, eseguendo svariate combo complesse corpo a corpo oppure con le numerose armi a sua disposizione, eliminando cos\u00ec i nemici dalle sembianze angeliche mentre percorre il livello. L'uso reiterato di determinate sequenze di colpi permetter\u00e0 alla protagonista di eseguire delle evocazioni, rese possibili dai suoi capelli fluttuanti che abbandoneranno la pelle della protagonista per formare un portale magico che servir\u00e0 ad invocare draghi, pugni giganti e tacchi a spillo, che si riveleranno degli attacchi devastanti contro i nemici. Al termine di alcuni scontri comparir\u00e0 sullo schermo una combinazione di tasti da eseguire in rapida successione; completata la sequenza nella maniera corretta si attiveranno delle cruente mosse finali, che impiegheranno degli strumenti di tortura come delle ghigliottine o delle vergini di Norimberga.\nSviluppo.\nHideki Kamiya, insoddisfatto della direzione intrapresa dal franchise da lui creato \"Devil May Cry\", non potendo pi\u00f9 lavorarci sopra decide di fare un titolo analogo che ne rappresenti la naturale evoluzione e annuncia cos\u00ec la lavorazione di \"Bayonetta\".\nL'8 ottobre 2009 \u00e8 stata resa disponibile una demo sul PlayStation Network e sul MarketPlace di Xbox Live giapponese.\nIl 3 dicembre 2009, invece, \u00e8 stata resa disponibile la demo sia sul PlayStation Network che su Xbox Live Marketplace americani ed europei.\nSequel.\nIl 13 settembre 2012 \u00e8 stato annunciato il sequel \"Bayonetta 2\" in esclusiva per Wii U. Nel gennaio 2013 \u00e8 stato pubblicato un trailer raffigurante lo staff Platinum Games al lavoro. All'E3\u00a02013 \u00e8 stato mostrato il primo action trailer. Il gioco \u00e8 uscito nell'ottobre 2014 e nella confezione \u00e8 stato incluso un disco contenente il primo capitolo rimasterizzato, mentre in America \u00e8 stato reso disponibile sotto forma di contenuto scaricabile gratuito.\nAccoglienza.\nLa rivista \"Play Generation\" lo classific\u00f2 come il quinto migliore titolo d'azione del 2010. La stessa testata lo consider\u00f2 uno dei quattro migliori titoli con una strega per protagonista e uno dei quattro migliori giochi ambientati all'Inferno.\nBayonetta &amp; Vanquish 10th Anniversary Bundle.\nA dieci anni dal debutto originale, Bayonetta e Vanquish, ritornano in edizione rimasterizzata su PlayStation 4 e Xbox One, disponibile dal 8 febbraio 2020."}
{"id": "2308112", "revid": "287204", "url": "https://it.wikipedia.org/wiki?curid=2308112", "title": "Promozione 1990-1991", "text": "Nella stagione 1990-1991, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2308121", "revid": "86343", "url": "https://it.wikipedia.org/wiki?curid=2308121", "title": "Maguindanao", "text": ""}
{"id": "2308122", "revid": "15756", "url": "https://it.wikipedia.org/wiki?curid=2308122", "title": "Stadler GTW 2/6", "text": "Il GTW 2/6 \u00e8 un'automotrice articolata ferroviaria leggera prodotta dalla svizzera Stadler Rail. Appartiene alla famiglia delle automotrici articolate GTW, di cui si presenta come il modello base, ed \u00e8 prodotto in due versioni: quella a trazione elettrica (EMU) e quella diesel-elettrica (DeMU, impropriamente abbreviata spesso in DMU).\nIl costruttore classifica i veicoli GTW sulla base del rapporto tra il numero di assi motori ed il numero totale. Il modello 2/6 si presenta quindi con due assi motori, ubicati nella sezione centrale, su un totale di sei assi.\nStoria.\nProgettato agli inizi degli anni novanta, le prime versioni del modello GTW 2/6, a trazione elettrica, furono richieste nel 1994 dalla societ\u00e0 ferroviaria svizzera BTI per le sue linee ferroviarie. I veicoli, molto pi\u00f9 leggeri e con una capacit\u00e0 ridotta rispetto alle versioni prodotte successivamente, entrarono in servizio nel 1997. Le versioni successive dal punto di vista del design sono sensibilmente diverse rispetto alle prime produzioni.\nIl modello \u00e8 stato venduto in molti paesi europei e in America settentrionale.\nVersioni italiane.\nIn Italia, le prime versioni di questo autotreno a trazione diesel vennero acquistate nel 2005 dalla SAD per essere impiegate sulla ferrovia della Val Venosta, a quel tempo completamente rinnovata.\nTra il 2006 e il 2007, Sistemi Territoriali ha acquistato due esemplari, sempre a trazione diesel, che sono utilizzati per il servizio viaggiatori della linea regionale tra Adria e Mestre.\nAltri due esemplari sono stati acquistati dalla Societ\u00e0 Ferrovie Udine-Cividale per il servizio sulla Udine-Cividale.\nDal giugno 2011 sono entrati in funzione altri otto convogli ATR 115 sulla Brescia-Edolo, acquistati da Ferrovienord e utilizzati da Trenord.\nTecnica.\nI rotabili di questa famiglia differiscono nell'aspetto, che pu\u00f2 andare dallo squadrato all'aerodinamico, e nella propulsione, di tipo elettrico o diesel-elettrico, ma hanno in comune il modulo costruttivo particolare che vede tutto l'autotreno spinto da una o pi\u00f9 sezioni motrici sulle quali si appoggiano, a due a due, i moduli esterni dotati di carrelli.\nIl convoglio del GTW 2/6 \u00e8 composto da tre moduli: due semicasse, destinate al trasporto viaggiatori, e il modulo centrale, denominato \"powerpack\" o \"drive container\", contenente l'equipaggio motore. Quest'ultimo modulo funziona anche come appoggio per le altre due semicasse ed \u00e8 munito di un corridoio al centro, largo 80 cm, che permette ai viaggiatori di transitare tra le stesse. Le due semicasse sono entrambe dotate di un carrello portante e di una cabina di guida. Il loro accesso \u00e8 garantito da due porte su entrambi i lati; per favorire l'incarrozzamento dell'utenza, esse sono posizionate nella parte a piano ribassato delle semicasse la quale \u00e8 posta ad un'altezza di 585 mm rispetto al piano del ferro e copre il 75% dello spazio complessivo a disposizione dei viaggiatori. La separazione funzionale tra semicasse e modulo di trazione permette di ridurre le vibrazioni del motore diesel, migliorando il comfort di viaggio.\nL'equipaggiamento motore della versione diesel \u00e8 ridondante. Nel modulo centrale sono infatti presenti due gruppi di trazione composti ognuno da un motore diesel Common rail MAN, un generatore elettrico asincrono, un convertitore di corrente ad IGBT e un motore elettrico, a suo volta asincrono.\nGrazie al comando multiplo \u00e8 possibile accoppiare i convogli tra loro fino ad un massimo di tre unit\u00e0.\nClassificazione.\nIn Italia, il Cesifer ha classificato il modello diesel come autotreno, conferendo a tutti gli esemplari la sigla ATR. In particolare, sono classificati:\nIn Germania, i GTW sono classificati dalla DB nella serie 646, mentre in Svizzera dalle FFS come RABe 526."}
{"id": "2308123", "revid": "36426", "url": "https://it.wikipedia.org/wiki?curid=2308123", "title": "Monumento Brenzoni", "text": ""}
{"id": "2308126", "revid": "123966139", "url": "https://it.wikipedia.org/wiki?curid=2308126", "title": "Peter Jenniskens", "text": "Jenniskens \u00e8 membro dell'Unione Astronomica Internazionale: nel suo ambito partecipa ai lavori della Divisione III, Scienze dei Sistemi Planetari nella Commissione 15, di cui \u00e8 anche segretario, e nella Commissione 22; in quest'ultima \u00e8 attivo in particolare quale presidente del gruppo di lavoro sulla denominazione degli sciami meteorici e del gruppo di lavoro Professionisti-Astrofili amatoriali.\nDurante la sua carriera Jenniskens si \u00e8 occupato di varie tematiche.\nPrime ricerche.\nNel 1994 ha scoperto assieme a David F. Blake che un'insolita densa e viscosa forma di acqua liquida pu\u00f2 essere una delle forme comuni di acqua sulle comete e sui satelliti ghiacciati e assieme a Xavier D\u00e9sert ha condotto la prima ricerca sistematica delle bande interstellari diffuse.\nRicerche sulle meteore e meteoriti.\nJenniskens studiando le scie di polvere delle comete di lungo periodo che intersecano l'orbita della Terra ha predetto ed osservato l'outburst delle Alpha Monocerontidi e studiato la dinamica e l'evoluzione degli sciami meteorici.\nJenniskens ha identificato il corpo progenitore delle Quadrantidi nell'asteroide 196256, ha identificato anche i corpi progenitori di altri sciami meteorici dimostrando che la frammentazione delle comete \u00e8 all'origine di molti sciami meteorici.\nJenniskens ha fatto parte del team che ha recuperato frammenti della meteorite originata dall'impatto dell'asteroide 2008 TC3 con la Terra, impatto avvenuto il 7 ottobre 2008 nel Sudan Settentrionale.\nStudio di sciami meteorici tramite campagne aeree multistrumentali.\nJenniskens \u00e8 stato il responsabile della serie di quattro missioni \"Leonid MAC\" condotte dalla NASA tramite un aereo appositamente attrezzato che ha portato in volo nuovi strumenti e attrezzature tecniche per studiare le grandi piogge meteoriche delle Leonidi del 1998-2002. Queste missioni hanno contribuito a sviluppare modelli per la previsione di grandi piogge meteoriche, scoperto tracce di materia organica nelle scie\nlasciate dalle meteore, indicazione importante dell'esistenza di precursori chimici della vita nelle meteore e nei corpi da dove esse si originano e scoperto nuove caratteristiche delle radiazioni elettromagnetiche emesse dalle meteore durante la loro traiettoria intratmosferica.\nSuccessivamente ha partecipato alla campagna \"Aurigid MAC\" (Aurigid Multi-Instrument Aircraft Campaign) per lo studio dell'outburst delle Aurigidi del 1\u00ba settembre 2007, uno sciame meteorico originato dalla cometa a lungo periodo C/1911 N1 Kiess; sempre nel 2007 ha partecipato alla campagna di studi \"Ursid MAC 2007\" sulle Ursidi e nel 2008 alla campagna di studi \"2008 Quadrantids MAC\" sulle Quadrantidi.\nRientri satellitari.\nLe ricerche di Jenniskens comprendono anche ricerche sulle meteore artificiali, ossia le meteore o bolidi generati dal rientro di parti di satelliti o razzi vettori. Jenniskens \u00e8 stato il responsabile della NASA per le campagne di studi effettuate per poter realizzare la\ncapsule che avrebbero riportato a terra i campioni di polveri interplanetarie raccolti dalle missioni Genesis (8 settembre 2004), Stardust (15 gennaio 2006) e Hayabusa (giugno 2010). Le missioni aeree condotte da Jenniskens avevano come obiettivo la comprensione delle condizioni fisiche che avrebbe dovuto sopportare le capsule coi campioni durante le fasi di rientro attraverso l'atmosfera prima di essere recuperate.\nRiconoscimenti.\nIn suo onore l'asteroide \"1999 TY224\" \u00e8 stato chiamato 42981 Jenniskens."}
{"id": "2308127", "revid": "123692174", "url": "https://it.wikipedia.org/wiki?curid=2308127", "title": "Br\u00fctal Legend", "text": "Br\u00fctal Legend \u00e8 un videogioco action-adventure del 2009, sviluppato da Double Fine Productions e pubblicato da Electronic Arts per PlayStation 3, Xbox 360.\nNel 2013 viene pubblicata una versione per Microsoft Windows.\nTrama.\nEddie Riggs \u00e8 un roadie, che durante il concerto di una rock band che detesta, rimane schiacciato da un'impalcatura pericolante per salvare uno dei membri della band. Il sangue di Eddie cola fino alla fibbia della cintura del suo defunto padre, risvegliando un'enorme creatura fatta di metallo: \"Ormag\u00f6den\", la bestia ignea, che trasporta il corpo di Eddie indietro nel tempo, nell'era in cui il mondo era governato dalle leggi del metal e dagli stereotipi musicali.\nEddie si risveglia nel tempio di Ormag\u00f6den, ma viene attaccato da dei druidi demoniaci; tuttavia, si difende con un'enorme ascia, il \"Separatore\", e con la sua chitarra Clementine, in grado di scatenare fulmini e fuochi d'artificio sui nemici. Facendosi strada tra druidi e Suore da battaglia, Eddie conosce Ophelia, una ragazza che cerca anche lei l'ascia, della quale si innamora. Per farsi strada tra le orde di demoni, Eddie usa la musica per costruire il Bolide (o \"Falciadruidi\"); tuttavia, i guai non sono finiti: vicino al cancello di uscita c'\u00e8 la tana di un enorme verme spinato. Eddie, usando il Bolide riesce a distrarlo, mentre Ophelia riesce ad aprire il cancello che Eddie, prontamente, riabbassa per uccidere il verme, permettendo cos\u00ec a entrambi la fuga da quel luogo.\nArrivano a Bladehenge, un enorme insediamento dove si trovano Lars e Lita Halford, che costituiscono una disperata resistenza allo schiacciante potere del generale Lionwhyte, pedina del potente e malvagio imperatore dei demoni, Doviculus. Eddie, estasiato dal quel mondo che tanto rappresenta il suo spirito metallaro, decide di aiutare la resistenza. Per prima cosa devono reclutare un esercito e cos\u00ec, lui e Lars si dirigono al Baratro della Disperazione, dove sono tenuti gli Headbanger, costretti dal generale Lionwhyte e dai suoi scagnozzi a distruggere la pietra con nient'altro che il proprio cranio, unica cosa che riescono a fare. Eddie, vedendo quello spettacolo pietoso, si getta a capofitto nelle miniere, riesce a rianimare gli Headbanger con la musica metal e li libera dal loro oppressore al soldo di Lionwhite.\nTornato a Bladehenge con i nuovi soldati Eddie scopre l\u00ec vicino Ophelia ferita; Lars, vedendola, contro il parere della sorella (dato che ora Lionwhite sa della loro ribellione), decide di portarla dal Kill Master, un bassista-guaritore che detesta Lionwhite. Tuttavia, le corde del suo basso, tessute da piccoli ragni di metallo, non riescono a guarire Ophelia, cos\u00ec suggerisce di prendere le grandi corde della Metal Queen, divenuta, per\u00f2, ultimamente aggressiva. Facendosi strada nel territorio dei ragni metallici, Eddie arriva a fronteggiare la Metal Queen, dalla quale ricava le corde per Kill Master; per fare il pi\u00f9 in fretta possibile, con i rottami li intorno fabbrica una \"Thunderhog\", un'enorme moto a tre ruote. Portate appena in tempo le corde, Kill Master riesce a guarire Ophelia e anche lui si unir\u00e0 alla resistenza, dove svolger\u00e0 il ruolo di guaritore sul campo con una Thunderhog. Ritornati a Bladehenge, Eddie, insieme a Kill Master, aiuta Ophelia ad armare con le carcasse dei cinghiali di fuoco le Ragazze Rasoio (che, dopo averle liberate, voleva subito armare, ma era rimasta ferita). L'esercito, chiamato \"Testaferra\", viene completato appena in tempo: Lionwhite si sta dirigendo con il suo esercito verso di loro. Con l'aiuto del roadie del posto, Mangus, Eddie costruisce un palco in difesa di Bladehenge, e alla fine riescono a sbaragliare l'esercito di Lionwhyte.\nRiaccesa la speranza nei loro cuori, Lars esorta tutti a marciare contro la Torre del Piacere di Lionwhyte, per far terminare la sua tirannia su di loro una volta per tutte; a questo proposito, Eddie costruisce con Mangus un bus per dare il via al loro tour. Arrivati nel territorio di Lionwhyte, vengono attaccati dai suoi soldati, ma riescono a respingerli; in questa battaglia a Eddie compaiono due enormi ali demoniache sulla sua schiena, che pu\u00f2 usare per volare e dirigere la battaglia dall'alto. Lionwhyte, vedendo i Buttafuori inutili li abbandona, un'occasione buona per i Testaferra per reclutarli tra le loro file; inoltre, si aggiungono anche i Roadie, invisibili grazie al loro colore nero, armati grazie ad Eddie di casse stereo ricavate dal Muro delle Grida, grazie alle quali possono generare potenti feedback.\nGrazie alla tenacia dei Testaferra, la Torre del Piacere viene distrutta. Nel tentativo di salvarsi da un enorme specchio che cade, Lionwhyte utilizza il suo microfono per distruggerlo, invece lo specchio si frantuma e i cocci finiscono dritti su di lui, uccidendolo. Finalmente liberi dall'oppressione di Lionwhyte, i Testaferra si devono ora concentrare sul loro vero nemico: l'imperatore Doviculus. Questi arriva proprio in quel momento e (dato che non pu\u00f2 vederli, ma solo sentirli e annusarli) instilla in loro il dubbio che Ophelia sia una spia di nome Succoria (sia perch\u00e9 lui avverte il suo odore, sia perch\u00e9 lo sente anche da un pugnale di Ophelia trovato al tempio di Ormag\u00f6den) e insulta anche i loro tentativi di resistenza contro di lui. Lars, per difendere l'onore del suo esercito e degli umani, si fa avanti per affrontarlo, ma Doviculus lo uccide sotto gli occhi di tutti e scatena i suoi demoni nella Torre del Piacere. Scampati in extremis, Eddie e Ophelia vengono fermati da Lita, la quale ritiene Ophelia la responsabile della morte del fratello. I genitori di Ophelia, infatti, erano Bevitori di Lacrime nere, umani soggiogati dal potere del Mare delle Lacrime nere, usato dai demoni per fermare la precedente rivolta degli umani; Lars l'aveva accolta dopo che ella si era separata da loro. Ripudiata anche da Eddie, l'unica persona che era riuscita ad amare, Ophelia cade in una grande disperazione.\nTre mesi dopo il funerale di Lars, i Testaferra vengono attaccati dai \"Bevitori di Lacrime nere\" conosciuti con il nome di \"Dannati Doom\"; vengono salvati grazie all'aiuto dei Baroni di Fuoco e del loro leader, il Barone. Vedendo gli stemmi dei Doom, Eddie capisce che lavorano per Ophelia; pi\u00f9 avanti, infatti, la incontrano, diventata anch'ella una Bevitrice di Lacrime e che sa usare gli stessi trucchi di Eddie, come ad esempio suonare assoli speciali con la chitarra: usandone uno distrugge il ponte sul quale si trovano. Per riparare il ponte e proseguire, Eddie e Lita si recano a Bladehenge per prendere le impalcature: arrivati l\u00ec, scoprono che, durante la loro assenza, i demoni, conosciuti come \"Spirali Infette\", l'hanno conquistato.\nRiparato il ponte, i Testaferra entrano in una foresta, dove Eddie, grazie al Barone, cattura le Bestie Metalliche, considerate una risorsa importante per loro. Tuttavia, vengono catturati da un gruppo di donne guerriere chiamate Zaulia, capeggiate dalla loro signora, Rima. Attivate delle reliquie nel loro tempio, Eddie scopre che suo padre Riggnarok, anni prima, aveva guidato la rivolta contro i demoni; vedendolo come il figlio del loro precedente condottiero, Rima e le Zaulia entrano a far parte dei Testaferra.\nArrivati alle Miniere di Ghiaccio Secco rincontrano Ophelia, che spiega come sia diventata una Bevitrice di Lacrime: tradita da tutti, la sua disperazione l'aveva portata ad annegarsi nel Mare di Lacrime nere, ma ne era risorta come regina e form\u00f2 cos\u00ec i Dannati Doom. Eddie riesce a batterla e penetra sotto una caverna, dove si trova il Mare di Lacrime Nere, in cui riaffronta di nuovo Ophelia.\nAll'interno di una cattedrale, Eddie scopre che \u00e8 presente anche Doviculus, il quale gli rivela che suo padre aveva seguito, senza essere riconosciuto, la precedente imperatrice delle Spirali Infette, Succoria, la cui missione era quella di andare nel futuro e sperare di imparare i segreti dei Titani che loro non erano riusciti a capire. Tuttavia, tra Riggnarok e Succoria si instaur\u00f2 un legame che li port\u00f2 a unirsi, avendo Eddie come figlio (che tra l'altro ha la maglietta e l'arma di sua madre, oltre al fatto che \u00e8 un mezzosangue e riesce ad usare le ali), il quale ha portato con s\u00e9 i segreti dei Titani sotto forma dell'heavy metal, segreti che Ophelia ha rivelato a Doviculus; inconsciamente, quindi, Eddie ha portato a termine la vecchia missione di sua madre. A questo punto, Doviculus strappa il cuore di Ophelia e se lo mette nel petto in modo da avere il pieno controllo sul Mare di Lacrime nere, e grazie alla sua chitarra Hydra evoca con lo stesso mare e la cattedrale un gigantesco mostro. Eddie e i Testaferra si battono contro Doviculus, e alla fine Eddie riesce a decapitarlo, e a strappargli il suo cuore e quello di Ophelia, poi si getta nel mare per recuperare la vera Ophelia, essendo la precedente un'incarnazione del mare grazie dalla disperazione della ragazza. La notte si celebrano i festeggiamenti per la vittoria ed Eddie, da buon roadie che \u00e8, rimane dietro le quinte e nel corso dei giorni aiuter\u00e0 i suoi amici.\nModalit\u00e0 di gioco.\nIl gioco \u00e8 un free-roaming, dove bisogna attraversare immense distese piene di riferimenti al metal. Il sistema di combattimento \u00e8 in tempo reale, con il protagonista che esegue gli attacchi in mischia e le combo con un'ascia e le magie con una chitarra, che in questo mondo ha il potere di causare esplosioni ed evocare oggetti. Questi due oggetti possono essere potenziati nelle Forgiamotori, delle officine, evocabili con la chitarra in luoghi prestabiliti, dove si pu\u00f2 potenziare anche il Bolide (chiamato anche Falciadruidi), il sistema di locomozione principale del gioco. Nel corso del gioco \u00e8 possibile anche imparare degli assoli per la chitarra, trovando le Tavole delle Tablature, ognuno dei quali dona a Eddie un'abilit\u00e0 speciale, come quella di uccidere tutti i nemici circostanti sciogliendo loro la faccia o potenziare le truppe.\nIn certi frangenti, per\u00f2, i combattimenti assumono uno stile di gioco strategico nei quali si comandano delle truppe di metallari e come risorse per richiamarli sul terreno di gioco si usano dei \"serbatoi di fan\" da sfruttare tramite la creazione di bancarelle del merchandising. Lo scopo di queste fasi, di solito, \u00e8 quello di distruggere il palco dello schieramento avversario prima che questo accada al proprio. Eddie pu\u00f2 anche volare per comandare le sue truppe dall'alto, e unirsi a loro in \"giochi di squadra\" che permettono di sfruttare un attacco speciale e di aumentare il potenziale delle varie unit\u00e0.\n\"Br\u00fctal Legend\" possiede anche una modalit\u00e0 multiplayer, nella quale possono competere fino a 8 giocatori in una battaglia tra palchi a due schieramenti.\nPersonaggi.\n\u00c8 un roadie ormai deluso dal panorama musicale moderno, che lavora suo malgrado per i Kabbage Boy, una band dubbiosamente metal. Durante uno dei loro concerti, avviene un incidente nel quale rimane coinvolto Eddie. Il suo sangue impregna la sua cintura, che \u00e8 in realt\u00e0 un portale per viaggiare nel tempo, e si ritrova in un'antica era legata al metal, dove conosce Ophelia, Lars e Lita, e decide di unirsi alla loro causa contro l'Imperatore Doviculus e il Generale Lionwhyte, che ha usurpato l'autorit\u00e0 di Lars. Nel corso dell'avventura, scoprir\u00e0 di essere un mezzo-demone, frutto della relazione tra suo padre Riggnarok e l'imperatrice delle Spirali Infette Succoria.\nEddie ha la fisionomia ed \u00e8 doppiato dall'attore e cantante Jack Black, leader della band Tenacious D.\nOphelia \u00e8 una ragazza che Eddie incontra poco dopo essere finito nell'antica era. \u00c8 un'orfana di guerra proveniente dal Mare delle Lacrime nere, unitasi alla causa di Lars. Tuttavia, Ophelia \u00e8 malvista da molti dei sudditi di Lars, ed in particolar modo da Lita, in quanto i suoi genitori erano \"Bevitori di Lacrime\", ovvero un esercito umano subordinato dell'Imperatore Doviculus e, pertanto, \u00e8 considerata qualcuno di cui sospettare.\nOphelia \u00e8 doppiata dall'attrice Jennifer Hale.\nDiscendente dei sovrani delle terre dell'antica era e, quindi, erede legittimo di queste, il valente Lars \u00e8 in lotta contro l'imperatore Doviculus e il suo vicario, il Generale Lionwhyte, per riprendersi il suo regno.\nLars \u00e8 doppiato all'attore Zach Hanks e il suo aspetto \u00e8 ispirato a Sebastian Bach, ex cantante della band Skid Row.\nSorella minore di Lars, la principessa Lita \u00e8 una ragazza molto agguerrita e impetuosa, pronta a dare la propria vita per il fratello e i suoi sudditi.\nLita \u00e8 doppiata dall'attrice Kath Soucie ed \u00e8 ispirata alla musicista Lita Ford.\n\u00c8 l'autista del bus dell'entourage dei Testaferra, l'esercito di Lars. Mangus \u00e8 oltremodo codardo, ma ci\u00f2 nonostante non si tira mai indietro e fornisce spesso consigli a Eddie.\nMangus \u00e8 doppiato dall'attore Alex Fernandez.\nL\u2019antagonista principale del gioco, Doviculus \u00e8 l'imperatore a capo delle Spirali Infette, un'orda di demoni che ha preso il controllo delle terre dell'antica era, infettato e corrotto il paesaggio circostante, costringendo i pochi abitanti integri a rifugiarsi altrove.\nDoviculus \u00e8 doppiato dall'attore Tim Curry.\nUn umano che ha ceduto alle lusinghe dell'Imperatore Doviculus, entrando a far parte dei suoi ranghi in qualit\u00e0 di Generale. Egli usurpa le terre di Lars e ne prende il possesso, dove erige la \"Torre del Piacere\", suo quartier generale, dove sono imprigionate le donne del popolo di Lars, costrette a essere sue concubine.\nLionwhyte \u00e8 doppiato da Rob Halford, leader dei Judas Priest; l'aspetto invece \u00e8 ispirato a David Bowie, mentre il nome fa riferimento alla band glam metal dei White Lion.\n\u00c8 l'intermediario degli Dei del Metal, che fornisce abilit\u00e0 e potenziamenti a Eddie e al suo bolide in cambio di Tributi di Fuoco alle suddette divinit\u00e0.\nIl Guardiano \u00e8 doppiato dal cantante Ozzy Osbourne, e presenta la sua stessa fisionomia.\nContrariamente a quanto fa presupporre il suo epiteto, il Kill Master \u00e8 in realt\u00e0 un bassista guaritore, leader dei guerrieri motocliclisti Thunderhog, che si nasconde dietro una tetra fama di stregone per tenere eventuali intrusi lontani dal suo santuario. Si unisce a Eddie e il suo gruppo per contrastare Doviculus.\nKill Master \u00e8 doppiato dal cantante e bassista Lemmy Kilmister, leader dei Mot\u00f6rhead, e presenta la sua stessa fisionomia.\n\u00c8 il leader dei Baroni di fuoco, un'armata di fuorilegge motociclisti, nemici di Lionwhyte, che si unisce a Eddie e al suo gruppo, in quanto condividono l'avversione per il vicario di Doviculus.\nIl Barone \u00e8 doppiato dal cantante Rob Halford, leader dei Judas Priest, del quale ha anche il suo aspetto.\nLa leader delle amazzoni Zaulia, protettrici delle Bestie Metalliche, che si uniscono a Eddie e il suo gruppo in quanto riconoscono in Eddie il figlio di Riggnarok, un condottiero che ha combattuto al fianco delle Zaulia durante la Rivolta delle Lacrime nere.\nRima \u00e8 doppiata dalla musicista Lita Ford, e il suo aspetto e quello delle sue guerriere \u00e8 ispirato alla line-up della band glam rock KISS.\nUn Buttafuori dei Testaferra presente nel rango dei cannonieri, oltremodo imbranato, ma orgoglioso del suo mortaio. Viene spesso aiutato da Eddie durante le sue missioni secondarie.\nKage \u00e8 doppiato dall'attore e musicista Kyle Gass, chitarrista dei Tenacious D, al quale ha dato il suo volto.\nFletus \u00e8 un demone che appare nelle missioni secondarie di gara ed ha la funzione di avversario durante queste missioni. Il suo bolide \u00e8 chiamato l\u2019Urlatrice, ed \u00e8 il mezzo che user\u00e0 per gareggiare contro Eddie. Anche se \u00e8 un demone, Fletus \u00e8 neutrale e non fa parte delle Spirali Infette. Anche se odia Eddie dato che quest\u2019ultimo prende sempre in giro la velocit\u00e0 dell\u2019Urlatrice, alla fine riconoscer\u00e0 l\u2019abilit\u00e0 di Eddie e la velocit\u00e0 della sua Falciadruidi, e ricompenser\u00e0 Eddie con della potentissima Salsa di Urlatrice per il suo bolide. La Salsa di Urlatrice rende la Falciadruidi ancora pi\u00f9 veloce quando si usa la nitro, ed \u00e8 persino pi\u00f9 potente del potenziamento doppio turbo.\nI suoi vestiti, la sua voce rude con accento Tyneside e la sua passione per le auto sono tutti presi dal cantante degli AC/DC Brian Johnson. Inoltre, il nome dell\u2019Urlatrice in inglese, Squealer, prende il nome dalla canzone degli AC/DC Squealer, estratta dall\u2019album Dirty Deeds Done Dirt Cheap. Il suo strano aspetto e la sua insolita hot rod sono state ispirate dall\u2019arte di Ed \u201cBig Daddy\u201d Roth, che \u00e8 stato anche un\u2019ispirazione per le unit\u00e0 Motozecche, appartenenti alle Spirali Infette, e anche per il personaggio di Glottis da Grim Fandango.\nIl Cacciatore\nIl Cacciatore \u00e8 un umano che assegna a Eddie delle missioni di caccia, in cui deve uccidere un determinato numero di specifici animali. Si vanta continuamente dei suoi record di uccisioni delle varie creature nel mondo, che Eddie pu\u00f2 battere per ottenere l\u2019assolo Richiamo della Foresta, potenziarlo, e ottenere dei Tributi di Fuoco. Dopo che Eddie batter\u00e0 tutti i suoi record, il Cacciatore lo ricompenser\u00e0 con un\u2019ascia speciale, la lama con aculei d\u2019acciaio e dir\u00e0 che si sposter\u00e0 per cercare una terra con animali pi\u00f9 grandi e feroci e meno cacciatori copioni.\nIl Cacciatore \u00e8 doppiato dal comico e fan dell\u2019Heavy Metal Brian Posehn. Inoltre, la sua ossessione per la caccia pu\u00f2 essere stata ispirata dal musicista Ted Nugent.\nIl narratore, doppiato da Corey Burton, pu\u00f2 essere ascoltato ogni qualvolta Eddie sblocca un Artefatto Leggendario, e narra in ognuno di essi un pezzo della storia dell'antica era."}
{"id": "2308131", "revid": "287204", "url": "https://it.wikipedia.org/wiki?curid=2308131", "title": "Brutal Legend", "text": ""}
{"id": "2308132", "revid": "28592", "url": "https://it.wikipedia.org/wiki?curid=2308132", "title": "Castello di Pavia", "text": ""}
{"id": "2308137", "revid": "144796", "url": "https://it.wikipedia.org/wiki?curid=2308137", "title": "Francesco Maria Bourbon del Monte", "text": ""}
{"id": "2308138", "revid": "1564499", "url": "https://it.wikipedia.org/wiki?curid=2308138", "title": "Dialetto di Ocrida", "text": "Il dialetto di Ocrida (macedone, \u041e\u0445\u0440\u0438\u0434\u0441\u043a\u0438 \u0434\u0438\u0458\u0430\u043b\u0435\u043a\u0442, Ohridski dijalekt) \u00e8 un membro del sottogruppo occidentale e nord-occidentale dei dialetti della lingua macedone.\nIl dialetto \u00e8 parlato nella regione intorno alla citt\u00e0 di Ohrid fino al punto meridionale del lago di Ocrida.\nIl dialetto \u00e8 conosciuto tra i macedoni come un dialetto con un eccessivo uso del suffisso -t e in una certa misura nell'abbreviazione delle parole.\nIl dialetto di Ocrida fa anche parte della letteratura macedone, specialmente con le opere di Grigor Prli\u010dev con la sua \"biografia\", \"Skenderbeg\" e \"Serdarot\".\nil dialetto di Ocrida \u00e8 simile al dialetto Struga e il dialetto dell'alto Prespa."}
{"id": "2308141", "revid": "339392", "url": "https://it.wikipedia.org/wiki?curid=2308141", "title": "Autotreno ATR 110", "text": ""}
{"id": "2308151", "revid": "6923", "url": "https://it.wikipedia.org/wiki?curid=2308151", "title": "Sicula Americana", "text": "La societ\u00e0 Sicula Americana \u00e8 stata una compagnia di navigazione fondata a Messina nel 1906 che collegava con un servizio sia merci che passeggeri, la Sicilia e l'Italia meridionale con New York con un collegamento Napoli - Messina - Palermo - New York.\nDopo il Terremoto di Messina del 1908 la sede della compagnia venne trasferita a Napoli e fino al 1911 le sue navi effettuarono scali saltuari a Messina. Nel 1912 venne inaugurato il servizio con l'America meridionale con un collegamento Napoli - Montevideo - Buenos Aires.\nNel 1917 la societ\u00e0 venne acquisita da Navigazione Generale Italiana che con questa acquisizione diede vita a una nuova compagnia denominata \"\"Transoceanica Societ\u00e0 Italiana di Navigazione\" la cui flotta sarebbe stata acquisita nel 1921 dalla stessa \"Navigazione Generale Italiana\".\nNel 1919 venne fondata una nuova compagnia \"Sicula Americana\"\", ma oltre al nome le due societ\u00e0 non avevano nulla in comune."}
{"id": "2308152", "revid": "339392", "url": "https://it.wikipedia.org/wiki?curid=2308152", "title": "ATR 110", "text": ""}
{"id": "2308153", "revid": "2088551", "url": "https://it.wikipedia.org/wiki?curid=2308153", "title": "Doug Hutchison", "text": "Biografia.\nNato a Dover (Delaware), figlio di Ashley e Richard Hutchison, trascorre la sua infanzia a Detroit e successivamente a Minneapolis. Anni pi\u00f9 tardi si trasferisce a New York, dove per un breve periodo frequenta la Juilliard School. Studia alla Sanford Meisner per due anni e come molti aspiranti attori sbarca il lunario attraverso diversi lavori.\nDebutta al cinema nel 1988 con il film \"Pazzie di giovent\u00f9\", e nel 1992 lavora nel film \"Il tagliaerbe\", tratto da un racconto di Stephen King. Tra il 1993 e il 1994 partecipa a due episodi della serie televisiva \"X-Files\", pi\u00f9 precisamente \"Omicidi del terzo tipo\" e \"Creatura diabolica\", nel ruolo di Eugene Victor Tooms; questo ruolo avrebbe potuto essere ripreso perch\u00e9 Hutchinson aveva scritto una sceneggiatura a riguardo.\nLa sua attivit\u00e0 sul piccolo schermo continua partecipando ad alcuni episodi di note serie come \"Cinque in famiglia\", \"Un detective in corsia\", \"La signora in giallo\" e \"Millennium\". Nel 1996 fa parte del cast del \"legal thriller\" \"Il momento di uccidere\", successivamente prende parte ai \"blockbuster\" \"Con Air\" e \"Batman &amp; Robin\". La vera popolarit\u00e0 arriva nel 1999, grazie al film di Frank Darabont \"Il miglio verde\", dove interpreta il malvagio secondino Percy Wetmore, ruolo per il quale viene candidato ad un Satellite Awards 1999 come miglior attore non protagonista.\nNegli anni seguenti si divide tra cinema e televisione, recitando in film come \"Mi chiamo Sam\", \"Salton Sea - Incubi e menzogne\" e \"No Good Deed - Inganni svelati\". Dopo aver recitato brevemente nella \"soap opera\" \"Sentieri\", nel ruolo di Sebastian Hulce, prende parte a vari episodi della serie TV \"Kidnapped\" e ha un ruolo secondario in \"Lost\", dove veste i panni di Horace Goodspeed, uno dei membri del Progetto DHARMA.\nOltre alla carriera da attore, Hutchison ha avuto una breve esperienza musicale come frontman e chitarrista di un gruppo chiamato Yuh-uh-uh-uhs, che si esibiva principalmente nei club di Hollywood e che pubblic\u00f2 un solo album intitolato \"YUH!\". Nel 2008 ottiene un ruolo di spicco in \"Punisher - Zona di guerra\".\nNel 2009 ha partecipato come \"guest star\" alla serie TV \"24\" nei panni di Davros, un pericolosissimo terrorista europeo.\nVita privata.\n\u00c8 stato fidanzato con Kathleen Davison prima di sposarsi nel 2003 con Amanda Sellers, da cui ha divorziato due anni dopo.\nNel 2011 a 51 anni ha fatto scalpore il suo matrimonio con la cantante Courtney Stodden, all'epoca sedicenne, da cui poi divorzier\u00e0 ufficialmente il 3 marzo 2020.\nDopo la sua recitazione nel film Il miglio verde, ricevette numerose minacce di morte da parte di alcuni che avevano preso troppo sul serio la sua ben riuscita recitazione. Questo provoc\u00f2 all'attore un periodo di sorveglianza attraverso due guardie di sicurezza"}
{"id": "2308158", "revid": "36426", "url": "https://it.wikipedia.org/wiki?curid=2308158", "title": "Ritratto di Lionello d'Este", "text": ""}
{"id": "2308159", "revid": "36426", "url": "https://it.wikipedia.org/wiki?curid=2308159", "title": "Madonna tra i santi Antonio abate e Giorgio", "text": ""}
{"id": "2308160", "revid": "177966", "url": "https://it.wikipedia.org/wiki?curid=2308160", "title": "Chiesa di San Fermo e Rustico (Verona)", "text": ""}
{"id": "2308161", "revid": "287204", "url": "https://it.wikipedia.org/wiki?curid=2308161", "title": "Chiesa di San Fermo (Verona)", "text": ""}
{"id": "2308163", "revid": "339392", "url": "https://it.wikipedia.org/wiki?curid=2308163", "title": "Museo di palazzo Venezia", "text": ""}
{"id": "2308169", "revid": "1711941", "url": "https://it.wikipedia.org/wiki?curid=2308169", "title": "Dialetti della lingua macedone", "text": "I Dialetti della lingua macedone sono dialetti della lingua macedone parlati nella Repubblica di Macedonia del Nord e nella regione geografica della Macedonia.\nFanno parte del continuum dialettale delle lingue slave meridionali, che collegano il macedone e il bulgaro a est e il serbo a nord. \nGli scrittori macedoni tendono a trattare tutti i dialetti parlati nella regione come macedone, inclusi quelli parlati nella parte pi\u00f9 occidentale della Bulgaria (anche chiamata Macedonia Pirin) dove gli scrittori bulgari trattano tutti i dialetti macedoni come parte della lingua bulgara.\nIn Grecia l'identificazione dei dialetti parlati dalla minoranza locale slava con altri bulgari e macedoni \u00e8 spesso evitata, e questi dialetti sono invece descritti come \"slavi\", Dopia (locale), Stariski (antico) o Na\u0161inski, nostro.\nI dialetti macedoni in senso pi\u00f9 ampio possono essere suddivisi in un gruppo occidentale e uno orientale (il confine \u00e8 approssimativamente da Skopje e Skopska Crna Gora lungo i fiumi Vardar e Crna).\nIn una classificazione pi\u00f9 dettagliata, basata sui riflessi moderni come la riduzione vocalica proto-slavonica (\"\u042a\"), si distinguono 3 grandi gruppi: \"Occidentali\", \"settentrionali\" e \"Orientali e Meridionali\"."}
{"id": "2308170", "revid": "1386670", "url": "https://it.wikipedia.org/wiki?curid=2308170", "title": "Serventese", "text": "Il serventese, detto anche \"sirventese\" o \"sermentese\", \u00e8 un componimento strofico della metrica italiana che utilizza schemi e argomenti vari, anche se preferisce quelli a carattere didascalico e narrativo, sorto intorno al XIII e XIV secolo.\nNonostante il nome sia legato al provenzale sirventes, questo tipo di componimento ha il metro della canzone e pertanto non \u00e8 collegabile al \"sirventes\" trobadorico.\nTipologia.\nVi sono diversi tipi di serventese:\n&lt;poem&gt; \nAltissima regina incoronata\ndella superna glor\u00efa beata,\nchiamoti, madre, per mia avocata,\ncon tutto 'l cuore.\nBenedetta sie tu a tutte l'ore,\netterna sposa del divino amore,\nio ingrato misaro peccatore\na te m'apiglio.\nCelestiale regina, el mio periglio,\nprovede, madre, pregando 'l tuo Figlio,\nche me die gratia ch'i' sie suo famiglio,\nfedel amante.\nBianco da Siena, lauda CXVII vv. 1-12.&lt;/poem&gt;\n&lt;poem&gt; \nS\u00ec com' altr' uomini vanno,\nki per prode e chi per danno,\nper lo mondo tuttavia,\ncos\u00ec m'andava l'altra dia\nper un cammino trastullando\ne d'un mio amor gi\u00e0 pensando\ne andava a capo chino.\n\"Detto del gatto lupesco\" &lt;/poem&gt;\nCuriosit\u00e0.\nDante Alighieri, nel capitolo VI della Vita nova, asserisce di aver composto \"una sotto forma di serventese\" nella quale stila una sorta di classifica delle sessanta donne pi\u00f9 belle di Firenze. Questa epistola, tuttavia, non \u00e8 giunta a noi."}
{"id": "2308172", "revid": "161374", "url": "https://it.wikipedia.org/wiki?curid=2308172", "title": "Sala del Maggior Consiglio", "text": ""}
{"id": "2308182", "revid": "1564499", "url": "https://it.wikipedia.org/wiki?curid=2308182", "title": "Dialetti macedoni occidentali", "text": "I Dialetti macedoni occidentali \u00e8 uno dei 3 gruppi dialettali della lingua macedone.\nIl gruppo \u00e8 situato nelle aree occidentali e sud-occidentali della Macedonia del Nord e in parti pi\u00f9 piccole di Mala Prespa e Golloborda, in Albania e nella prefettura di Florina, in Grecia.\nIl gruppo \u00e8 suddiviso in due sotto-gruppi: Il gruppo centrale e il gruppo occidentale e nord-occidentale."}
{"id": "2308187", "revid": "23090382", "url": "https://it.wikipedia.org/wiki?curid=2308187", "title": "E vui durmiti ancora", "text": ""}
{"id": "2308192", "revid": "281944", "url": "https://it.wikipedia.org/wiki?curid=2308192", "title": "Rama Navami", "text": "Ram Navami (IAST R\u0101ma-navam\u012b) (Devan\u0101gar\u012b: \u0930\u093e\u092e \u0928\u0935\u092e\u0940) \u00e8 una festa Hindu, che celebra la nascita di Rama, figlio del re Dasharatha di Ayodhya, e figura divina dell'Induismo.\nIl giorno anche conosciuto come Sri Rama Navami, nono giorno del mese Chaitra dell'anno lunare Ind\u00f9 in 'Shukla paksha' o fasi lunari, cos\u00ec chiamato \"Chaitra Masa Suklapaksha Navami\" e segna la fine delle celebrazioni del nono giorno."}
{"id": "2308199", "revid": "767487", "url": "https://it.wikipedia.org/wiki?curid=2308199", "title": "Horror Music - The Best of Death SS", "text": "Horror Music, The Best of Death SS, pubblicata nel 1996 dalla Lucifer Rising, \u00e8 una raccolta dei Death SS, che include alcuni tra i brani pi\u00f9 noti della band, registrati dalla band tra il 1977 e il 1991, cio\u00e8 nel periodo che va dal debutto della band alla pubblicazione di \"Heavy Demons\"."}
{"id": "2308202", "revid": "31886", "url": "https://it.wikipedia.org/wiki?curid=2308202", "title": "Alessandro Damasceni Peretti", "text": "Biografia.\nAlessandro Damasceni Peretti nacque nel 1571 a Montalto delle Marche. Era figlio di Fabio Damasceni e di Maria Felicita Mignucci Peretti, nipote di papa Sisto V (1585-1590) per parte di madre. Alessandro era pertanto pronipote del pontefice e venne conosciuto anche con il nomignolo di \"Cardinal di Montalto\". Era zio del cardinale Francesco Peretti di Montalto (1641).\nIntrapresa la carriera ecclesiastica, favorito dal prozio, entr\u00f2 prestissimo a far parte del clero romano.\nFu creato cardinale nel concistoro del 13 maggio 1585 ad appena 14 anni di et\u00e0 e fino alla nomina del cardinale Odoardo Farnese, effettuata da Gregorio XIV, \u00e8 stato il porporato italiano pi\u00f9 giovane. Fu il primo cardinale nominato dal neoeletto pontefice. Ricevette la porpora ed il titolo cardinalizio di San Girolamo dei Croati (diaconia \"pro illa vice\") il 14 giugno 1585 e ottenne nel contempo la qualifica di patrizio veneto. Fu nominato governatore perpetuo di Fermo il 15 novembre 1586. Opt\u00f2 quindi per la diaconia di Santa Maria in Cosmedin il 20 aprile 1587, passando a quella di Sant'Eustachio l'11 settembre di quello stesso anno. Nominato Legato a Bologna il 26 ottobre 1587, divenne Vice-Cancelliere di Santa Romana Chiesa dal 13 marzo 1589 sino al giorno della sua morte. Scelse quindi il titolo presbiteriale di San Lorenzo in Damaso, accogliendolo come diaconia \"pro illa vice\", il 13 marzo 1589. Governatore di Citt\u00e0 della Pieve in quello stesso 1589, divenne abate commendatario di Farfa e Santa Maria in Cellis (dal 1590 al 1620).\nAlla morte del prozio, partecip\u00f2 al conclave del 1590 eleggendo Urbano VII. Prese quindi parte al nuovo conclave che quello stesso anno elesse Gregorio XIV e poi a quello del 1591 che elesse Innocenzo IX, ed infine a quello del 1592 che elesse pontefice Clemente VIII. Nominato assieme ai cardinali Mariano Pierbenedetti e Antonmaria Salviati alla prefettura di Roma della Sacra Consulta delle citt\u00e0 dello stato pontificio nel 1592, venne nominato nuovamente Legato a Bologna il 13 novembre (o 18 novembre) 1592 a questa carica, ricevendo una proroga della legazione il 23 ottobre 1595, promossa nuovamente il 30 luglio 1598 e nuovamente il 20 novembre 1601: occup\u00f2 il posto sino al 1605. Partecip\u00f2 in quello stesso anno al conclave che elesse Leone XI ed al successivo che elesse Paolo V. Opt\u00f2 quindi per l'ordine presbiterale il 30 marzo 1620 e ottenne in presbiterato quella che aveva ricevuto in diaconia \"pro illa vice\". Divenne in seguito cardinale protopresbitero.\nOttenuta la carica di cardinale-vescovo, opt\u00f2 per la sede suburbicaria di Albano, mantenendo questo titolo in commendam dal 6 aprile 1620, venendo consacrato vescovo il 19 luglio di quello stesso anno, nella cappella del Palazzo del Quirinale per mano di Paolo V, assistito dai cardinali Benedetto Giustiniani, Andrea Baroni Peretti Montalto, Alessandro d'Este ed Alessandro Orsini. Partecip\u00f2 al conclave del 1621 che elesse Gregorio XV.\nMor\u00ec il 2 giugno 1623, alle 6.00, di congestione, nel Palazzo della Cancelleria di Roma. Venne sepolto nella cappella del Santo Presepio della Basilica di San Giovanni in Laterano.\nAlla sua munificenza si deve la cupola della Chiesa di Sant'Andrea della Valle.\nLa cupola, terza per grandezza a Roma dopo quella della Basilica di San Pietro e del Pantheon, fu inaugurata il 6 novembre 1622 dopo che il cardinale ebbe affidato i lavori nel 1608 all'architetto Carlo Maderno. La decorazione del catino fu poi affidata al Lanfranchi e i quattro pennacchi al Domenichino.\nIl busto marmoreo che lo ritrae, opera di Gian Lorenzo Bernini, \u00e8 conservato nella Kunsthalle di Amburgo in Germania.\nGenealogia episcopale.\nLa genealogia episcopale \u00e8:"}
{"id": "2308204", "revid": "124123", "url": "https://it.wikipedia.org/wiki?curid=2308204", "title": "Altan Khan", "text": "In lingua mongola Altan Khan significa \"khan d'oro\" e il suo nome And significa \"fratello di sangue\". Altan khan era il nipote di Batum\u00f6ngke Dayan Khan (1464-1543), discendente di Kublai Khan (1215-1294), che era riuscito a riunire in una federazione tribale i mongoli halh nel nord e i cahar a sud.\nStoria.\nAltan khan, che apparteneva alla famiglia Borjigin, era il secondo figlio di Barsbold Sajn Alag khan (\u0411\u0430\u0440\u0441\u0431\u043e\u043b\u0434 \u0421\u0430\u0439\u043d \u0410\u043b\u0430\u0433 \u0445\u0430\u0430\u043d), uno dei tre figli di Batum\u00f6ngke Dayan Khan (\u0411\u0430\u0442\u043c\u04e9\u043d\u0445 \u0414\u0430\u044f\u043d \u0425\u0430\u0430\u043d). Egli governava i T\u00f9m\u0117d e apparteneva all'Ala destra dei mongoli assieme a suo fratello maggiore G\u00fcn Bilig, che governava l'ordo. Dopo la morte di G\u00fcn Bilig nel 1542, Altan divenne \"de facto\" il governatore dell'Ala destra e assunse il titolo di \"T\u00f9\u0161\u0117\u0117t s\u0117c\u0117n khan\" (\u0422\u04af\u0448\u044d\u044d\u0442 \u0441\u044d\u0446\u044d\u043d \u0445\u0430\u043d).\nQuando Bodi Alag Khan (\u0411\u043e\u0434\u0438 \u0410\u043b\u0430\u0433 \u0445\u0430\u0430\u043d), khagan dei Mongoli (1516-1547), mor\u00ec nel 1542, Altan costrinse il suo successore, Darajs\u00f9n H\u00f9d\u0117n khan (\u0414\u0430\u0440\u0430\u0439\u0441\u04af\u043d \u0425\u04af\u0434\u044d\u043d \u0445\u0430\u0430\u043d) a fuggire verso est. Nel 1551 Darajs\u00f9n scese a un compromesso con Altan concedendoli in cambio il titolo di \"G\u0117g\u0117\u0117n Khan\" (\u0413\u044d\u0433\u044d\u044d\u043d \u0445\u0430\u043d). \nNel 1571 gli fu concesso il titolo di \"Shunyi Wang\" (re obbediente e retto) da Longqing il XII imperatore della Cina, della dinastia Ming. Altan khan fond\u00f2 inoltre la citt\u00e0 di Hohhot (ora capitale della Mongolia Interna). Nel 1586, a seguito della sua adesione alla religione buddista e all'istituzione della stessa come religione di Stato, fu edificato su sua iniziativa il monastero buddista di Erdene Zuu nell'ubicazione dell'antica capitale mongola di Karakorum."}
{"id": "2308207", "revid": "125692415", "url": "https://it.wikipedia.org/wiki?curid=2308207", "title": "Museo d'arte contemporanea del castello di Rivoli", "text": "Il Castello di Rivoli Museo d'Arte Contemporanea \u00e8 un museo italiano dedicato all'arte contemporanea. Ha sede nella residenza sabauda del castello di Rivoli, a Rivoli, in provincia di Torino.\nL'attivit\u00e0 del museo \u00e8 stata inaugurata il 18 dicembre 1984 con la mostra \"Ouverture\", curata dall'allora direttore Rudi Fuchs. La mostra comprendeva opere realizzate da artisti esponenti dell'arte concettuale, del minimalismo, della Land Art, dell'arte povera e della transavanguardia, ed era pensata come modello ideale per una collezione permanente da costituirsi tuttavia solo successivamente, a partire dagli anni novanta.\nDirettrice del Museo \u00e8 la dottoressa Carolyn Christov-Bakargiev .\nContributo della Regione Piemonte.\nIl primo nucleo della collezione del Museo ha visto la luce grazie alle numerose donazioni fatte da artisti e sostenitori pubblici e privati. Il primo artista a donare un'opera al museo \u00e8 stato l'artista Sol LeWitt che nel 1991, scelta una sala del castello, vi ha realizzato una grande installazione tuttora visibile al primo piano.\n\u00c8 grazie ai contributi erogati dalla Regione Piemonte, soggetto fondatore e promotore del museo, che si \u00e8 resa possibile la creazione di un fondo per acquisizioni.\nLa \"Cassa di Risparmio di Torino\" \u00e8 poi entrata a far parte della compagine sociale del sito museale nel 1988 come Banca CRT.\nIl Progetto Arte Moderna e Contemporanea - CRT.\nNel 1991 \u00e8 stata quindi costituita la Fondazione CRT che nel 2001 ha dato vita al Progetto Arte Moderna e Contemporanea - CRT, grazie al quale vengono stanziati importanti fondi per l'acquisizione di opere destinate a incrementare le collezioni permanenti della GAM-Galleria civica d'arte moderna e contemporanea di Torino e del Museo d'Arte Contemporanea del castello di Rivoli. \nIl Castello di Rivoli, gi\u00e0 dimora di delizia dei Savoia, da un trentennio \u00e8 il Museo d'Arte Contemporanea pi\u00f9 importante d'Italia. La collaborazione tra direzione artistica e i massimi artisti dell'oggi fa s\u00ec che le opere esposte siano pensate proprio per le vari sale del Museo.\nEntrano cos\u00ec a far parte della collezione del museo due importanti nuclei di lavori storici di Arte povera e Transavanguardia italiana.\nDal 2001 la Galleria civica e il museo collaborano tra loro in un'ottica di complementarit\u00e0. Mentre la GAM concentra la propria collezione su opere che coprono i due decenni degli anni cinquanta e anni sessanta, il museo possiede una collezione di opere che vanno dalla fine degli anni sessanta agli anni duemila.\nCollezione permanente.\nLa collezione permanente comprende, ad esempio, due opere del 1997 di Maurizio Cattelan: la discussa e provocatoria \"Novecento\", che evoca la tensione frustrata rispetto alle potenzialit\u00e0 (anche in riferimento all'insensatezza delle guerre del XIX secolo, che debilitano l'uomo allontanandolo dalla propria evoluzione), emblematicamente rappresentata da un cavallo, simbolo di forza, imbalsamato ed appeso, e l'inquietante \"Charlie don't surf\". Il tema delle emozioni suscitate dalla guerra ricorre nelle collezioni, come anche nell'opera di Rebecca Horn \"Cutting Through the Past\", ed altre. \nLe opere dei numerosi artisti nazionali e internazionali presenti (come Emilio Vedova, Giulio Paolini, Thomas Hirschhorn, Dennis Oppenheim, Helmut Newton, Sadie Benning, Stan Vanderbeek, Fluxus, James Lee Byars, Pia Stadtb\u00e4umer, Massimo Bartolini, Nam June Paik, Yvonne Rainer, Wolfgang Tillmans, e moltissimi altri), sono inserite nelle sale in una sorta di dialogo con le architetture degli ambienti storici del Castello.\nEsposizioni temporanee dal 1984 a oggi.\nVilla Cerruti.\nLa Collezione Cerruti \u00e8 il terzo polo del Museo, inaugurata a maggio 2019 una collezione privata di altissimo pregio che include quasi trecento opere scultoree e pittoriche che spaziano dal medioevo al contemporaneo, con libri antichi, legature e pi\u00f9 di trecento mobili e arredi tra i quali tappeti e scrittoi di celebri ebanisti. Capolavori che vanno dalle opere di Bernardo Daddi, Pontormo e Ribera a quelle di Renoir, Modigliani, Kandinskij, Klee, Boccioni, Balla e Magritte, per arrivare a Bacon, Burri, Warhol, De Dominicis e Paolini.\nLa collezione, iniziata a met\u00e0 degli anni Sessanta, \u00e8 il frutto della vita discreta e riservata di Francesco Federico Cerruti (Genova, 1922 \u2013 Torino, 2015), imprenditore e collezionista scomparso nel 2015 all\u2019et\u00e0 di 93 anni.\nIl Castello di Rivoli Museo d'Arte Contemporanea, grazie a un accordo firmato nel luglio 2017 con la Fondazione Francesco Federico Cerruti, \u00e8 il primo museo d\u2019arte contemporanea al mondo a includere, nelle sue collezioni, una raccolta enciclopedica del passato. L\u2019intenzione \u00e8 di creare un modello nuovo di museo in cui l\u2019arte del passato \u00e8 osservata da prospettive contemporanee innescando un dialogo unico tra collezioni, artisti d\u2019oggi e i capolavori del passato."}
{"id": "2308208", "revid": "71155", "url": "https://it.wikipedia.org/wiki?curid=2308208", "title": "Sputafuoco Bill Turner", "text": ""}
{"id": "2308211", "revid": "110157", "url": "https://it.wikipedia.org/wiki?curid=2308211", "title": "Wake the Dead", "text": "Wake the Dead \u00e8 un album del gruppo hardcore punk canadese Comeback Kid, pubblicato dalla Victory Records. La title track dell'album, \"Wake the Dead\", \u00e8 stata inclusa nella colonna sonora dei videogiochi \"Burnout Revenge\" e \"Burnout Legends\". L'album ha raggiunto la sedicesima posizione della classifica Billboard Top Heatseekers e la ventisettesima dei Top Independent Albums."}
{"id": "2308215", "revid": "23090937", "url": "https://it.wikipedia.org/wiki?curid=2308215", "title": "Gruppi sociali", "text": ""}
{"id": "2308217", "revid": "663182", "url": "https://it.wikipedia.org/wiki?curid=2308217", "title": "Francesco Miccich\u00e8 (regista)", "text": "Biografia.\nFiglio del critico cinematografico Lino, inizia come assistente operatore nei primi anni novanta. Lavora con diversi direttori della fotografia tra i quali Arnaldo Catinari, Renato Tafuri e Camillo Bazzoni. Negli anni successivi \u00e8 operatore di macchina e direttore della fotografia per film, documentari e cortometraggi.\nIl suo primo cortometraggio come regista \u00e8 \"Baci proibiti\", con Pierfrancesco Favino e Elda Alvigini, la storia di un uomo che osserva le coppie di amanti che si baciano per strada. Il corto \u00e8 presentato alla 53\u00aa Mostra del Cinema di Venezia (sezione Finestra sulle Immagini) e vince il \"Premio Vittorio Mezzogiorno.\" Esce in sala nel 1997, all'interno del film \"Corti stellari.\"\nDal 2000 al 2004, inizialmente con Simona Ercolani e poi da solo, Miccich\u00e8 cura la regia di \"Sfide\", il programma di Rai 3, che ha per tema lo sport, con questo vince il Premio Flaiano e il Premio Regia Televisiva. Nel 2002 lavora alle fiction comiche di Convenscion (Rai 2) con Max Tortora e Tullio Solenghi, ed \u00e8 regista per Rai 3 di alcuni episodi di \"Un posto al sole\" e di alcuni episodi de \"La squadra 7\".\nNel 2007 realizza per Rai 1 la miniserie in due puntate \"Liberi di giocare\" con Pierfrancesco Favino, Isabella Ferrari, Edoardo Leo e Sabrina Impacciatore. Suo il soggetto, collabora alla sceneggiatura e ne cura la regia.\nNel 2008 firma per Rai 1 la regia di 5 serate della seconda stagione di \"Medicina generale\" con Nicole Grimaudo e Andrea Di Stefano. L'anno successivo per Rai 3 firma alcuni episodi de \"La nuova squadra\", con Rolando Ravello e Marco Giallini.\nPer Canale 5 realizza la terza stagione de \"I liceali\" con Massimo Poggio e Christiane Filangieri, la seconda e terza stagione di \"R.I.S. Roma - Delitti imperfetti\" con Euridice Axen e Fabio Troiano, dirige la prima stagione di \"Benvenuti a tavola - Nord vs Sud\", con Fabrizio Bentivoglio e Giorgio Tirabassi, che \u00e8 un successo di pubblico per Mediaset.\nNel 2013 scrive, dirige e monta il documentario sulla vita del padre: in \"Lino Miccich\u00e8, mio padre - Una visione del mondo\" a cui partecipano importanti registi e critici del cinema italiano e viene premiato con una Menzione speciale ai Nastro d'argento per i documentari (2014). \nDel 2016 \u00e8 il documentario \"Socialismo. L'ultima utopia\", realizzato per \"La grande storia\". Del 2014 \u00e8 \"La Tavola dell'Alleanza\" mentre del 2018 \u00e8 \"Il Filo dell'Alleanza\", che raccontano la realizzazione di due progetti dell'artista Daniela Papadia. Mentre del 2021 \u00e8 il documentario \"Sergio Marchionne\".\nNel 2016 divide con Giovanni Filippetto la regia di \"Io sono Libero\", docufiction su Libero Grassi andato in onda su Rai 1. Questo \u00e8 il primo esperimento di docufiction in prima serata su Raiuno. Ne seguiranno altri. Del 2017 \u00e8 \"Paolo Borsellino - Adesso tocca a me\", scritto con Sandrone Dazieri e Giovanni Filippetto e interpretato da Cesare Bocci. L'8 maggio 2018 va in onda \"Aldo Moro - Il professore\" con Sergio Castellitto, scritta con Franco Bernini e Giovanni Filippetto. \"Figli del destino\", realizzata assieme a Marco Spagnoli, va in onda il 23 gennaio 2019 e vince il Premio Speciale ai Nastri d'argento Doc 2020. Del 2021 \u00e8 il docufilm La scelta di Maria , con Sonia Bergamasco, Cesare Bocci e Alessio Vassallo.\nIl suo primo lungomentraggio: \"Loro chi?\" con Marco Giallini e Edoardo Leo, \u00e8 codiretto con Fabio Bonifacci e candidato al David di Donatello 2016 come Miglior regista esordiente. A settembre 2018 esce \"Ricchi di fantasia\" con Sergio Castellitto e Sabrina Ferilli , mentre di gennaio del 2019 \u00e8 \"Compromessi sposi\" con Vincenzo Salemme e Diego Abatantuono."}
{"id": "2308223", "revid": "830939", "url": "https://it.wikipedia.org/wiki?curid=2308223", "title": "Mieczys\u0142aw Fogg", "text": "La sua carriera artistica ha avuto inizio nel periodo tra le due Guerre ed \u00e8 durata per molti decenni dopo la Seconda guerra mondiale. Le sue canzoni pi\u00f9 conosciute sono: \"Tango milonga\", \"Ta ostatnia niedziela\" (\"Questa \u00e8 l'ultima Domenica\"), \"Jesienne r\u00f3\u017ce\" (\"Le rose d'autunno \"), \"Pierwszy siwy w\u0142os\" (\"Il primo grigio dei capelli\"), \"Ma\u0142y bia\u0142y domek\" (\"Piccola casa bianca\"). Vinse centinaia di premi e riconoscimenti. Nel periodo tra le due Guerre, registrava con il Ch\u00f3r Dana (il Coro di Dan) e solo per le case discografiche Odeon, Syrena Record, Syrena-Electro e Parlophone. Dopo la guerra, produsse album in patria e all'estero (Inghilterra, Stati Uniti d'America e Australia). Ha raggiunto la vendita di pi\u00f9 di venticinque milioni di copie."}
{"id": "2308224", "revid": "767487", "url": "https://it.wikipedia.org/wiki?curid=2308224", "title": "Gian Battista Opisso", "text": "Caratteristiche tecniche.\nGiocava come ala sinistra.\nCarriera.\nGiocatore.\nHa esordito in Serie A il 15 marzo 1942 in Livorno-Liguria (2-0).\nNel 1949 il Messina lo acquista dal Legnano, e nella stagione 1949-1950 contribuisce alla promozione in Serie B della squadra siciliana segnando 4 gol in 29 presenze nel campionato di Serie C. L'anno seguente disputa invece 20 gare nella serie cadetta, segnando anche una rete. Nella stagione 1951-1952 gioca invece 32 partite, ed il Messina chiude il campionato al terzo posto in classifica. Rimane nella squadra siciliana per una quarta stagione, ancora in Serie B, nella quale gioca 5 partite senza mai segnare.\nHa giocato soprattutto in Serie B con Messina, Legnano e Alessandria, per un totale di 88 presenze ed 8 reti nella serie cadetta.\nAllenatore.\nNella stagione 1965-1966 ha allenato il Gruppo C Genova nel campionato di Serie D. Ha allenato il Gruppo C anche nella stagione 1968-1969."}
{"id": "2308225", "revid": "339392", "url": "https://it.wikipedia.org/wiki?curid=2308225", "title": "Saga di Indiana Jones", "text": ""}
{"id": "2308232", "revid": "287204", "url": "https://it.wikipedia.org/wiki?curid=2308232", "title": "Aerogramma", "text": "Un aerogramma o lettera aerea \u00e8 un foglio sottile e leggero realizzato per scrivere lettere che verranno spedite tramite posta aerea, nel quale la lettera e la busta sono un tutt'uno. La maggior parte delle poste di stato proibivano l'inserimento di altri fogli in queste buste speciali che venivano spedite all'estero a prezzi predefiniti e vantaggiosi.\nSotto forma di un foglio ripiegato era predisposto per il trasporto aereo e distribuito presso le Poste e i vari rivenditori. I lembi dei fogli solitamente venivano ripiegati e poi incollati con le apposite linguette pregommate. Contornano i bordi di molti aerogrammi la caratteristica sfilata di bandierine blu e rosse (USA e UK) o rosso e verde (Europa).\nSono stati realizzati anche a prezzo scontato, per l'uso interno. In Italia gli aerogrammi per uso interno, predisposti su carta dalla grammatura pi\u00f9 elevata, si chiamano \"biglietti postali\". Questi ultimi, insieme con le cartoline postali e gli aerogrammi, costituiscono i tradizionali interi postali.\nIn Italia.\nIn Italia vennero emessi per la prima volta nel 1952, due tipi \"Aereo sulle Alpi\", da 60 lire e 110 lire, poi ristampati con altro design gli anni successivi. Sono stati approntati aerogrammi ordinari e commemorativi fino all'avvento della posta prioritaria.\nAerogrammi sono stati emessi anche da San Marino e dal Vaticano.\nTra i paesi europei in particolare Francia e Germania hanno prodotto un discreto numero di aerogrammi. \nLo stesso termine \u00e8 impropriamente usato da alcuni collezionisti per indicare un documento viaggiato per Posta aerea, magari con dispaccio speciale.\nNel Regno unito sono stati realizzati anche interi postali preaffrancati per via aerea a forma di busta, in cui era possibile inserire fogli.\nAll'estero.\nIn molti paesi vennero realizzati aerogrammi, ad esempio in Francia, Spagna, in Russia e Stati Uniti.\nIn Spagna vennero dagli anni sessanta in poi realizzati aerogrammi con l'impronta del valore in rosso, su carta leggera con contorno di bandierine arancioni. Le molte tariffe e varianti costituiscono una discreta collezione. Poi dagli anni novanta vennero realizzati aerogrammi pi\u00f9 tradizionali, con immagini a colori stampate.\nNegli Stati Uniti vennero realizzate aerogrammi e cartoline postali aeree, con soggetti di aerei o commemorazioni varie. \nNei paesi asiatici e mediorientali vennero realizzati alcuni aerogrammi, in particolare in India, Iraq, Giappone ed altri."}
{"id": "2308236", "revid": "21880", "url": "https://it.wikipedia.org/wiki?curid=2308236", "title": "Chorisia speciosa", "text": ""}
{"id": "2308238", "revid": "287204", "url": "https://it.wikipedia.org/wiki?curid=2308238", "title": "Francis Pelissier", "text": ""}
{"id": "2308241", "revid": "228587", "url": "https://it.wikipedia.org/wiki?curid=2308241", "title": "Turn It Around", "text": "Turn It Around \u00e8 il primo album di studio del gruppo hardcore punk canadese Comeback Kid, pubblicato il 4 marzo 2003 dalla Facedown Records."}
{"id": "2308243", "revid": "1573940", "url": "https://it.wikipedia.org/wiki?curid=2308243", "title": "Crotophaga major", "text": "L'ani maggiore (Crotophaga major ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Messico, Panama e in quasi tutto il Sud America (manca in Cile).\nTassonomia.\n\"Crotophaga major\" non ha sottospecie, \u00e8 monotipico."}
{"id": "2308244", "revid": "287204", "url": "https://it.wikipedia.org/wiki?curid=2308244", "title": "Henri Pelissier", "text": ""}
{"id": "2308246", "revid": "339392", "url": "https://it.wikipedia.org/wiki?curid=2308246", "title": "Quattro Grandi Invenzioni", "text": ""}
{"id": "2308247", "revid": "287204", "url": "https://it.wikipedia.org/wiki?curid=2308247", "title": "Charles Pelissier", "text": ""}
{"id": "2308249", "revid": "1573940", "url": "https://it.wikipedia.org/wiki?curid=2308249", "title": "Crotophaga ani", "text": "L'ani beccoliscio (Crotophaga ani ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Nord e Centro America, dagli Stati Uniti fino a Panama, in gran parte dei Caraibi e in quasi tutto il Sudamerica (manca in Cile).\nTassonomia.\n\"Crotophaga ani\" non ha sottospecie, \u00e8 monotipico."}
{"id": "2308250", "revid": "1573940", "url": "https://it.wikipedia.org/wiki?curid=2308250", "title": "Crotophaga sulcirostris", "text": "L'ani beccosolcato (Crotophaga sulcirostris ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Nord e Centro America, dagli Stati Uniti fino a Panama, ad Aruba e le Antille Olandesi, e in parte del Sud America (Colombia, Venezuela, Ecuador, Brasile, Per\u00f9, Argentina e Cile).\nTassonomia.\n\"Crotophaga sulcirostris\" ha due sottospecie, una delle quali estinta:"}
{"id": "2308252", "revid": "124654422", "url": "https://it.wikipedia.org/wiki?curid=2308252", "title": "Osvaldo Biancardi", "text": "Carriera.\nCresciuto nel dopo due brevi esperienze al Pavia in Serie C e al Fanfulla in Serie B fa il suo esordio in serie A con i rossoneri il 16 gennaio 1949 in Milan- (2-1), in quella che rimarr\u00e0 la sua unica presenza in massima serie. Sempre con i rossoneri nello stesso anno vince il Torneo di Viareggio.\nA fine stagione in Serie B all' dove rimarr\u00e0 per 4 stagioni (3 in Serie C). Di seguito torna fra i cadetti dove disputa cinque campionati con , , . Nella stagione 1953-1954, sia pur con due sole presenze all'attivo vince il campionato cadetto col Catania, ma non viene confermato per il successivo campionato in massima serie.\nChiude la carriera al in Serie C.\nIn carriera ha totalizzato complessivamente una presenze in Serie A e 187 in Serie B.\n\u00c8 stato sepolto al Cimitero Maggiore di Milano, che ne conserva i resti in una celletta."}
{"id": "2308255", "revid": "1718925", "url": "https://it.wikipedia.org/wiki?curid=2308255", "title": "Solncevskaja bratva", "text": "La Solncevskaja bratva, o Fratellanza Solncevskaja (\"Brigata del Sole\", ), \u00e8 una potente organizzazione criminale russa originaria di Mosca.\n\u00c8 tra le pi\u00f9 pericolose organizzazioni criminali al mondo e, sebbene sia considerata una delle pi\u00f9 potenti tra i gruppi criminali della mafia russa, \u00e8 difficile appurare per le forze dell'ordine quanto siano forti e influenti, dal momento che alcuni criminali si dichiarano, senza esserne affiliati, appartenenti alla Solncevskaja per incutere paura ed essere rispettati.\nNel 1998 furono stimati circa 5000 membri e opererebbe in almeno 32 paesi, tra cui gli Stati dell'Unione europea, del Nord America, Israele e il Sudafrica.\nStoria.\nL'organizzazione nacque a met\u00e0 degli anni ottanta con l'ascesa del mafioso Sergej Michajlov Michas e del compagno criminale di Viktor Averin.\nScelsero di ignorare i codici e le linee guida dei criminali russi tradizionali i Vor v zakone o \"ladri nella legge\" e si basarono su uno stile pi\u00f9 occidentale, con Michas che preferiva essere chiamato imprenditore piuttosto che \"vor\", appellativo dei capi criminali russi; anche se fu istituita una disciplina ferrea e non furono esclusi \"Vor v zakone\" dalle attivit\u00e0 del gruppo.\nInfine, i gruppi criminali sotto il controllo del sindacato controllavano virtualmente l'intero sud-ovest della citt\u00e0.\nL'organizzazione si fuse con l'influente banda Orechovskaja capeggiata dal ladro nella legge Timofeev.\nL'unione fu parzialmente un risultato della paura di una guerra con i gruppi della mafia cecena e di altri gruppi meridionali.\nNel 1989-1990, gli arresti di vari capi-banda incluso Michajlov azzopp\u00f2 l'organizzazione.\nDiversi criminali di alto grado dell'organizzazione provarono a formare delle loro bande separate ma finirono per essere uccisi, incluso Aleksandr Bezuvkin (ucciso nel 1990), Dima \u0160arapov, Valera Merin, \"Edik il frigorifero\", Uzbek Lenja e Abramov \"Dispatcher\" (tutti uccisi nel 1993). \nNel 1994, un incontro fra i boss russi fu tenuto a Vienna, subito dopo che Timofeev fu ucciso quando una bomba nella sua auto esplose vicino alla casa del primo ministro russo.\nIl nuovo capo divenne Igor' \"Maks\" Maksimov ucciso per\u00f2 nel febbraio del 1995.\nTuttavia malgrado tutti gli omicidi, dal 1996, la bratva non solo ha riottenuto la sua forza persa all'inizio degli anni novanta, ma oggi \u00e8 diventata una delle organizzazioni pi\u00f9 forti in Russia.\nMichajlov ha usato la morte di Timofeev come un'opportunit\u00e0 per prendere il controllo degli affari precedentemente di propriet\u00e0 della Orechovskaja.\nDal 1995 si stima che il gruppo Solncevskaja controlli legittimamente circa 120 aziende a Mosca, in Crimea e a Samara.\nHanno fatto affari anche all'estero.\nNel 1993, i membri dell'organizzazione incontrarono un altro boss potente, Semen Mohylevy\u010d per commerciare in contrabbando di oggetti d'arte rubati da chiese e musei in Europa Centrale e Orientale.\nNel 1996 Michajlov fu arrestato in Svizzera.\nSebbene fosse in prigione in attese del processo, e i procuratori stavano ricostruendo il suo caso, un numero di testimoni chiave non parl\u00f2 e in mancanza di prove evidenti le autorit\u00e0 russe furono costrette a rilasciarlo.\nAncora oggi \u00e8 in libert\u00e0.\nTra il 1997 e 1998, la presenza di Michajlov, Semen Mohylevy\u010d e altri affiliati con la mafia russa dietro la societ\u00e0 pubblica, YBM Magnex International Inc., hanno fatto transazioni commerciali alla Borsa di Toronto,\nStati Uniti.\nDa un rapporto statunitense del 2008, \u00e8 stata rivelata una presenza dell'organizzazione a San Francisco che opera con i cartelli della droga locali, ma \u00e8 anche coinvolta in riciclaggio di denaro, prostituzione, frodi di carte di credito, traffico di esseri umani, di armi e altre attivit\u00e0 illegali.\nAttivit\u00e0 all'estero.\nNegli anni '90, i Solntsevskaya invi\u00f2 Vyacheslav Ivankov a Brighton Beach, New York City e Mikhail Odenussa ad Atlanta, in Georgia, per prendere il controllo delle attivit\u00e0 della folla russa. L'FBI fu avvisato della presenza di Ivankov, tuttavia, e dopo una lunga indagine fu arrestato e condannato per estorsione, diventando il primo suocero ad essere condannato negli Stati Uniti. Sebbene Ivankov non abbia avuto altrettanto successo, la sua controparte Odenussa controlla il crimine organizzato russo ad Atlanta da oltre 20 anni, evitando al contempo azioni penali. Odenussa ha avuto una presa salda sulla citt\u00e0, con un esercito di assassini a sostenerlo. Sebbene non siano grandi come i cartelli della droga del Messico che hanno mandato uomini a cercare di aprire un negozio ad Atlanta, Odenussa e le sue coorti hanno espulso i cartelli della droga messicani e le bande afroamericane ad Atlanta. I Solntsevskaya sono stati attivi anche in Israele, utilizzandolo principalmente come base per il riciclaggio di denaro. Ma i tentativi di infiltrarsi nella politica israeliana sono stati contrastati da vigili forze dell'ordine. \nL'organizzazione \u00e8 anche coinvolta nel commercio internazionale di cocaina, con i suoi legami con i cartelli della droga colombiani mediati dal clan mafioso Cuntrera-Caruana.\nStato attuale e attivit\u00e0 recenti.\nSecondo gli Stati Uniti, come pubblicato durante lo scandalo Wikileaks del 2010, la banda Solntsevo continua le operazioni di racket sotto la protezione dell'FSB."}
