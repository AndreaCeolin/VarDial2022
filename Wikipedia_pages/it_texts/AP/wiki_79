{"id": "2368827", "revid": "1543377", "url": "https://it.wikipedia.org/wiki?curid=2368827", "title": "Municipalit\u00e0 locale di Beaufort West", "text": "Beaufort West \u00e8 una municipalit\u00e0 locale (in inglese Beaufort West Local Municipality) appartenente alla municipalit\u00e0 distrettuale di Central Karoo della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 37.106 abitanti.\nLa sede amministrativa e legislativa \u00e8 la citt\u00e0 di Beaufort West e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 WC053.\nGeografia fisica.\nConfini.\nLa municipalit\u00e0 locale di Beaufort West confina a nord con quella di Ubuntu (Pixley ka Seme/Provincia del Capo Settentrionale), a est con i District Management Areas WCDMA01 e ECDMA10, a sud con quella di Prince Albert e a ovest con quelle di Karoo Hoogland (Namakwa/Provincia del Capo Settentrionale) e Laingsburg."}
{"id": "2368829", "revid": "56620", "url": "https://it.wikipedia.org/wiki?curid=2368829", "title": "Am\u00e9d\u00e9e Gastou\u00e9", "text": "Biografia.\nHa studiato musica sotto la guida di Lavignac per quanto riguarda l'armonia, di Guilmant per l'organo e di Magnard per la composizione.\nNel 1906 assunse la direzione del \"Revue du Chant Gr\u00e9gorien\" e successivamente della \"Tribune de St.-Gervais\".\nHa insegnato canto gregoriano alla \"Schola Cantorum\" ed \u00e8 stato critico musicale della \"S\u00e9maine Litt\u00e9raire\".\nSi \u00e8 distinto per i suoi interessi e per i suoi studi riguardanti la musica bizantina, la musica armena, la musica gregoriana, la musica rinascimentale, oltrech\u00e9 per la revisione di musiche antiche.\nHa insegnato canto corale e musica medioevale all'Institut catholique de Paris, al Coll\u00e8ge Stanislas de Paris a al Lyc\u00e9e Montaigne.\n\u00c8 stato presidente della Soci\u00e9t\u00e9 fran\u00e7aise de musicologie dal 1934 al 1936.\nFu organista e maestro di cappella della Chiesa di San Giovanni Battista a Belleville, dove diede anche concerti; \u00e8 stato conferenziere presso l'\u00c9cole des hautes \u00e9tudes sociales. \nHa inoltre partecipato alla catalogazione delle collezioni musicali della Biblioth\u00e8que nationale de France, della biblioteca del Conservatoire national sup\u00e9rieur de musique et de danse de Paris, dell'Op\u00e9ra national de Paris e della Biblioth\u00e8que de l'Arsenal. \nIl suo lavoro di ricerca lo port\u00f2 a collaborare alla scrittura di molte riviste, tra le quali: \"Musica sacra\", \"Rassegna gregoriana\".\nNel 1925 divent\u00f2 membro dell'Acad\u00e9mie des beaux-arts.\nFu elevato alla dignit\u00e0 di Comandante dell'Ordine Pontificio di Papa Gregorio I da Papa Pio X.\nGastou\u00e9 \u00e8 il trisavolo di Emmanuel Trenque, egli stesso organista e direttore di coro.\nTra le sue pubblicazioni principali, annoveriamo: \"Les origines du chant romain\" (1907), \"Cours th\u00e9orique et pratique de Plain-chant Romain Gr\u00e9gorien\" (1904), \"Le Drame liturgique\" (1906), \"La musique d'\u00e9glise\" (1911), \"L'Education musicale\" (1911), \"Le Cantique populaire en France\" (1925)."}
{"id": "2368830", "revid": "1543377", "url": "https://it.wikipedia.org/wiki?curid=2368830", "title": "Oasis of the Seas", "text": "La Oasis of the Seas \u00e8 una nave da crociera della compagnia di navigazione Royal Caribbean International. \nHa tre navi gemelle: la \"Allure of the Seas\", la \"Harmony of the Seas\" e la \"Symphony of the Seas\".\nDati generali.\nCon i suoi di lunghezza, 47\u00a0m di larghezza (sulla linea di galleggiamento) e tonnellate di stazza, al momento del varo era la nave passeggeri pi\u00f9 grande del mondo, superando il record di grandezza appartenente precedentemente alla \"Freedom of the Seas\" (nave della medesima compagnia crocieristica).\nOrdinata nel febbraio 2006, la costruzione ha avuto inizio nel 2007 e il varo ufficiale \u00e8 avvenuto il 22 novembre 2008.\nUna volta terminato il completamento nei cantieri navali di Turku, in Finlandia, l'entrata in servizio con il viaggio inaugurale \u00e8 stata programmata per l'inizio di dicembre del 2009 ospitando passeggeri in camere distribuite su 16 ponti.\nInsieme alle sue navi gemelle, fa parte del \"Progetto Genesi\".\nTecnica.\nLe tre eliche, installate su propulsori azimutali (Pod), sono in grado di ruotare di 360\u00b0 intorno ad un asse verticale; sono spinte da motori elettrici alimentati dai sei banchi di generatori diesel della nave e sono controllabili tramite un joystick dal ponte di comando. I rimorchiatori nelle manovre in porto sono superflui.\nLa stazza lorda della \"Oasis of the Seas\" ammonta a 225\u00a0282 tsl. Il suo dislocamento - ovvero la reale massa della nave - \u00e8 stimata a 100\u00a0000 tonnellate metriche, leggermente inferiore a quella di una nave portaerei americana di classe Nimitz.\nPer mantenere la nave stabile senza aumentare eccessivamente il pescaggio, i progettisti hanno creato un ampio scafo; la parte di nave che si trova al di sotto della superficie dell'acqua \u00e8 di soltanto 9.3 metri, corrispondente ad una piccola percentuale della sua altezza totale.\nInterni.\nIl \"Progetto Genesi\" prevede interni radicalmente diversi dalle convenzionali navi da crociera.\nLa \"Boardwalk\" \u00e8 una delle sue innovazioni: l'area \u00e8 una passeggiata a cielo aperto con vari locali, progettata per somigliare ad un borgo mediterraneo.\nI balconcini di alcune camere vi si affacciano sopra per i due lati pi\u00f9 lunghi, su sei ponti; la parete rivolta a prua \u00e8 una vetrata e separa l'area da un grande locale notturno; a poppa, all'aperto, si trova un anfiteatro, l\"Aqua Theater\", dedicato agli spettacoli acquatici.\nCon il nome di \"Central Park\" viene definita una zona simile alla Boardwalk, ma costituita da un grande giardino, anch'essa a cielo aperto dove si trovano punti di ristoro piuttosto sofisticati ed eleganti. \u00c8 dotata di centinaia di piante diverse, curate totalmente a mano dal giardiniere di bordo.\nMentre il nome di \"Royal Promenade\" \u00e8 relativo all'area commerciale della nave, situata nei tre ponti appena sotto Central Park, al quale si pu\u00f2 anche accedere da un innovativo bar in grado di spostarsi verticalmente dalla Royal Promenade ad, appunto, Central Park.\nIl ponte superiore \u00e8 occupato in gran parte dalla zona sportiva e da quella delle piscine. La prima \u00e8 costituita da un campo sportivo funzionale a molteplici sport, un campo da golf, una pista da corsa e due simulatori di onde per il surf (al di fuori della zona specifica vi sono anche due pareti per arrampicate). La zona piscine comprende diverse vasche, ognuna con una caratteristica particolare, come l'H2O Zone, dedicata ai bambini; molte altre vasche pi\u00f9 piccole dotate di idromassaggio ed un grande solarium che si differenzia dalle navi delle altre compagnie perch\u00e9 fisso, quindi con altre piscine ed attrezzature situate al suo interno. \u00c8 da ricordare che le piscine di questa nave sono grandi e capienti per circa il doppio della precedente classe Freedom che deteneva il record di maggiore stazza.\n\u00c8 presente anche una zona destinata specificatamente ai bambini, denominata \"Youth Zone\", letteralmente \"area per i giovani\", relativamente pi\u00f9 curata rispetto alle altre compagnie crocieristiche, un esempio pu\u00f2 essere il teatro dedicato esclusivamente ai bambini.\nPoi c'\u00e8 l'area dedicata agli spettacoli, come in tutte le navi da crociera, che per\u00f2 \u00e8 di proporzioni simili a quelle della nave stessa: include un casin\u00f2, una pista di pattinaggio sul ghiaccio, alcuni locali dotati di piano bar e di un teatro, che quindi sono visibilmente pi\u00f9 grandi. Il 15 settembre 2014 \u00e8 attraccata per la prima volta nel porto di Civitavecchia (Roma) proveniente da Barcellona in occasione della prima crociera nel Mediterraneo di una nave della sua classe.\nCitazioni e riferimenti.\nLa nave \u00e8 stata ampiamente descritta nell'episodio \"Navi da Record\" della trasmissione \"Megacostruzioni\" realizzata da National Geographic Channel."}
{"id": "2368831", "revid": "767487", "url": "https://it.wikipedia.org/wiki?curid=2368831", "title": "Ricky Marsh", "text": ""}
{"id": "2368832", "revid": "1372005", "url": "https://it.wikipedia.org/wiki?curid=2368832", "title": "Kurt Herbert Adler", "text": "Biografia.\nAdler nacque in una famiglia di origine ebraica. Dopo gli studi musicali divenne assistente di Arturo Toscanini al Festival di Salisburgo nel 1936 dirigendo anche in Italia. A seguito dell'occupazione nazista dell'Austria nel 1938, fu costretto ad emigrare per evitare di finire nei campi di concentramento. And\u00f2 negli Stati Uniti ed approd\u00f2 alla Lyric Opera of Chicago dove assunse l'incarico di assistente direttore del coro, incarico che mantenne per cinque anni.\nGaetano Merola, allora direttore generale della San Francisco Opera, seppe di lui e, per telefono, lo invit\u00f2 alla San Francisco Opera, nel 1943, come maestro del coro.\nNei seguenti dieci anni, a seguito delle diminuite energie di Merola e della sua scarsa condizione di salute, fin\u00ec progressivamente per assumere maggiori incarichi nella compagnia.\nAdler non era comunque tagliato per il ruolo di manager e dopo la morte di Merola, giunta tra l'altro improvvisa nel 1953, venne confermato nell'incarico di direttore generale della San Francisco Opera.\nI programmi di Adler, nell'assumere la direzione, erano variegati. Uno era espandere la stagione e, dalla stagione della San Francisco Opera del 1969, il cartellone di undici opere previde o cinque o sei rappresentazioni per ognuna con una stagione che and\u00f2 avanti fino al mese di novembre. Egli fu molto propenso a cercare sempre nuovi cantanti, sia in Europa che negli Stati Uniti, e a questo scopo frequentava spesso i teatri minori. In terzo luogo, il suo interesse nello sviluppare forti collegamenti con i registi, allo scopo di far emergere i caratteri di drammaticit\u00e0 teatrale delle opere rappresentate, lo port\u00f2 a stringere un sodalizio artistico con Jean-Pierre Ponnelle.\nUn'altra innovazione da lui introdotta fu la creazione del \"Merola Opera Program\", dal nome del fondatore della San Francisco Opera, e \u201cOpera in the Park\u201d che, dal 1971, diede luogo ad un concerto gratuito annuale al Golden Gate Park la domenica seguente alla serata di apertura della stagione autunnale.\nNon fu considerato una persona facile con la quale lavorare, ma i risultati da lui raggiunti a San Francisco consentirono di migliorare sensibilmente la qualit\u00e0 artistica della compagnia attirando una notevole quantit\u00e0 di cantanti europei di prima grandezza, alcune all'inizio della loro carriera, pagate molto meno di quanto non potevano esserlo in teatri pi\u00f9 famosi come quelli di New York o Chicago.\nSi ritir\u00f2 alla fine di dicembre del 1981 e continu\u00f2 a dirigere fino alla morte avvenuta nel 1988."}
{"id": "2368833", "revid": "140509", "url": "https://it.wikipedia.org/wiki?curid=2368833", "title": "Refugee (Refugee)", "text": "Refugee, pubblicato nel marzo 1974, \u00e8 l'unico album registrato in studio dall'omonimo gruppo britannico di rock progressivo.\nDescrizione.\nI Refugee registrarono l'album in pi\u00f9 riprese tra il dicembre 1973 e il marzo 1974, collaudando dal vivo il materiale prima di inciderlo, grazie a vari concerti nel circuito universitario britannico. Il disco \u00e8 costituito prevalentemente da brani strumentali, quasi interamente scritti dal tastierista Patrick Moraz eccetto una sezione della suite \"Credo\", cofirmata assieme a Jean Ristori che con Moraz aveva militato nei Mainhorse tra il 1969 e il 1972 e che qui \u00e8 acccreditato anche come tecnico delle registrazioni presso gli ART Studios di Ginevra. Quanto ai brani cantati, l'autore dei testi \u00e8 il bassista e cantante del gruppo, Lee Jackson.\nTracce.\nTesti di Lee Jackson; musiche di Patrick Moraz, eccetto dove indicato.\nCollegamenti esterni.\n\"Refugee\" su Discogs."}
{"id": "2368842", "revid": "767487", "url": "https://it.wikipedia.org/wiki?curid=2368842", "title": "John Olive", "text": ""}
{"id": "2368843", "revid": "1543377", "url": "https://it.wikipedia.org/wiki?curid=2368843", "title": "ELDO", "text": "ELDO \u00e8 stata una catena italiana di negozi specializzati nella vendita di elettrodomestici, prodotti di elettronica di consumo, di informatica e telefonia.\nStoria.\nIl gruppo ELDO nacque nel 1992 a Roma dall'espansione nel settore elettrodomestici dell'attivit\u00e0 commerciale della famiglia Pica. Il nome ELDO era l'acronimo di \"Elettronica Domani\". Dalla met\u00e0 degli anni novanta la gestione dell'azienda passa ai figli, che imprimono all'attivit\u00e0 commerciale un'accelerazione molto forte, sia in Italia che all'estero, con investimenti in Spagna e Polonia.\nNella primavera del 2002, l'azienda entra in crisi e in estate viene presentata un'istanza di fallimento, conclusasi con la vendita dell'intera societ\u00e0 alla societ\u00e0 casertana TLC SpA, che ne deteneva anche il marchio, in precedenza socia del gruppo GRE proprietario del marchio Trony.\nNel corso degli anni l'azienda si espande: nel solo 2009 apre 6 punti vendita, arrivando a contarne 36.\nNel 2010, la denominazione di TLC SpA cambia in ELDO Italia SpA.\nNell'ottobre 2011, a causa di una grave crisi, ELDO Italia SpA chiude 11 punti vendita: Bologna, Brescia, Campobasso, Cavallino (LE), Corsico, Ferrara, Macerata, Perugia, Potenza, Torino e Villa San Giovanni e di questi molti saranno poi rilevati dalla joint venture SGM Distribuzione di Forl\u00ec, che li rinominer\u00e0 Marco Polo-Expert. Nello stesso mese ELDO ha presentato richiesta di concordato preventivo.\nNel 2012 vengono chiusi anche tutti i punti vendita di Roma e del Lazio (Aprilia, Colleferro, Roma Marconi, Roma Cinecitt\u00e0, Roma Laurentina, Roma Tuscolana, Roma Furio Camillo, Roma Romanina). Il personale viene posto in cassa integrazione straordinaria. L'azienda, in concordato preventivo, diventa un'attivit\u00e0 locale operando solo nella regione Campania con 11 punti vendita. A maggio 2013 l'azienda, terminata la cassa integrazione, avvia la procedura di licenziamento collettivo per 355 dipendenti in esubero dei punti vendita dismessi. Alla fine dello stesso mese chiudono anche i negozi di Avellino, Pozzuoli e di Napoli (quartiere Vomero). Il personale acceder\u00e0 alla cassa integrazione in deroga erogata dalla regione Campania. Ad ottobre 2013 continua il susseguirsi di chiusure ed \u00e8 la volta del grande punto vendita napoletano di Piazza Matteotti (NA) (oggi Oviesse) e di quelli di Marcianise (CE) e Pontecagnano (SA). A dicembre viene prorogata, per i dipendenti in esubero, la cassa integrazione in deroga. A gennaio 2014 chiudono anche i negozi di Salerno, Giugliano (NA) e Afragola (NA). Il 9 marzo 2014 chiude il punto vendita di Mugnano di Napoli rimanendo in attivit\u00e0 il solo punto vendita di Orta di Atella (CE). Il 21 settembre 2014 ha chiuso anche l'ultimo punto vendita e la societ\u00e0 \u00e8 stata messa in liquidazione, decretando la fine di ELDO."}
{"id": "2368845", "revid": "92723", "url": "https://it.wikipedia.org/wiki?curid=2368845", "title": "Santino Garsi da Parma", "text": "Biografia.\nNacque a Parma nel 1542 da Nicola e Maria Caterina e studi\u00f2 a Roma, dove mostr\u00f2 precocemente la sua attitudine come strumentista e come compositore. \nFu poi richiamato a Parma alla corte del duca Ranuccio I Farnese, che, amante della musica, lo insign\u00ec del titolo di liutista di corte e insegnante dei paggi dal 1\u00ba ottobre 1594, cariche che mantenne fino alla morte.\nLa musica di Santino Garsi da Parma \u00e8 conservata in due manoscritti di intavolature per liuto: una collezione del 1590 contenente anche le composizioni di altri autori famosi come Orazio Vecchi, Cristofano Malvezzi, Alessandro Striggio, \u00e8 conservata nella \"Koninklijke Bibliotheek van Belgi\u00eb\" (Biblioteca Reale) a Bruxelles; il secondo manoscritto del 1620 \u00e8 conservato nella \"Staatsbibliothek\" (Biblioteca di Stato) di Berlino.\nTra le sue opere, si ricordano le danze per liuto, le gagliarde, in parte dedicate alle personalit\u00e0 dell'aristocrazia di corte, come per esempio la \"Galliarda della marchesa di Sala\", raccolte nei due manoscritti. \nQueste opere si caratterizzarono per uno stile innovatore tendente al monodico, che sostituiva quello contrappuntistico. \nOltre alle danze Santino Garsi da Parma compose, balletti, correnti, balli, moresche, saltarelli.\nLa sua musica \u00e8 stata ripresa da Ottorino Respighi in una sua famosa Suite (No.3).\nNell'opera \"Ruoli farnesiani\" collabor\u00f2 con lui il figlio Ascanio, che seguendo le orme paterne fu anche lui strumentista e compositore. \nIl nipote di Santino Garsi da Parma, Donino, fu anch'egli strumentista alla corte parmense, e segu\u00ec lo stile del nonno.\nTra gli allievi pi\u00f9 noti di Santino Garsi da Parma si annovera Andrea Falconieri."}
{"id": "2368852", "revid": "767487", "url": "https://it.wikipedia.org/wiki?curid=2368852", "title": "Alessandro Gagliano", "text": "Biografia.\nIl suo nome \u00e8 legato alla musica e particolarmente alla produzione di strumenti come il liuto. \u00c8 stato il capostipite di una dinastia di liutai prestigiosi.\nLe notizie biografiche che si hanno su di lui sono discordanti: alcune fonti, come quella del musicista e storico della musica Giovanni De Piccolellis nella sua opera \"Liutai antichi e moderni\" del 1885, affermano che scapp\u00f2 da Napoli dopo un fatto di sangue e che si trasfer\u00ec a Cremona, dove fu allievo di Stradivari; invece secondo il liutaio M. Baumgartner di Basilea Gagliano fu allievo dei fratelli Grancini di Milano.\nUna volta lasciata Cremona, Gagliano ritorn\u00f2 a Napoli, riuscendo a coinvolgere anche i figli Gennaro e Nicol\u00f2 nel suo lavoro.\nDal 1695 inizi\u00f2 la sua produzione di strumenti, che si distinsero per la qualit\u00e0 e la bellezza del legno e una ottimizzazione della esecuzione. I suoi strumenti si rivelarono peculiari e originali in confronto a quelli realizzati dagli altri esponenti della famiglia, soprattutto per i materiali, per la caratteristica vernice di colore giallo chiaro o rosso scuro, per le forme della chiocciola e per la grande apertura delle \u0192\u0192.\nGagliano realizz\u00f2 strumenti di diverse dimensioni e sempre di alta qualit\u00e0 sonora.\nEsemplari autentici dei suoi strumenti sono piuttosto rari da trovare in buone condizioni; comunque sono sopravvissuti violini, viole, celli.\nAnche i figli Nicol\u00f2 e Gennaro hanno proseguito l'attivit\u00e0 paterna, realizzando pregevoli e stimati strumenti.\nEtichetta tipica di Alessandro Gagliano:\nAlexandri [\"oppure\" Alessandro] Gagliano\nAlumnus Antonio Stradivarius\nfecit Anno 1722"}
{"id": "2368854", "revid": "599013", "url": "https://it.wikipedia.org/wiki?curid=2368854", "title": "Monte Bracco", "text": "Il monte Bracco (ma il nome viene a volte contratto in \"Mombracco\") \u00e8 una montagna delle Alpi Cozie alta 1.306 situata tra valle Po, la valle Infernotto e la pianura cuneese.\nSi trova in provincia di Cuneo e sul suo punto culminante convergono i territori di Barge, Envie e Sanfront, anche se parte delle sue pendici appartengono ai comuni di Paesana, Rifreddo e Revello.\nIl suo nome deriverebbe dal vocabolo celtico \"brac\", che significa \"incolto\". \nCaratteristiche.\nPi\u00f9 che una montagna isolata il monte Bracco \u00e8 un piccolo massiccio montuoso che si protende verso la pianura cuneese ed \u00e8 separato dal resto della catena alpina dalla Colletta (609\u00a0m), il basso valico stradale che mette in comunicazione Barge con Paesana.\nIl massiccio sale in modo graduale da ovest verso est con pendii coperti da prati e boschi e precipita poi bruscamente verso Envie e la pianura con balze rocciose incise da canaloni scavati dall'erosione. La zona sommitale comprende, in senso nord-sud, una lunga serie di elevazioni tra le quali la rocca Brus\u00e0 (1.101\u00a0m), la rocca dell'Oro (1.040\u00a0m), il monte Bracco propriamente detto (1.306\u00a0m), la rocca Comba di Mezzo (1.296\u00a0m) e la Croce di Rifreddo (1.209\u00a0m).\nOltre che quest'ultima sono presenti sul monte Bracco altre tre grosse croci: a sud-ovest la \"Croce di Sanfront\" a quota 1.195, sul punto culminante la Croce di Envie e quindi la Croce di Revello sulle alture del paese. Il monte Bracco \u00e8 ben individuabile anche da lontano e dalla cima il panorama \u00e8 vastissimo; anche per questo \u00e8 molto amato e frequentato dagli abitanti della zona circostante.\nGeologia.\nIl monte Bracco fa parte del complesso cristallino Dora-Maira, una vasta zona montuosa che si spinge dalla Val Maira alla Val Susa e che culmina con il Monviso. Questa zona, che costituiva inizialmente il fondale dell'antico oceano della Tetide, a partire dal Devoniano si sollev\u00f2 nel corso della collisione tra le zolle crostali Euroasiatica e Africana dando origine a una vasta parte dell'arco alpino occidentale.\nIl monte Bracco rappresenta la porzione pi\u00f9 orientale di questo complesso ed \u00e8 costituito di rocce metamorfiche tra le quali predomina lo gneiss. Queste rocce sono caratterizzate da una elevata scistosit\u00e0, ovvero dalla tendenza fratturarsi lungo piani paralleli, e sono state utilizzate fin dall'antichit\u00e0 per ottenerne lastre sottili impiegate per la copertura dei tetti o per la lastricatura di strade o edifici.\nNei paesi che circondano il monte bracco \u00e8 ancora oggi diffusa l'idea che la montagna sia in realt\u00e0 un vulcano attualmente spento ma che potrebbe in un futuro pi\u00f9 o meno prossimo tornare attivo. Questa diceria \u00e8 priva di qualsiasi fondamento scientifico ed \u00e8 forse dovuta al fatto che, per la favorevole esposizione, sulla montagna la neve si scioglie in anticipo; questo pu\u00f2 far pensare ad una maggiore temperatura interna e alla presenza in profondit\u00e0 di lava incandescente.\nStoria.\nLa montagna fu frequentata fin dalla preistoria, come testimoniano le numerose incisioni rupestri identificate in zona; data la posizione dominante del sito \u00e8 ipotizzabile che parte di questi antichi simboli avesse un significato magico-religioso.\nFin dal Medioevo \u00e8 documentata la presenza sul monte Bracco di cave di gneiss e di quarzite, pietre che furono abbondantemente utilizzate per la costruzione degli edifici pubblici e privati del Saluzzese. \nNel 1511 le cave del monte Bracco vengono citate da Leonardo da Vinci in uno scritto oggi conservato a Parigi presso l'Archivio Nazionale (manoscritto \"B\"): \n\"Monbracho sopra saluzo sopra la certosa un miglio a pi\u00e8 di Monviso a una miniera di pietra faldata la quale e biancha come marmo di carrara senza machule che \u00e8 della dureza del porfido...\".\nA partire dalla seconda met\u00e0 del Novecento l'attivit\u00e0 estrattiva in zona cess\u00f2 per quanto riguarda lo gneiss, mentre \u00e8 tuttora attiva l'estrazione della quarzite. La pietra estratta \u00e8 detta \"Bargiolina\" ed \u00e8 tuttora largamente utilizzata in Piemonte.\nSul monte Bracco sono presenti alcune interessanti testimonianze architettoniche del passato, tra le quali spiccano la Balma Boves, un curioso complesso rurale costruito al riparo di uno strapiombo a quota 652\u00a0m in comune di Sanfront, e il medioevale Convento della Trappa, tra Envie e Barge.\nConvento della Trappa.\nAd un'altezza di circa 950 m si trova il cosiddetto \"Convento della Trappa\" (o Certosa di Mombracco) edificato intorno al 1248. Si conserva la chiesa di Santa Maria ed alcune delle celle originarie dei monaci disposte in fila.\nEscursionismo e alpinismo.\nIl monte Bracco \u00e8 di interesse principalmente escursionistico, con molti itinerari percorribili a piedi, in mountain bike o con le ciaspole e che permettono di scoprirne i vari aspetti storici e ambientali.&lt;br&gt;\nDi particolare rilievo \u00e8 il \"Giro del Bracco\", percorso escursionistico ad anello che contorna tutto il massiccio ed ha uno sviluppo di pi\u00f9 di 20 km.\nSul versante che guarda verso la pianura sono inoltre state tracciate numerose vie di arrampicata, anche molto impegnative\nRifugi e bivacchi.\nSulle pendici del monte si trovano:"}
{"id": "2368861", "revid": "178076", "url": "https://it.wikipedia.org/wiki?curid=2368861", "title": "Mombracco", "text": ""}
{"id": "2368866", "revid": "300067", "url": "https://it.wikipedia.org/wiki?curid=2368866", "title": "Billy Ray Bates", "text": ""}
{"id": "2368867", "revid": "23939363", "url": "https://it.wikipedia.org/wiki?curid=2368867", "title": "Etelmen", "text": ""}
{"id": "2368868", "revid": "339392", "url": "https://it.wikipedia.org/wiki?curid=2368868", "title": "Dodecapoli ionia", "text": ""}
{"id": "2368870", "revid": "2176804", "url": "https://it.wikipedia.org/wiki?curid=2368870", "title": "Architettura inca", "text": "Larchitettura inca \u00e8 la pi\u00f9 significativa architettura precolombiana nell'America meridionale. Gli Inca ereditarono la tecnica architettonica dagli Tiahuanaco, una civilt\u00e0 che nel II secolo a.C. abit\u00f2 l'attuale Bolivia. Buona parte delle architetture dell'antica capitale inca di Cuzco mostrano influenze sia inca sia spagnole. La citt\u00e0 di Machu Picchu \u00e8 il miglior esempio conservato di architettura inca. Altri siti interessanti sono Sacsayhuam\u00e1n e Ollantaytambo. Gli Inca svilupparono anche un complesso sistema stradale che ricopriva buona parte della costa occidentale del continente.\nCaratteristiche.\nGli edifici inca erano fatti di pietre semilavorate cementate con malta; anche le mura in adobe (mattoni essiccati) erano abbastanza comuni, solitamente eretti su fondamenta in pietra. La pi\u00f9 comune forma degli edifici era quella rettangolare, senza muri interni e con tetti costituiti da fasci di legna o da piante essiccate. Esistono molte varianti di questo schema, tra cui tetti spioventi, camere con uno o due dei lati lunghi aperti e stanze che condividevano un lato lungo. Gli edifici rettangolari erano usati per molti fini, dalle umili case ai palazzi ed ai templi. Esistono anche esemplari di muri curvi, soprattutto nelle regioni esterne dell'impero. Gli edifici a due piani erano rari; quando venivano costruiti, il secondo piano era accessibile dall'esterno tramite una scala o un terrapieno, invece che dall'interno. Le aperture dei muri, comprese porte, nicchie e finestre, erano di solito trapezoidali; potevano contenere doppi o tripli stipiti per motivi ornamentali. Raramente si trovavano altre decorazioni; alcuni muri erano dipinti o ornati con placche metalliche, ed in rari casi i muri venivano scolpiti con piccoli animali o motivi geometrici.\nLa pi\u00f9 famosa forma complessa d architettura inca \u00e8 il \"kancha\", un edificio rettangolare che conteneva tre o pi\u00f9 stanze rettangolari piazzate simmetricamente attorno ad una corte centrale. I \"kancha\" erano la struttura base delle abitazioni, dei templi o dei palazzi; inoltre, molti \"kancha\" erano raggruppati per formare blocchi di insediamenti inca. Una testimonianza dell'importanza di questi edifici \u00e8 rappresentata dal centro della capitale inca di Cusco, composta di grandi \"kancha\", compreso quello del Tempio del Dio Sole (\"Qorikancha\") e di palazzi. I \"kancha\" meglio conservati sono stati trovati a Ollantaytambo, un insediamento inca situato lungo l'Urubamba.\nGli edifici sugli altopiani solitamente avevano il tetto spiovente di paglia e le pareti in muratura, mentre quelli sulla costa avevano le pareti costruite in adobe (mattoni crudi di argilla essiccati al sole), intonacate di fango e dipinte, con il tetto piatto. \nL'architettura inca \u00e8 conosciuta soprattutto per la sua tecnica edilizia di qualit\u00e0, con pietre tagliate e modellate con precisione, perfettamente incastrate e bloccate senza l'utilizzo della malta (\"a secco\"). Comunque, nonostante questa fama, molti edifici furono costruiti con pietre ed adobe come detto sopra. Negli anni quaranta l'archeologo statunitense John Howland Rowe classific\u00f2 l'edilizia inca in due tipi: semplice, che utilizza pietre rettangolari, e poligonale, con pietre di forma irregolare. Quaranta anni dopo l'architetto peruviano Santiago Agurto defin\u00ec quattro sottotipi suddividendo le categorie create da Rowe:\nI primi due tipi erano usati per edifici importanti o per le mura perimetrali, mentre gli ultimi due si usavano per i muri dei terrazzi e dei canali dei fiumi.\nSecondo Graziano Gasparini e Luise Margolies, l'edilizia inca di pietra era ispirata dall'architettura di Tiahuanaco, un sito archeologico dell'attuale Bolivia costruito molti secoli prima della nascita dell'impero inca. Essi hanno affermato che secondo le fonti etnostoriche gli Inca erano impressionati da questi monumenti, ed usarono molti artigiani della pietra delle regioni vicine per la costruzione dei propri edifici. Oltre a questo, identificarono anche alcune somiglianze tra l'architettura inca e quella di Tiahuanaco nell'uso di pietre tagliate e levigate, cos\u00ec come di doppi stipiti. Un problema di questa ipotesi \u00e8 la domanda di come si possa essere conservata la conoscenza della costruzione durante i tre secoli intercorsi tra il collasso di Tiahuanaco e la nascita degli Inca. Come risposta, John Hyslop disse che la conoscenza dei capomastri di Tiahuanaco fu conservata presso il lago Titicaca, in siti quali Tanka Tanka, dove si trovano edifici con mura poligonali.\nUn'altra importante influenza dell'architettura inca venne dalla cultura dei Huari, una civilt\u00e0 contemporanea di Tiahuanaco. Secondo Ann Kendall gli Huari introdussero la tradizione di costruire edifici rettangolari nella regione di Cuzco, creando un modello per lo sviluppo dei \"kancha\" Inca. Esistono prove che queste tradizioni si siano mantenute nella regione di Cuzco dopo il declino degli Huari, come dimostrato dalle case trovate presso Choquepuquio, 28 chilometri a sud-est della capitale inca.\nEdilizia e tecniche di costruzione.\nL'ingegnere idraulico Ken Wright stima che il 60% degli edifici inca siano attualmente sotto terra. Gli Inca costruirono i loro edifici usando i materiali reperibili sul posto, solitamente calcare o granito. Per tagliare queste rocce dure, gli Inca usavano attrezzi in pietra, bronzo o rame, solitamente dividendo le pietre lungo le naturali linee di frattura. Senza la ruota, le pietre venivano fatte rotolare sui legni per superare le salite. Deve essere stata necessaria una consistente forza lavoro. Hyslop afferma che \"il segreto della produzione edilizia inca di qualit\u00e0 era l'organizzazione sociale necessaria per sostenere il grande numero di persone che svolgevano questo lavoro estremamente faticoso\".\nI muri degli edifici inca erano di solito leggermente inclinati verso l'interno, e gli angoli erano arrotondati. Questo, assieme alla precisione, port\u00f2 gli edifici ad avere un'impareggiabile resistenza sismica grazie all'alta staticit\u00e0 ed alla continuit\u00e0 dinamica, l'assenza di frequenze risonanti e di punti di effetto intaglio. Nel corso di un terremoto di magnitudo bassa o media, gli edifici erano stabili, e durante uno forte i blocchi di pietre \"ballavano\" attorno alla loro normale posizione atterrando esattamente nello stesso ordine dopo il terremoto.\nUn'altra tecnica di costruzione era chiamata architettura con \"facciate a guanciale\". Questi edifici erano eretti con mattoni adobe cotti e malta fangosa. Gli Inca avrebbero poi sabbiato le grandi pietre ricoperte di fango e argilla. Quindi le accostavano usando la malta tra di loro. Questo stile era tipicamente usato per templi e palazzi reali, come quello di Machu Picchu.\nArchitettura agricola.\nForse l'aspetto pi\u00f9 famoso dell'architettura inca \u00e8 l'uso delle terrazze per aumentare la terra coltivabile. Questi gradini fornivano terreno pianeggiante per l'agricoltura proteggendo anche la citt\u00e0 dall'erosione e dalle frane tipiche delle Ande. I moderni ingegneri copiano questa tecnica, ad esempio presso la Pepperdine University di Malib\u00f9, in California. Gli ingegneri civili di Machu Picchu lo costruirono talmente bene che era ancora intatto nel 1911, quando Hiram Bingham scopr\u00ec la citt\u00e0 perduta.\nStrade.\nGli Inca avevano un complesso sistema stradale. Un'importante strada attraversava le regioni settentrionali della Cordigliera da nord a sud, ed un'altra attraversava le pianure costiere. Strade pi\u00f9 corte collegavano le due principali strade in numerosi punti. Il terreno, secondo Cieza de Leon, uno dei primi cronografi della cultura inca, era formidabile. Il sistema stradale correva lungo profonde vallate ed oltre le montagne, su nevai, paludi, rocce e fiumi turbolenti; in alcuni punti le strade erano facili e pavimentate; in altri erano tagliate nella roccia, con mura che costeggiavano i fiumi; ovunque erano tenute pulite e libere da rifiuti, con logge, magazzini, templi del sole e stazioni di posta situate lungo la strada.\nGli Inca non conoscevano la ruota, dato che non avevano animali da tiro, e cos\u00ec tutti i viaggi erano fatti a piedi. Per aiutare i viaggiatori, venivano costruite stazioni di posta ogni pochi chilometri. In queste stazioni si poteva passare la notte, cucinare e dare da mangiare ai propri lama.\nI loro ponti, costruiti con corde ingegnosamente unite per formare una struttura stretta ma efficiente, erano il solo modo per attraversare a piedi i fiumi. Se solo uno delle centinaia di ponti era danneggiato, la strada non avrebbe funzionato. Ogni volta che un ponte si rompeva gli abitanti locali lo riparavano il pi\u00f9 presto possibile."}
{"id": "2368872", "revid": "767487", "url": "https://it.wikipedia.org/wiki?curid=2368872", "title": "Narman", "text": "Narman, anticamente chiamata Mamervan e \u0130d, \u00e8 una localit\u00e0 ed un distretto della provincia di Erzurum della Regione dell'Anatolia Orientale in Turchia. Il numero totale di abitanti del distretto \u00e8 18.231 (2008)."}
{"id": "2368875", "revid": "59645", "url": "https://it.wikipedia.org/wiki?curid=2368875", "title": "\u0130d", "text": ""}
{"id": "2368877", "revid": "181699", "url": "https://it.wikipedia.org/wiki?curid=2368877", "title": "Omoioteleuto", "text": ""}
{"id": "2368881", "revid": "543975", "url": "https://it.wikipedia.org/wiki?curid=2368881", "title": "Federazione di rugby a 15 del Botswana", "text": "La Federazione Rugby XV del Botswana \u00e8 l'organo che governa il Rugby a 15 nel Botswana.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2368882", "revid": "287204", "url": "https://it.wikipedia.org/wiki?curid=2368882", "title": "Jean de la Vall\u00e9e", "text": "Biografia.\nFiglio di Simon de la Vall\u00e9e, tra il 1646 ed il 1649 studi\u00f2 in Francia, in Italia e Paesi Bassi, per poi trasferirsi in Svezia, dove realizz\u00f2 le sue opere principali, favorendo l'affermazione dell'architettura barocca in Scandinavia.\nA Stoccolma eresse il Palazzo Axel Oxenstiernas (posteriore al 1650) su modello dei palazzi romani, mentre nel 1656 costru\u00ec la Chiesa di Caterina, a pianta centrale.\nNel suo Palazzo Bonde invece introdusse una \"cour d'honneur\" e un'articolazione delle superfici derivata dallo stile di Salomon de Brosse."}
{"id": "2368884", "revid": "599013", "url": "https://it.wikipedia.org/wiki?curid=2368884", "title": "Jeff Cook", "text": ""}
{"id": "2368886", "revid": "439868", "url": "https://it.wikipedia.org/wiki?curid=2368886", "title": "Awadh", "text": "Awadh (Hindi/Awadhi: \u0905\u0935\u0927, ), conosciuta in vari testi storici anglosassoni come Oudh, o Oude, \u00e8 una regione al centro del moderno Stato indiano dell'Uttar Pradesh che prima dell'indipendenza era chiamato dall'amministrazione britannica Province unite di Agra e Oudh.\nLa capitale tradizionale dello stato di Awadh fu Faizabad, ma successivamente la capitale venne spostata a Lucknow, che \u00e8 attualmente la capitale dello stato Uttar Pradesh.\nL'Awadh geograficamente include i distretti di Ambedkar Nagar, Bahraich, Balrampur, Barabanki, Faizabad, Gonda, Hardoi, Lakhimpur Kheri, Lucknow, Pratapgarh, Raebareli, Shravasti, Sitapur, Sultanpur, e Unnao.\nNella regione si parla la lingua Awadhi, parlata specialmente dagli Awadhi, da parlanti Hindi e Urdu.\nAnticamente la regione fu unita sotto il regno Ind\u00f9 di Kosala con Ayodhya come capitale.\nFino al 1819 Awadh fu una provincia dell'Impero Moghul amministrata dai locali Naww\u0101b.\nTra il XVIII e il XIX secolo chi govern\u00f2 questa regione assunse il titolo di \"Naww\u0101b di Awadh\"."}
{"id": "2368887", "revid": "125019", "url": "https://it.wikipedia.org/wiki?curid=2368887", "title": "Vasilij Nikolajevi\u010d Panov", "text": "Biografia.\nVinse il campionato di Mosca nel 1929 e partecip\u00f2 a cinque finali del campionato sovietico dal 1935 al 1948. Il suo maggiore successo \u00e8 stato il primo posto nella semifinale del campionato sovietico di Kiev nel 1938.\nPanov \u00e8 per\u00f2 noto soprattutto come teorico, giornalista e autore di libri di scacchi: fu corrispondente dell\"'Izvestija\" dal 1942 al 1965; tra i suoi numerosi libri il manuale \"Pervaja kniga schachmatista\" (\"il primo libro dello scacchista\"), un libro su Aleksandr Alechin con 300 partite, un libro su Jos\u00e9 Ra\u00fal Capablanca con 64 partite e \"Kurs debyutov\" (1957), il libro pi\u00f9 popolare in Russia sulle aperture, che raggiunse le 240.000 copie.\nL\"'attacco Panov\" della difesa Caro-Kann (codice_1) \u00e8 una delle principali continuazioni di tale apertura. Diede contributi notevoli anche alla partita spagnola."}
{"id": "2368890", "revid": "203463", "url": "https://it.wikipedia.org/wiki?curid=2368890", "title": "Vasilij Panov", "text": ""}
{"id": "2368892", "revid": "599013", "url": "https://it.wikipedia.org/wiki?curid=2368892", "title": "Dave Batton", "text": ""}
{"id": "2368896", "revid": "767487", "url": "https://it.wikipedia.org/wiki?curid=2368896", "title": "Antonio Gardano", "text": "\u00c8 considerato uno dei pi\u00f9 antichi editori musicali ed \u00e8 stato il capostipite di una importante famiglia di editori che ha operato a Venezia dal 1538 al 1685.\nBiografia.\nDal suo cognome si presume che sia originario della Provenza ed in particolar modo di Gardane, localit\u00e0 limitrofa ad Avignone.\n\u00c8 probabile che Gardano sia stato allievo di Jacques Moderne, noto editore musicale francese, prima di trasferirsi a Venezia nel 1538 e avviare la sua attivit\u00e0 dapprima a Rialto e successivamente a San Salvatore.\nSi spos\u00f2, intorno al 1539, con la figlia del tipografo Agostino Bindoni, sorella di Stefano Bindoni, con la quale ebbe tre figli.\nAntonio esord\u00ec nel 1539 con la sua prima pubblicazione, che si \u00e8 caratterizzata per la marca tipografica di un leone e di un orso impreziosita da temi floreali, e ha proseguito la sua attivit\u00e0 sia stampando opere inedite sia ristampando edizioni gi\u00e0 pubblicate da altri editori.\nTra le sue pubblicazioni, eleganti e raffinate, vanno incluse varie opere vocali profane oltrech\u00e9 musica vocale sacra e composizioni strumentali. Stamp\u00f2 madrigali, come quelli di Filippo Azzaiolo, di Orlando di Lasso, di Vincenzo Ruffo, oltre a mottetti, tra i quali i \"Mottetti del frutto\" del 1539, nei quali raccolse molte novit\u00e0. Importanti anche le stampe di musica strumentale, come per esempio quelle di Annibale Padovano.\nNel 1559 pubblic\u00f2 \"Musica nova\", che per nulla immune all'atmosfera politica italiana del Rinascimento, presenta una serie di canzoni pro-repubbliche del settentrione; nella pubblicazione \"Canzoni francesi\" del 1564 inser\u00ec anche sue composizioni. \nTra le composizioni di Gardano si annoverano: due messe; un salmo francese; sette mottetti; sessantanove canzoni, che ottennero un buon successo in Italia e in Europa.\nLa collezione intitolata \"Intabolatura Nova di Balli\", pubblicata nel 1551, contiene molte delle forme popolari di danza dell'epoca, tra cui le gagliarde, i pavan\u00e9s e i passamezzi. \nNel catalogo di Gardano si ricordano anche Jacques Arcadelt, Cipriano de Rore e Adrian Willaert. Gardano e Girolamo Scotto, proprietario dell'altra grande casa editrice veneziana nella met\u00e0 del XVI secolo, mantennero il monopolio della pubblicazione in Italia per decenni. Mentre la casa di Scotto pubblicava anche libri di diritto, di medicina, di filosofia, di teologia, oltre alla musica, Gardano pubblic\u00f2 solo musica.\nLa sua attivit\u00e0 venne proseguita dai due figli, Alessandr\u00f2 nella citt\u00e0 di Roma e Angelo attivo invece a Venezia."}
{"id": "2368897", "revid": "1564499", "url": "https://it.wikipedia.org/wiki?curid=2368897", "title": "Lingua awadhi", "text": "La lingua awadhi (devanagari: \u0905\u0935\u0927\u0940) \u00e8 una lingua indo-ariana parlata in India e Nepal.\nDistribuzione geografica.\nSecondo l'edizione 2009 di \"Ethnologue\", la lingua awadhi \u00e8 parlata da 37,7 milioni di persone in India, negli stati di Bihar, Madhya Pradesh, Uttar Pradesh e a Delhi. Circa mezzo milione di locutori \u00e8 stanziato nel Nepal occidentale, nelle zone di Bheri e Lumbini.\nClassificazione.\nSecondo \"Ethnologue\" l'awadhi \u00e8 una delle lingue della zona centro orientale del famiglia indoariana.\nSistema di scrittura.\nL'awadhi utilizza l'alfabeto devanagari."}
{"id": "2368899", "revid": "599013", "url": "https://it.wikipedia.org/wiki?curid=2368899", "title": "Joel Kramer", "text": ""}
{"id": "2368900", "revid": "92723", "url": "https://it.wikipedia.org/wiki?curid=2368900", "title": "Giuseppe Gabetti", "text": "Biografia.\nFiglio di Michele, impiegato, e di Margherita Gallo, rimase orfano in tenera et\u00e0, e fu educato dal fratello Gaetano, commerciante musicale. \nDopo aver studiato musica e violino, Gabetti esord\u00ec come compositore di musica sacra e divent\u00f2 musicista dell'orchestra del Teatro Regio. \nSi spos\u00f2 con Domenica Terriano, che mor\u00ec subito dopo le nozze. Il 24 maggio 1834, si rispos\u00f2 con Caterina Roggeri, dalla quale ebbe quattro figli.\nIl suo nome \u00e8 particolarmente legato alla composizione della \"Marcia reale d'ordinanza\" (anche detta soltanto \"Marcia reale\" o \"Inno reale italiano\"), che Gabetti realizz\u00f2 quando aveva l'incarico di capo musica del primo reggimento Savoia. Nel 1831, una volta ricevuta la richiesta di re Carlo Alberto, sped\u00ec al sovrano un paio di marce, lasciando al sovrano la possibilit\u00e0 di scegliere la sua preferita. Per questa musica, da utilizzare ad ogni uscita pubblica della famiglia reale, Gabetti rinunci\u00f2 a qualunque ricompensa.\nLa sua \"Marcia Reale\" fu, oltre che inno del Regno di Sardegna fino all'Unit\u00e0 italiana, l'inno nazionale italiano fino a quando, nel 1946, non fu elevato a quel rango l'inno scritto da Goffredo Mameli e musicato da Michele Novaro.\nGabetti compose, inoltre, messe, vespri e balli. Dal 1831 al 1848 \u00e8 stato direttore d'orchestra al Teatro Regio di Torino. \nFu anche nominato professore di violino della cappella reale e conserv\u00f2 questo ruolo sino al 1855. \nA La Morra, dove mor\u00ec, gli fu dedicato un busto marmoreo e gli fu intitolata la locale banda musicale."}
{"id": "2368902", "revid": "171881", "url": "https://it.wikipedia.org/wiki?curid=2368902", "title": "Mafalda del Portogallo (1148-1160)", "text": ""}
{"id": "2368914", "revid": "830939", "url": "https://it.wikipedia.org/wiki?curid=2368914", "title": "John Alexander Fuller Maitland", "text": "Biografia.\nFuller Maitland \u00e8 nato a Londra, figlio di John Fuller Maitland e di sua moglie Marianne Noble. \nDopo aver studiato per tre anni alla Westminster School, si iscrisse al Trinity College di Cambridge, dove fu attivo nella \"Cambridge University Musical Society\". Qui divenne amico di Charles Villiers Stanford e di William Barclay Squire, la cui sorella Charlotte spos\u00f2 nel 1885. \nAveva intenzione di seguire una vocazione religiosa nella Chiesa d'Inghilterra, ma decise invece di intraprendere una carriera nella musica. \nDopo aver lasciato Cambridge, ha studiato il pianoforte con Edward Dannreuther e teoria musicale con W. S. Rockstro, che lo ha incoraggiato a esplorare la musica polifonica. \nSvolse varie attivit\u00e0, come quella di critico musicale del The Guardian dal 1884 al 1889, del The Times, nel periodo che va dal 1889 al 1911; inoltre collabor\u00f2 alla stesura del dizionario del Grove.\nFu tra i promotori ed i pionieri del folklore inglese e nel 1893 scrisse l'antologia \"English County Songs\", mentre l'anno seguente ide\u00f2 la \"Folk-song Society\". Ha pubblicato l'edizione moderna del \"Fitzwilliam Virginal Book\" nel 1899, oltre ad aver curato la pubblicazione di composizioni di virginalisti inglesi.\nHa incoraggiato la riscoperta della musica inglese del XVI secolo e del XVII secolo, in particolare la musica di Henry Purcell. Propose anche la nozione di un Rinascimento musicale inglese nella seconda met\u00e0 del XIX secolo, in particolare lodando Charles Villiers Stanford e Hubert Parry. Il suo libro \"English Music in the XIXth Century\" \u00e8 suddiviso in due parti: \"\"Book I: Before the Renaissance\" (1801-1850)\" e \"\"Book II: The Renaissance\" (1851-1900)\"\nIn un periodo in cui gli amanti della musica generalmente ammiravano Richard Wagner o Johannes Brahms ma non entrambi, Fuller Maitland, secondo l'annuncio dei necrologi sul Times, \"adorava\" sia Wagner che Brahms.\nTra i suoi lavori principali, annoveriamo : \"Schumann\" (1884), \"Masters of German School\" (1894), \"The Consort of Music\" (1915)."}
{"id": "2368915", "revid": "1305772", "url": "https://it.wikipedia.org/wiki?curid=2368915", "title": "Mafalda del Portogallo (disambigua)", "text": ""}
{"id": "2368916", "revid": "767487", "url": "https://it.wikipedia.org/wiki?curid=2368916", "title": "Lingua indostana", "text": "L'indostano o lingua indostana (\u0939\u093f\u0928\u094d\u0926\u0941\u0938\u094d\u0924\u093e\u0928\u0940, \u06c1\u0646\u062f\u0648\u0633\u062a\u0627\u0646\u06cc \"Hindust\u0101n\u012b\", IPA: ), conosciuta anche come hindi-urdu \u00e8 un termine per coprire diversi dialetti correlati in Pakistan e nell'India del Nord, specialmente nella forma vernacolare delle due lingue nazionali, hindi e l'urdu standard, conosciute come \"kha\u1e5b\u012b bol\u012b\", ma anche diversi dialetti non standard delle lingue hindi.\nIn altre parole, l'urdu e l'hindi standard sono registri standardizzati dell'\"hindust\u0101n\u012b\"/\"kha\u1e5b\u012b bol\u012b\".\nSono quasi identici in grammatica e condividono un vocabolario comune.\nPrima della suddivisione dell'India britannica, i termini \"hindustani\" e \"urdu\" erano sinonimi.\nSistema di scrittura.\nScrittura arabo-persiana usata per scrivere l'indostano (urdu):\nScrittura devanagari usata per scrivere l'indostano (hindi):"}
{"id": "2368917", "revid": "300067", "url": "https://it.wikipedia.org/wiki?curid=2368917", "title": "Walter Jordan", "text": ""}
{"id": "2368919", "revid": "767487", "url": "https://it.wikipedia.org/wiki?curid=2368919", "title": "Province unite di Agra e Oudh", "text": "Le Province unite di Agra e Oudh pi\u00f9 comunemente \"Province Unite\", furono una provincia dell'India britannica, che \u00e8 esistita dal 1856 al 1947.\nCorrisponde approssimativamente agli attuali stati dell'Uttar Pradesh e dell'Uttarakhand.\nDal 1856 al 1902 la regione fu conosciuta come Province nord-occidentali e Oudh."}
{"id": "2368920", "revid": "1186766", "url": "https://it.wikipedia.org/wiki?curid=2368920", "title": "'Ndrina Palamara", "text": "I Palamara o \"Palamara-Staiti\" sono una 'ndrina di Africo alleata dei Bruzzaniti e dei Morabito."}
{"id": "2368922", "revid": "599013", "url": "https://it.wikipedia.org/wiki?curid=2368922", "title": "Duck Williams", "text": ""}
{"id": "2368927", "revid": "536103", "url": "https://it.wikipedia.org/wiki?curid=2368927", "title": "Mario Ruccione", "text": "Biografia.\nMusicista, inizi\u00f2 a comporre giovanissimo - il suo brano \"Tango madrileno\", lanciata da Gabr\u00e8, risale al 1926 - e trasferitosi successivamente a Roma cominci\u00f2 a frequentare l'ambiente teatrale e cinematografico: affianc\u00f2 cos\u00ec la composizione di colonne sonore all'attivit\u00e0 di compositore di canzoni - nel corso della carriera ne scrisse ben 1500 composizioni, su testi di autori come Giuseppe Micheli, Giuseppe Fiorelli, Michele Galdieri, Enzo Bonagura, Astro Mari e Antonio Pugliese - divenute famose per i loro toni cupi o trionfali, con messaggi strappalacrime o inneggianti al regime. Divenne a seguito di queste composizioni famosissimo ma accanto a canzoni d'attualit\u00e0 politica - \"La sagra di Giarabub\" per la campagna d'Africa, \"Camerata Richard\", \"La canzone dei sommergibili\", ecc., con \"Faccetta nera\" si guadagn\u00f2 addirittura l'appellativo di compositore del Regime fascista - scrisse anche teneri e famosissimi brani d'amore, come \"Serenata celeste\", \"Villa triste\" - portate al successo tra gli anni quaranta e cinquanta da Luciano Tajoli e da Oscar Carboni - e la celeberrima \"Vecchia Roma\" scritta con Luciano Luigi Martelli e portata al successo da Claudio Villa. \nNegli anni cinquanta prosegu\u00ec l'attivit\u00e0 arrivando al Festival di Sanremo prima quarto con \"Madonna delle rose\" cantata da Carboni nel 1952, vincendo poi la competizione canora ligure nel 1955 con \"Buongiorno tristezza\" cantata da Claudio Villa e Tullio Pane, bissando poi il successo con \"Corde della mia chitarra\" nel 1957 ancora eseguita da Villa in coppia con Nunzio Gallo. Arriv\u00f2 inoltre terzo nel 1954 con il brano \"E la barca torn\u00f2 sola\" che venne cantata da Gino Latilla e Franco Ricci, in seguito parodiata da Renato Carosone e dal Quartetto Cetra."}
{"id": "2368928", "revid": "124123", "url": "https://it.wikipedia.org/wiki?curid=2368928", "title": "Theodor von Frimmel", "text": "Biografia.\nHa studiato precocemente musica e storia dell'arte e ha soggiornato in Germania, in Italia, in Francia, in Belgio e nei Paesi Bassi per approfondire le sue conoscenze artistiche.\nFrimmel frequent\u00f2 la scuola superiore a Vienna, poi studi\u00f2 medicina e nel 1879 si laure\u00f2. \nDall'autunno 1881 al maggio 1883 ha lavorato presso il Museo austriaco dell'arte e dell'industria. \nDal 1884 al 1893 \u00e8 stato curatore del \"Hofmuseum\" di Vienna, in seguito direttore della galleria del conte Sch\u00f6nborn-Wiesentheid e docente al \"Wiener Athenaeum\" di Ludo Moritz Hartmann. \nDi importanza duratura sono le sue ricerche su Beethoven.\nFrimmel fu uno degli ultimi a poter intervistare i contemporanei del compositore. Le sue propriet\u00e0, comprese numerose lettere, sono ora nella casa di Beethoven a Bonn.\nDal 1940, a \"D\u00f6bling\" (19\u00ba distretto) nella capitale austriaca, la \"Frimmelgasse\" \u00e8 stata dedicata alla sua memoria.\nHa realizzato libri sia nel campo delle arti figurative, dove la sua opera pi\u00f9 importante \u00e8 stata un \"Handbuch der Gem\u00e4ldekunde\" (1894), completata da una serie di \"Kleine Galeriestudien\" e da una \"Geschichte der Wiener Gem\u00e4ldesammlungen\" (1899),\nsia nel campo musicale, dove esord\u00ec con il saggio \"Beethoven und Goethe\" (1883), cui seguirono \"Neue Beethoveniana\" (1887), composte da nove libri dedicati a Beethoven, da \"Beethoven Wohnungen in Wien\" del 1894 al \"Aus der Beethovenliteratur der j\u00fcngsten Jahre\" del 1898.\nLa sua collezione di studi su Beethoven si arricch\u00ec di una biografia, realizzata nel 1919, oltre a \"Beethovenstudien\" ed alla pubblicazione di un \"Beethoven-Jahrbuch\".\nUna somma dei suoi libri su Beethoven \u00e8 \"Beethoven-Handbuch\" in due volumi, realizzato nel 1927."}
{"id": "2368932", "revid": "119862184", "url": "https://it.wikipedia.org/wiki?curid=2368932", "title": "OMA (segnale tempo)", "text": "OMA era l'identificativo di una stazione della Repubblica Ceca che trasmetteva il segnale di tempo.\nLa stazione era operata dall'Istituto astronomico di Praga e il trasmettitore era sito a RKS Liblice 1.\nLa stazione trasmetteva nella banda delle LF sulla frequenza di 50\u00a0kHz con una potenza di 7\u00a0kW. Trasmetteva anche in HF alla frequenza di 2\u00a0500\u00a0kHz con una potenza di 1\u00a0kW. Un trasmettitore di riserva era sito a Pod\u011bbrady.\nIl segnale generato da OMA era usato per sincronizzare gli orologi.\nLa stazione \u00e8 stata smantellata nel 1995."}
{"id": "2368934", "revid": "7", "url": "https://it.wikipedia.org/wiki?curid=2368934", "title": "Lyda Ferro", "text": ""}
{"id": "2368936", "revid": "767487", "url": "https://it.wikipedia.org/wiki?curid=2368936", "title": "Carlos Terry", "text": ""}
{"id": "2368939", "revid": "599013", "url": "https://it.wikipedia.org/wiki?curid=2368939", "title": "Andre Wakefield", "text": ""}
{"id": "2368940", "revid": "31886", "url": "https://it.wikipedia.org/wiki?curid=2368940", "title": "Miguel de Fuenllana", "text": "Biografia.\nPochi dati sono noti sulla sua vita; sicuramente era originario del comune di Fuenllana, nella provincia di Ciudad Real, anche se nacque a Navalcarnero, localit\u00e0 vicino a Madrid. A proposito di Miguel de Fuenllana fu data alle stampe nel 1672 una breve biografia scritta dal bibliotecario spagnolo Nicol\u00e1s Antonio.\nFu un virtuoso liutista del Rinascimento, in particolar modo della vihuela, cieco dalla nascita, che nel 1554 scrisse il trattato \"Libro de musica para vihuela intitulado Orphenica Lyra\", dedicato a Filippo II di Spagna, comprendente una fantasia di centodiciotto composizioni distribuita in sei libri con un ordine ascendente dei brani per numero di voci nelle composizioni, passando da due e tre voci del primo alle cinque e sei voci dei mottetti del terzo volume. Cinquantadue fantasie originali furono composte dall'autore alla quali si aggiunsero le trascrizioni di musiche, intavolature, di altri diciassette compositori spagnoli e fiamminghi, tra i quali: Crist\u00f3bal de Morales, Francisco Guerrero, Francesco Corteccia, Josquin Desprez, Adrian Willaert, Philippe Verdelot, Nicolas Gombert, Jacques Arcadelt. \nLa maggior parte dei pezzi sono scritti per la vihuela a sei corde; tuttavia, ci sono anche pezzi per la vihuela a cinque corde e a quattro corde. Oltre alle composizioni, il lavoro \"Orphenica Lyra\" comprende anche un'introduzione al sistema di notazione musicale adatto per gli strumenti a corda (intavolatura), le modalit\u00e0 teoriche e le istruzioni dettagliate sulla pratica e sulla tecnica di riproduzione della \"vihuela\".\nQuesto libro viene considerato un importante documento storico dell'arte iberica del XVI secolo. \nNel 1555 Fuenllana si trasfer\u00ec a Siviglia dove, fino al 1559, lavor\u00f2 al servizio della Marchesa di Tarifa; l'anno successivo si spost\u00f2 a Madrid alla corte di Elisabetta di Valois. \nAll'arrivo di Elisabetta di Valois, terza moglie di Filippo II, la corte si arricch\u00ec di un gruppo di musicisti strumentali francesi, che collaborarono con Fuenllana fino alla morte della principessa avvenuta nel 1568. Dopo di che Fuenllana si trasfer\u00ec in Portogallo alla corte di Sebastiano I dal 1574 al 1578. Non si hanno ulteriori notizie biografiche riguardanti il compositore.\n\u00c8 considerato uno tra i pi\u00f9 importanti compositori strumentali spagnoli del XVI secolo. \nTra le sue composizioni, annoveriamo: mottetti e fantasie dallo stile polifonico."}
{"id": "2368941", "revid": "140509", "url": "https://it.wikipedia.org/wiki?curid=2368941", "title": "Live in Concert Newcastle City Hall 1974", "text": "Live in Concert, sottotitolato Newcastle City Hall 1974, \u00e8 un album dal vivo dei Refugee, gruppo britannico di rock progressivo, pubblicato su CD nel 2007.\nDescrizione.\nL'album fu registrato dal vivo in concerto alla City Hall di Newcastle Upon Tyne il 16 giugno 1974. Oltre a quattro brani tratti dall'unico album in studio del trio, il CD ne contiene due ripescati dal repertorio di The Nice, il gruppo nel quale il bassista cantante Lee Jackson e il batterista Brian Davison avevano militato dal 1967 al 1970: si tratta di \"The Diamond-Hard Blue Apples of the Moon\" e della \"cover\" di \"She Belongs to Me\" di Bob Dylan. Completano la scaletta due tracce precedentemente inedite: \"One Left-Handed Peter\" Pan, che include un assolo di batteria, e un'improvvisazione dal titolo: \"Refugee Jam\".\nCollegamenti esterni.\nRecensione dell'album (in inglese) "}
{"id": "2368944", "revid": "265990", "url": "https://it.wikipedia.org/wiki?curid=2368944", "title": "Catherine Shell", "text": ""}
{"id": "2368945", "revid": "599013", "url": "https://it.wikipedia.org/wiki?curid=2368945", "title": "Clay Johnson", "text": ""}
{"id": "2368947", "revid": "1543377", "url": "https://it.wikipedia.org/wiki?curid=2368947", "title": "Erich Leinsdorf", "text": "Biografia.\nLeinsdorf inizi\u00f2 lo studio della musica all'et\u00e0 di cinque anni. Studi\u00f2 poi direzione d'orchestra al Mozarteum di Salisburgo, e poi all'Universit\u00e0 di Vienna e alla \"Vienna Academy of Music\". Dal 1934 al 1937 lavor\u00f2 come assistente di Bruno Walter e Arturo Toscanini al Festival di Salisburgo. Diresse poi alla Metropolitan Opera House di New York City dal 1938 debuttando con Die Walk\u00fcre con Kirsten Flagstad, essendo particolarmente specializzato nell'esecuzione di musiche di Wagner; sempre nello stesso anno diresse Elettra (Strauss), Tannh\u00e4user (opera) con Lauritz Melchior, Lohengrin (opera), Parsifal (opera); dopo l'improvvisa scomparsa di Artur Bodanzky nel 1939, Leinsdorf venne nominato capo del repertorio tedesco al \"Met\" e diresse il concerto All Wagner Program, Sigfrido (opera), Das Rheingold, Orfeo ed Euridice (Gluck), Die Meistersinger von N\u00fcrnberg, Der Rosenkavalier con Ris\u00eb Stevens e Lotte Lehmann, Der fliegende Holl\u00e4nder e Tristan und Isolde; nel 1940 diresse Il crepuscolo degli dei e Pell\u00e9as et M\u00e9lisande (opera).\nNel 1942 Leinsdorf divenne un cittadino statunitense. Dal 1943 fu per tre anni direttore musicale della Cleveland Orchestra dove nel 1943 diresse la prima esecuzione assoluta nella Severance Hall di Cleveland della Sinfonia n. 2 di Bohuslav Martin\u016f, ma dovette essere quasi sempre assente in quanto arruolato nelle forze armate statunitensi durante la seconda guerra mondiale; l'orchestra non gli rinnov\u00f2 il contratto. Molti anni dopo, nel periodo di transizione fra Lorin Maazel e Christoph von Dohn\u00e1nyi, fra il 1982 ed il 1984, Leinsdorf ritorn\u00f2 a dirigere diversi concerti; Leinsdorf descrisse il suo ruolo come \"il ponte fra i regimi\".\nAncora al Metropolitan nel 1944 diresse Le nozze di Figaro con Ezio Pinza e Bidu Say\u00e3o.\nNel 1946 diresse la prima esecuzione assoluta a Londra dell'Introduzione e Valzer di Richard Strauss.\nAl Wiener Staatsoper debutta nel 1947 con Schwanda, der Dudelsackpfeifer di Jarom\u00edr Weinberger e nello stesso anno dirige Fidelio.\nEgli fu il direttore principale della Rochester Philharmonic Orchestra (Rochester (New York) dal 1947 al 1955 e quindi brevemente a capo della New York City Opera, prima di riassumere l'incarico con il Met dove nel 1957 diresse Arabella (opera) con Lisa Della Casa, nel 1958 Gianni Schicchi con Fernando Corena, Salom\u00e8 (opera), Don Giovanni (opera), Madama Butterfly con Victoria de los \u00c1ngeles, Die Zauberfl\u00f6te con Roberta Peters e Die Fledermaus, nel 1959 Macbeth (opera) con Leonard Warren, Leonie Rysanek e Carlo Bergonzi, Boris Godunov (opera) e Der Zigeunerbaron, nel 1960 Alceste (Gluck) con Eileen Farrell.\nAl Bayreuther Festspiele nel 1959 diresse Die Meistersinger von N\u00fcrnberg e nel 1972 Tannh\u00e4user con Dame Gwyneth Jones.\nNel 1962 venne nominato direttore musicale della Boston Symphony Orchestra. \nNel 1966 dirige la prima rappresentazione nell'Opera House di Boston di Hippolyte et Aricie (Rameau).\nNel periodo trascorso a Boston realizz\u00f2 diverse registrazioni per la RCA, ma ebbe spesso degli scontri con gli orchestrali e con gli amministratori dell'orchestra.\nPi\u00f9 di una delle esecuzioni di Leinsdorf venne interrotta a causa di eventi storici. Il 22 novembre 1963, durante un concerto con la \"Boston Symphony Orchestra\", egli dette questo triste annuncio: \"Signore e Signori, abbiamo ricevuto una notizia di agenzia ... speriamo che non venga confermata, ma dubitiamo che ... che il Presidente degli Stati Uniti, sia rimasto vittima ... di un attentato. [il pubblico mormor\u00f2 rumorosamente]. Suoneremo la \"Marcia funebre\" dalla Sinfonia n. 3 di Ludwig van Beethoven\" Egli si riferiva all'assassinio di John F. Kennedy a Dallas.\nMentre dirigeva una serie di concerti con l'Orchestra filarmonica d'Israele nel 1967, Leinsdorf lasci\u00f2 improvvisamente il paese allo scoccare della guerra dei sei giorni; egli part\u00ec cos\u00ec velocemente che dimentic\u00f2 anche lo smoking. Dopo la defezione di Leinsdorf, il direttore d'orchestra indiano Zubin Mehta giunse in Israele per continuare la serie dei concerti nel corso della guerra.\nNel 1969 Leinsdorf lasci\u00f2 la guida dell'orchestra di Boston continuando come la sua attivit\u00e0 come direttore ospite in giro per il mondo per circa un ventennio.\nAncora al Wiener Staatsoper nel 1978 dirige Palestrina (opera) di Hans Pfitzner, nel 1981 Elettra con Christa Ludwig, la Jones e Walter Berry e nel 1984 Karl V di Ernst Krenek con Gundula Janowitz, Le nozze di Figaro e Tristan und Isolde. Fino al 1991 dirige 46 rappresentazioni viennesi.\nIn questo periodo fu particolarmente presente alla Metropolitan Opera dove nel 1980 diresse Fidelio con Hildegard Behrens e nel 1981 Die Frau ohne Schatten con \u00c9va Marton e Birgit Nilsson a alla New York Philharmonic. Dal 1978 al 1980 fu direttore principale della \"Deutsches Symphonie-Orchester Berlin\", a Berlino Ovest. \nAl Metropolitan diresse 483 rappresentazioni fino al marzo 1983.\nAl Teatro alla Scala di Milano diresse tre concerti nel 1983.\nMor\u00ec per un tumore a Zurigo in Svizzera, all'et\u00e0 di 81 anni.\nRegistrazioni.\nLeinsdorf realizz\u00f2 numerose registrazioni nel corso della sua carriera, compresi alcuni dischi a 78 giri per la Columbia Records con la Cleveland Orchestra. Realizz\u00f2 numerose registrazioni con la Los Angeles Philharmonic per Capitol. Negli anni cinquanta, diresse una serie di opere in stereofonia per la RCA Victor, a Roma, iniziando con la \"Tosca\" con Zinka Milanov, Jussi Bjoerling e Leonard Warren (RCA CD #63305). Continu\u00f2 a registrare per la RCA come direttore musicale della Boston Symphony.\nDiscografia selezionata.\nRegistrazioni realizzate con la Boston Symphony Orchestra per RCA Records:"}
{"id": "2368948", "revid": "204012", "url": "https://it.wikipedia.org/wiki?curid=2368948", "title": "Ace inibitori", "text": ""}
{"id": "2368949", "revid": "767487", "url": "https://it.wikipedia.org/wiki?curid=2368949", "title": "Massimo Cosmelli", "text": "Carriera.\nHa giocato in Serie A con la Virtus Bologna, la Pallacanestro Milano 1958, la Snaidero Udine e la Mens Sana Siena e ha segnato un totale di 3981 punti.\nNel 2016 viene eletto nella Italia Basket Hall of Fame."}
{"id": "2368952", "revid": "628767", "url": "https://it.wikipedia.org/wiki?curid=2368952", "title": "Dhundhar", "text": "Dhundhar (anche \"regione Jaipur\", conosciuta in diversi momenti storici come \"regno Kachwaha\", \"regno Amber\" e \"regno jaipur\") \u00e8 una storica regione dello stato del Rajasthan, nell'India settentrionale.\nGeografia.\nIl Dhundhar comprende gli odierni distretto di Jaipur, di Dausa, di Sawai Madhopur, di Tonk e la porzione settentrionale del distretto di Karauli.\nLa regione \u00e8 situata nella parte centro-orientale del Rajasthan ed \u00e8 circondata dai Monti Aravalli a nord-ovest, Ajmer a occidente, dalla regione Mewar a sud-ovest, dalla regione Hadoti a sud, e dai distretti di Alwar, Bharatpur e Karauli a est.\nI Badgujar erano gli originari signori di Dhundhar sin dai tempi pi\u00f9 antichi.\nStoria.\nIl centro principale \u00e8 variato nel corso dei secoli, passando da Dausa (intesa come localit\u00e0 pi\u00f9 popolosa) ad Amber (capitale effettiva dal X secolo al 1728), per poi divenire infine Jaipur.\nLa superficie della regione nel 1900 dello Stato di Jaipur ammontava a 40.349 km\u00b2."}
{"id": "2368953", "revid": "62748", "url": "https://it.wikipedia.org/wiki?curid=2368953", "title": "Juan de Herrera", "text": "Biografia.\nTra il 1547 ed il 1559 viaggi\u00f2 oltre i confini spagnoli: in Belgio, assieme a Filippo II di Spagna ed al seguito di Carlo V, ma soggiorn\u00f2 soprattutto in Italia. Quindi complet\u00f2 i suoi studi presso l'Universit\u00e0 di Valladolid.\nNel 1563 lavor\u00f2 con Juan Bautista de Toledo nel cantiere del Monastero dell'Escorial, subentrando al primo architetto pochi anni dopo e completando l'opera nel 1594 con la realizzazione dell'ospedale e della cappella.\nTuttavia, il suo stile solenne, influenzato dal Rinascimento, dal Manierismo italiano, oltre che da aderenze vitruviane e classiciste, raggiunse la massima espressione nel Palazzo reale di Aranjuez (1569), nell'Archivo General de Indias di Siviglia (1584) e nei progetti per la grandiosa Cattedrale di Valladolid (1585), completata solo in parte, ma destinata ad avere grande influenza sulle cattedrali di Salamanca, Citt\u00e0 del Messico, Puebla e Lima. Collabor\u00f2 inoltre con l'architetto italiano Filippo Terzi alla costruzione del Monastero di S\u00e3o Vicente de Fora a Lisbona.\nInoltre, la severit\u00e0 del suo linguaggio condizion\u00f2 per circa un secolo l'architettura spagnola, tanto che divenne lo stile ufficiale di Filippo II di Spagna (la cosiddetta \"architettura herreriana\")."}
{"id": "2368956", "revid": "767487", "url": "https://it.wikipedia.org/wiki?curid=2368956", "title": "Stan Pietkiewicz", "text": ""}
{"id": "2368957", "revid": "932362", "url": "https://it.wikipedia.org/wiki?curid=2368957", "title": "Tadeusz Mazowiecki", "text": "Biografia.\nIntellettuale cattolico, membro fondatore di Solidarno\u015b\u0107 al fianco di Lech Wa\u0142\u0119sa; fu condannato dalla legge marziale per la sua opposizione al regime comunista della Polonia.\n\u00c8 stato Primo Ministro della Repubblica di Polonia dal 24 agosto 1989 al 31 dicembre 1989, nell'ambito del primo governo a guida non comunista in un paese del blocco sovietico. Dopo la fine del comunismo nel paese, \u00e8 rimasto in carica come primo ministro fino al 12 gennaio 1991. Durante la permanenza in carica appront\u00f2 modifiche costituzionali che resero la Polonia uno Stato di diritto, fece sciogliere le forze di sicurezza interne e ottenne il ritiro delle truppe sovietiche dal territorio nazionale. \n\u00c8 stato inviato speciale dell'ONU nell'ex-Jugoslavia, partecipando attivamente nella lotta per la difesa dei diritti umani. Fu grande amico di Papa Giovanni Paolo II."}
{"id": "2368962", "revid": "767487", "url": "https://it.wikipedia.org/wiki?curid=2368962", "title": "Steve Malovic", "text": ""}
{"id": "2368965", "revid": "599013", "url": "https://it.wikipedia.org/wiki?curid=2368965", "title": "Earl Evans", "text": ""}
{"id": "2368969", "revid": "767487", "url": "https://it.wikipedia.org/wiki?curid=2368969", "title": "Rickey Williams", "text": ""}
{"id": "2368971", "revid": "729019", "url": "https://it.wikipedia.org/wiki?curid=2368971", "title": "Isola delle Correnti", "text": "L'isola delle Correnti \u00e8 una piccola isola tondeggiante della Sicilia, sulla costa ionica, situata nel territorio del comune di Portopalo, estesa per circa con un'altezza massima di sul livello del mare.\n\u00c8 collegata alla terraferma tramite un braccio artificiale, distrutto varie volte dalle onde del mare. Quando la bassa marea trasforma l'isola in una penisola, essa rappresenta l'estremo meridionale dell'isola siciliana, geograficamente pi\u00f9 a sud di Tunisi e pi\u00f9 a nord di Hammamet.\nSull'isoletta si erge un faro, dove decenni fa alloggiava il farista con la sua famiglia, di forma rettangolare, con davanti un ampio piazzale. Il faro \u00e8 anch'esso in fase di decadimento, essendo da anni in disuso.\nSull'isolotto cresce poca flora, ma vi abbondano piantine di porro selvatico, capperi e altri arbusti tipici della macchia mediterranea.\nDal 1987 l'isoletta \u00e8 stata inclusa nel piano regolatore dei parchi e riserve naturali, per la presenza di vegetazione costiera con biocenosi alofile e psammofile relitte."}
{"id": "2368972", "revid": "275648", "url": "https://it.wikipedia.org/wiki?curid=2368972", "title": "John Ebeling", "text": "Carriera.\nUscito dal Florida Southern College, viene selezionato al draft NBA 1982 dai Detroit Pistons (101\u00aa scelta), ma non ha occasione di debuttare in NBA.\nVola quindi in Italia, con un triennio alla Pallacanestro Ferrara che all'epoca disputava il campionato di Serie A2: al primo anno la sua media \u00e8 di 20,9 punti a partita, mentre nei due anni successivi il rendimento si alza rispettivamente a 27,3 e 27,7. Cifre simili anche nelle due stagioni trascorse a Firenze, quando mette a segno 27,2 e 25,4 punti a gara.\nDopo una breve parentesi alla Libertas Forl\u00ec approda in Svizzera con l'ingaggio da parte del S.A.M. Massagno, poi \u00e8 di scena in Spagna prima con la canotta del Oximesa Granada e poi con quella del Granollers.\nDa qui in Serie A gioca con Cant\u00f9, Reggio Emilia e Fabriano.\nDal giugno 2011 \u00e8 il nuovo direttore sportivo della Scavolini Siviglia Pesaro."}
{"id": "2368978", "revid": "6923", "url": "https://it.wikipedia.org/wiki?curid=2368978", "title": "Commissariat \u00e0 l'\u00e9nergie atomique et aux \u00e9nergies alternatives", "text": "Il Commissariat \u00e0 l'\u00e9nergie atomique et aux \u00e9nergies alternatives (CEA) \u00e8 un ente pubblico francese di ricerca scientifica nei settori dell'energia, della difesa, delle tecnologie dell'informazione, delle scienze della materia, delle scienze della vita e della salute; impiantato su 11 siti in Francia. Storicamente denominato Commissariat \u00e0 l'\u00e9nergie atomique (CEA), ha cambiato nome nel 2010, allargando il suo campo alle energie alternative.\nI principali centri di ricerca sono impiantati a Saclay, Fontenay-aux-Roses (\u00cele-de-France), Marcoule, Cadarache (PACA) e Grenoble (Is\u00e8re). Il centro CEA di Saclay si trova nel \"cluster\" tecnologico di \"Paris-Saclay\"; il centro CEA di Grenoble si trova nel \"Polygone scientifique\".\nIl CEA \u00e8 un organismo di ricerca inquadrato come \"ente pubblico a carattere industriale e commerciale\" (EPIC). Esso ha per missione principale di sviluppare le applicazioni dell'energia nucleare nei settori scientifici, industriale e della difesa nazionale. Alla fine del 2016, esso impiega 16.010 persone e ha un budget annuale di 4,1 miliardi di euro."}
{"id": "2368980", "revid": "12691", "url": "https://it.wikipedia.org/wiki?curid=2368980", "title": "Fluorochinoloni", "text": ""}
{"id": "2368987", "revid": "599", "url": "https://it.wikipedia.org/wiki?curid=2368987", "title": "Alberto di Bollst\u00e4dt", "text": ""}
{"id": "2368988", "revid": "599", "url": "https://it.wikipedia.org/wiki?curid=2368988", "title": "Alberto di Colonia", "text": ""}
{"id": "2368990", "revid": "599", "url": "https://it.wikipedia.org/wiki?curid=2368990", "title": "Albertus de Saxonia", "text": ""}
{"id": "2368991", "revid": "599", "url": "https://it.wikipedia.org/wiki?curid=2368991", "title": "Al-Haitam", "text": ""}
{"id": "2368992", "revid": "599", "url": "https://it.wikipedia.org/wiki?curid=2368992", "title": "Red Alford", "text": ""}
{"id": "2368993", "revid": "15756", "url": "https://it.wikipedia.org/wiki?curid=2368993", "title": "Giovanni Carestini", "text": "Biografia.\nInfanzia e studi (1700-1719).\nGiovanni Carestini nacque il 13 dicembre 1700 a Filottrano.\nFiglio di Marco Felice Carestini di Filottrano e di Vittoria Costantini di Camerano fu battezzato due giorni dopo la nascita da don Nicola Gentiloni, prevosto della Chiesa di Santa Maria Assunta di Filottrano, e gli fu imposto il nome di Giovanni Maria Bernardino. Padrini di battesimo furono Felice Lancioni del luogo e donna Olimpia Felice Gentiloni moglie di Alessandro Gentiloni, sempre col\u00e0 residente.\nFin da fanciullo ebbe una voce squisita e soave e, secondo un'usanza del tempo, venne inviato appena dodicenne a Milano, presso la nobile famiglia dei Cusani, dalla quale ebbe aiuto e protezione, fino ad assumere il ben pi\u00f9 noto cognome di Cusanino, nel rispetto di una moda che voleva si assumesse un soprannome alla fine degli studi, per rendere omaggio alla persona o alla famiglia che aveva largamente contribuito alla preparazione del cantante.\nEsordio e successi (1719-1733).\nMessosi in evidenza tra i cantanti castrati, suoi contemporanei, il Cusanino esord\u00ec il 26 dicembre 1719 al Teatro Ducale di Milano, nell'opera \"Porsenna\" di G. Vignati; l'8 gennaio 1720 apparve nell'opera \"La pace fra Seleuco e Tolomeo\" di F. Gasparini.\nNel 1721 cant\u00f2 al Teatro Capranica di Roma, nella \"Griselda\" di Alessandro Scarlatti, nella quale sostenne il ruolo femminile di Costanza, e ottenendo un compenso di 450 scudi.\nNel 1723 venne assunto come \"sopranista\" nella Cappella musicale di corte a Vienna, diretta in quel tempo da Johann Joseph Fux. Nello stesso anno partecip\u00f2 alle feste per l'incoronazione di Carlo VI di Praga. \nIl soggiorno viennese si concluse nel 1725, anche se in quegli anni non aveva smesso di compiere brevi viaggi di ritorno in Italia, per partecipare alle stagioni teatrali in diverse citt\u00e0. Si sa infatti che nel 1724 era a Mantova e a Venezia interpretando \"La Marianne\" di T. Albinoni e G. Porta. L'anno successivo il cantante torn\u00f2 a Venezia per cantare nell'opera \"Seleuco\" di G. Zuccari, ne \"L'Ulisse\" di G. Porta e ne \"L'Amor Eroico\" di F. Brusa.\nNel 1726 il Cusanino fu a Genova e di nuovo a Venezia, per cantare nelle opere \"Siroe re di Persia\" di Leonardo Vinci e \"Siface\" di M. Porpora. Il 25 aprile dello stesso anno fu accolto \"a pieni voti\" nell'Accademia Filarmonica di Bologna, e pi\u00f9 o meno nello stesso momento entr\u00f2 a servizio del Duca di Parma, Francesco Maria Farnese, col titolo di \"virtuoso da camera\".\nIl Carestini nel 1727 fu presente al Teatro Aliberti di Roma, nell'opera \"Catone in Utica\" di Leonardo Vinci, poi a Milano per il \"Girita\" di Vignati e il \"Tamerlano\" di Giovanni Antonio Giay. Durante il soggiorno romano, il Carestini fu anche testimone di un curioso episodio accaduto al momento della morte di papa Benedetto XIII. Riferiscono le cronache dell'epoca che al Teatro Aliberti quando il Cusanino stava per cantare la sua grande aria sulla parola \"lasciatemi\", arrivarono i gendarmi ad avvisare della morte del pontefice e a pregarlo di tacere, in segno di cordoglio. Ma il Carestini non si turb\u00f2 della notizia, continu\u00f2 a cantare con rinnovata agilit\u00e0 e buon umore, giocando sul significato della parola \"lasciatemi\". Il pubblico, nemmeno lui disposto a perdersi una cos\u00ec bella serata, gli tribut\u00f2 un'ovazione all'urlo \"Viva Carestini\".\nIn seguito si esib\u00ec a Napoli, a Venezia e ancora a Roma, cantando le opere di Hasse e Nicola Porpora. Nel 1731 cant\u00f2 a Monaco di Baviera.\nIl sodalizio con H\u00e4ndel e il soggiorno londinese (1733-1735).\nAnd\u00f2 poi a Londra a cantare per H\u00e4ndel nel 1733. Nella capitale inglese cant\u00f2 a Covent Garden e al Haymarket. H\u00e4ndel scrisse opere e melodrammi appositamente per le capacit\u00e0 vocali ed esecutive del Cusanino, ed entrambi ottennero clamorosi successi. L'esordio a Londra avvenne il 30 ottobre del 1733 con l'opera \"Semiramide riconosciuta\" e fu salutato da una straordinaria serie di applausi.\nSuccessivamente si esib\u00ec in altre opere di H\u00e4ndel: \"Arianna in Creta\", \"Parnasso in festa\", \"Sosarme\", \"Il pastor fido\", \"Ariodante\", \"Alcina\" Cant\u00f2 anche negli oratori \"Deborah\", \"Esther\" e Athalia. Per i cronisti dell'epoca, memorabile fu l'interpretazione de \"L'Alcina\", dove il Cusanino, con straordinaria bravura cant\u00f2 l'aria \"Verdi prati\". Al riguardo raccont\u00f2 un aneddoto Charles Burney:\nNel periodo trascorso a Londra Carestini ebbe modo di avvicinare e di familiarizzare con diversi artisti, tra i quali il pittore George Knapton, autore del ritratto di Carestini, presente all'inizio della pagina. Conobbe anche l'altro pittore John Faber (junior) il quale si rifer\u00ec al ritratto del Knapon per trarne un'acquaforte.\nLe sembianze del Carestini si ritrovano anche in tre caricature, eseguite da Antonio Zanetti, due delle quali sono conservate nella raccolta della Fondazione Cini a Venezia e la terza invece fa parte delle collezioni della casa reale inglese, al castello di Windsor.\nUn altro artista, il pittore William Hogarth, ha ritratto il Carestini nel quadro \"Il risveglio della Contessa\", il quarto della serie dedicata a \"il matrimonio alla moda\".\nNel 1735 il sodalizio di Carestini con H\u00e4ndel ebbe termine per le difficolt\u00e0, non solo economiche, nelle quali il compositore venne a trovarsi. Carestini lasci\u00f2 Londra il 9 luglio del 1735.\nGli ultimi successi e il declino (1735-1758).\nLasciata Londra si rec\u00f2 a Venezia. Cant\u00f2 poi nello stesso anno a Milano e in dicembre inizi\u00f2 un carteggio con l'impresario Carasale, a Napoli, al quale il Carestini richiese un salario di 800 dobloni (300 in pi\u00f9 rispetto a quelli pagati al Caffarelli, un altro famoso castrato) e un'altra indefinita somma a titolo di liberalit\u00e0 e di rimborso spese di viaggio. Carasale rispose discreditando il Carestini, ma questi cant\u00f2 comunque a Napoli nel 1736 nella \"Farnace\" di Leonardo Leo e partecip\u00f2 alle feste per l'inaugurazione del teatro San Carlo nel 1737.\nSempre nel 1737 a Bologna, Carestini interpret\u00f2, ancora di Leo, parti della \"Siface\" con un compenso di 2\u00a0800 lire, quasi il doppio della somma pagata al compositore.\nNel 1740 Carestini torn\u00f2 a Londra in un momento in cui l'opera era sempre meno seguita dal pubblico e l'impressione da lui lasciata fu minore rispetto al successo degli anni precedenti. In quella stagione ebbe modo di partecipare alle rappresentazioni di ben quattro opere, due delle quali di Pascetti, e poi all'Olimpia, in \"Ebuda\" di Hasse. Cant\u00f2 anche nel \"Salve regina\" di Hasse in due concerti tenuti nel mese di dicembre a Torino.\nCos\u00ec il 26 dicembre del 1740 apparve al Teatro regio di Torino, ne \"L'Arsace\" di Feo, opera eseguita per l'inaugurazione del teatro stesso. Nel 1741 a Reggio e nel 1743-44 a Milano interpret\u00f2 ruoli di primo piano nel \"Demofonte\" e \"Sofonista\" di Gluck. A Padova nel 1743 esegu\u00ec brani del \"Demofoonte\" di Jomelli e a Venezia tra il 1743 e il 1745 partecip\u00f2 a ben cinque opere, tra le quali \"Ezio\" di Lampugnani e la \"Semiramide riconosciuta\" di Hasse.\nNel 1747 il Carestini inizi\u00f2 la sua esperienza tedesca alla corte del principe elettore di Sassonia a Dresda e in quel teatro cant\u00f2 nella \"Spartana generosa\" di Hasse, nel \"Leucippo\" e nel \"Demofonte\".\nDa Dresda fece un veloce ritorno in Italia nel 1749, per partecipare a due rappresentazioni a Venezia e una a Milano, per poi riprendere la strada della Germania e recarsi a Berlino alla corte di Federico \"il Grande\", rimanendovi per circa quattro anni, e ricevendo l'alta onorificenza di \"Kammermusikus\" della corte prussiana. A Berlino interpret\u00f2 parti del \"Mitridate\", nel dicembre del 1750, e ne \"L'Orfeo\" di Graun.\nNel 1754 per problemi di salute e per una certa indifferenza del sovrano prussiano nei suoi confronti, il Carestini decise di trasferirsi presso la corte russa a San Pietroburgo, al seguito della compagnia teatrale di F. Araja. Del soggiorno russo, una tappa significativa fu l'interpretazione del Carestini nell'opera \"Alessandro nelle Indie\" di Leonardi Vinci. Tanto entr\u00f2 poi nelle simpatie della corte che prima di lasciare, nel 1756, la Russia, ebbe dall'imperatrice Elisabetta il dono di 1\u00a0200 rubli.\nStanco di calcare le ribalte dei teatri, dopo la tourn\u00e9e in Russia, prese la decisione di abbandonare il palcoscenico, ma, nel 1758, tornato in Italia, e premuto da vecchi amici, decise di accettare una scrittura al San Carlo di Napoli, dove trov\u00f2 un'accoglienza ostile e cant\u00f2 solo nella prima opera, in apertura alla stagione \"L'Ezio\" di G. Latilla.\nIl ritorno a Filottrano e la morte (1758-1760).\nNelle speranze di trovare un po' di serenit\u00e0 e di pace, fuori dal mondo del canto, Carestini decise di ritirarsi nel natio borgo, ma breve fu il tanto agognato riposo, nella tranquilla e dolce Filottrano, in quanto lo colse l'inattesa morte nel 1760.\nNulla si sa ancora delle relazioni che mantenne con i parenti e gli amici filottranesi, come e dove siano finite le tante ricchezze accumulate, se aiutasse orfani o poveri, come s'impegnavano altrove parecchi suoi colleghi e a volte anche rivali.\nVoce e reputazione.\nLa portata della voce di Carestini cambi\u00f2 nell'arco della carriera: secondo la testimonianza di Burney inizi\u00f2 come un chiaro e potente soprano ma si trasform\u00f2 poi nel pi\u00f9 completo, raffinato e profondo dei contralti. Fu tenuto in grande considerazione da molti critici di tutta Europa. Hasse afferm\u00f2 di non aver mai sentito un migliore stile canoro, Quantz invece ne sottoline\u00f2 i virtuosismi che confermavano i principi della scuola di Antonio Maria Bernacchi alla maniera di Farinelli. Charles Burney scrisse di lui:\n\"La sua voce era all'inizio potente e nettamente da soprano; tale voce si \u00e8 poi trasformata nella pi\u00f9 piena, pi\u00f9 bella e pi\u00f9 profonda voce da tenore leggero, che forse sia stata mai udita; la figura di Carestini era alta, bella e maestosa, \u00e8 stato un attore molto vivace ed intelligente che avendo una considerevole dote di entusiasmo nelle sue comparizioni ed una immaginazione molto vitale ed inventiva, sapeva rendere, qualunque cosa cantasse, interessante a causa del suo buon gusto, energia ed assennati abbellimenti. Carestini manifestava grande agilit\u00e0 nell'esecuzione di difficili passaggi di petto, nella maniera pi\u00f9 articolata ed ammirevole.\"\nFu poi opinione di Hasse, come del resto di molti altri eminenti professori, che \"chiunque non avesse mai sentito cantare Carestini non avrebbe mai potuto avere conoscenza con quello che era il pi\u00f9 perfetto stile del canto\". Le parti che H\u00e4ndel compose per lui rafforzano il giudizio di Hasse. Esse richiedevano, infatti, un eccezionale controllo del respiro, grande flessibilit\u00e0 sopra un'estensione di due ottave, ed eguale eloquenza in tutti i registri.\nOltre alla bella voce, il Cusanino sapeva ostentare anche una certa presenza fisica, quasi un don Giovanni, capace di sedurre uomini e donne, anche se spesso, sia per il Cusanino, come per molti altri cantanti castrati c'era compassione per il loro rapporto col gentil sesso. Non per nulla a Firenze circolava una curiosa battuta sul Cusanino. Si raccontava con piacere l'esclamazione di una giovane spettatrice, che, dopo aver ascoltato il \"castrato\" Carestini aveva detto: \"Canta bene, non c'\u00e8 niente da dire, ha vitalit\u00e0, espressione, ma si sente che gli manca qualcosa\".\nCome riconoscimento per la sua opera nel 2007 il controtenore francese Philippe Jaroussky incise un CD tributo a Carestini che comprendeva molte delle arie scritte apposta per la sua voce."}
{"id": "2368995", "revid": "767487", "url": "https://it.wikipedia.org/wiki?curid=2368995", "title": "Joe Damiano", "text": "Figlio di emigrati pugliesi, bas\u00f2 il suo stile canoro sulla doppia appartenenza italiana e statunitense.\nRaggiunse il grande successo anche in Italia nel 1959 con \"Forever\" che arriva prima in classifica per otto settimane e divenne una delle canzoni pi\u00f9 cantate e ballate di quell'anno.\nPartecip\u00f2 al Festival di Sanremo 1965 con il brano \"Cominciamo ad amarci\", non riuscendo a qualificarsi per la serata finale."}
{"id": "2368996", "revid": "188116", "url": "https://it.wikipedia.org/wiki?curid=2368996", "title": "Alessandro Saro Alfonso Pagano", "text": ""}
{"id": "2369001", "revid": "287204", "url": "https://it.wikipedia.org/wiki?curid=2369001", "title": "Aleksand\u01cer Del\u010dev", "text": "Ha vinto per quattro volte il Campionato bulgaro nel 1994, 1996, 2001 e 2019.\nHa partecipato con la Bulgaria a otto Olimpiadi degli scacchi dal 1994 al 2012, con il risultato complessivo di +36 =34 \u201312 (64,6%). Ha vinto la medaglia d'argento individuale in 4a scacchiera alle Olimpiadi di Dresda 2008.\nTra i migliori risultati di torneo:\nHa raggiunto il massimo rating nell'ottobre 2005, con 2.669 punti Elo, 36\u00ba al mondo e 2\u00b0 in Bulgaria."}
{"id": "2369003", "revid": "1226", "url": "https://it.wikipedia.org/wiki?curid=2369003", "title": "Fantascienza comica", "text": ""}
{"id": "2369004", "revid": "1226", "url": "https://it.wikipedia.org/wiki?curid=2369004", "title": "Fantascienza satirica", "text": ""}
{"id": "2369005", "revid": "322321", "url": "https://it.wikipedia.org/wiki?curid=2369005", "title": "Gubbio", "text": "Gubbio \u00e8 un comune italiano di abitanti della provincia di Perugia in Umbria. La superficie del suo territorio comunale \u00e8 la pi\u00f9 vasta della regione.\nGeografia fisica.\nTerritorio.\nIl territorio comunale \u00e8 prevalentemente montuoso e collinare, posto all'estremo est della provincia di Perugia, in parte confinante con la provincia di Pesaro-Urbino nelle Marche a nord-est. La citt\u00e0 \u00e8 posizionata alle falde del \"monte Ingino\" ed \u00e8 attraversata dai torrenti Camignano e Cavarello. Nel territorio, di rilevante importanza dal punto di vista geologico, \u00e8 in parte compresa la Serra di Burano, mentre poco pi\u00f9 a sud-est \u00e8 posta l'area del Monte Cucco.\nDista circa 50\u00a0km da Perugia, capoluogo provinciale.\nClima.\nL'inverno ha delle variazioni fra il freddo e il mite, con prevalenza di rigido a causa dell'influenza del vicino Appennino e le precipitazioni sono anche di carattere nevoso. L'estate \u00e8 invece calda ma ventilata, con sporadiche piogge.\nStoria.\nLe prime forme di insediamento nel territorio eugubino sono da collocarsi gi\u00e0 nel paleolitico. Resti di un villaggio di et\u00e0 neolitica sono stati trovati in localit\u00e0 San Marco. Nell'et\u00e0 del bronzo un abitato si svilupp\u00f2 per pi\u00f9 secoli sul soprastante monte Ingino; le relative tombe, scoperte limitatamente all'et\u00e0 del bronzo finale, si trovavano nell'area successivamente occupata dal centro.\nLe Tavole eugubine.\nGubbio fu una citt\u00e0 umbra con il nome di \"Ikuvium\" o \"Iguvium\", posta sulle vie di comunicazione tra il Tirreno e l'Adriatico. Testimonianze del periodo umbro sono le Tavole eugubine, scoperte intorno met\u00e0 del XV secolo e acquistate dal comune nel 1456, costituite da sette tavole in bronzo, in parte redatte in alfabeto umbro e in parte in alfabeto latino, ma sempre in lingua umbra, ora custodite presso il museo civico del Palazzo dei Consoli.\nPeriodo romano.\nAlleatasi con Roma nel 295 a.C., nel 167 a.C. vi fu custodito Genzio, ultimo re dell'Illiria fatto prigioniero dal pretore Lucio Anicio Gallo.\nGubbio ottenne nell'89 a.C. la cittadinanza romana: fu eletta a \"municipium\" e ascritta alla trib\u00f9 Clustumina.\nAlto medioevo.\nInvasa dagli Eruli, fu nel 552 distrutta dai Goti di Totila, ma venne ricostruita con due potenti torri difensive dai Bizantini di Narsete, generale di Giustiniano, non pi\u00f9 in pianura, ma alle pendici del monte Ingino. Nel corso dell'VIII secolo, Gubbio fu interessata a pi\u00f9 riprese dall'espansione dei re longobardi Liutprando, Astolfo e Desiderio nei territori bizantini dell'Italia centrale.\nSan Francesco a Gubbio.\nLa citt\u00e0 di Gubbio \u00e8 strettamente legata alla storia di san Francesco, in particolar modo a un evento della sua vita citato nel XXI capitolo dei Fioretti di San Francesco, cio\u00e8 l'incontro con il \"lupo\" avvenuto nei pressi della chiesa di Santa Maria della Vittoria, detta \"della Vittorina\"; l'episodio miracoloso \u00e8 uno dei pi\u00f9 conosciuti al mondo e sulla veridicit\u00e0 storica si \u00e8 dibattuto a lungo: \u00e8 possibile che il lupo, o la lupa, sia metafora di un bandito riconciliato con la citt\u00e0 da Francesco, ma molti studiosi parlano di un animale vero.\nScrivono le fonti francescane: \"Francesco gli fa il segno della santissima croce, e chiamollo a s\u00e9 e disse cos\u00ec \u00abVieni qui, frate lupo, io ti comando dalla parte di Cristo che tu non facci male n\u00e9 a me n\u00e9 a persona\u00bb. Mirabile cosa a dire! Immantanente che santo Francesco ebbe fatta la croce, il lupo terribile chiuse la bocca e ristette di correre; e fatto il comandamento, venne mansuetamente come agnello, e gittossi alli piedi di santo Francesco a giacere.\"\nA Gubbio, Francesco si rifugi\u00f2 dopo essersi allontanato da Assisi, trovando asilo presso la famiglia degli Spadalonga, e proprio qui avvenne la vera conversione, in quanto l'aver vissuto insieme ai poveri e ai lebbrosi del posto, cambi\u00f2 radicalmente la sua vita. Proprio per questo motivo, la citt\u00e0 \u00e8 attraversata da diversi sentieri percorsi ogni anno da migliaia di pellegrini, tutti nel nome del santo. Uno di questi \u00e8 chiamato il cammino di Assisi.\nLibero comune.\nCeduta alla Chiesa con le donazioni di Pipino il Breve e Carlo Magno, la citt\u00e0, pur assoggettata ai vescovi, si costitu\u00ec in Libero comune di fazione ghibellina e, nell'XI secolo, inizi\u00f2 una politica espansionistica. Distrutta Luceoli, posta sulla via Flaminia nei pressi dell'odierna Cantiano, il suo vasto territorio fu inglobato in quello eugubino e, in posizione pi\u00f9 strategica, fu fondata Pergola (poi citt\u00e0 autonoma dal 1752). La creazione di Pergola fu considerata pericolosa dalla vicina citt\u00e0 di Cagli, che gi\u00e0 si sentiva minacciata da Gubbio, in quanto gli eugubini avevano ottenuto la concessione imperiale sullo strategico castello di Cantiano, controllando di fatto, agevolmente, i collegamenti sulla via Flaminia; ne nacquero una serie di scontri che coinvolsero, in forza delle alleanze promosse dai cagliesi, anche Perugia. Le continue guerre di confine portarono Gubbio ad avere pi\u00f9 di cento castelli sotto il suo dominio ma, nello stesso tempo, ad entrare in forte conflitto con Perugia, allarmata dal suo espansionismo.\nNel 1151 undici citt\u00e0 confederate, capeggiate da Perugia, attaccarono Gubbio con l'intento di spazzarla via. La citt\u00e0 resse all'urto e il seguente contrattacco port\u00f2 ad una schiacciante vittoria degli assediati. L'evento fu attribuito all'intervento ritenuto miracoloso di sant'Ubaldo (1080-1160), allora vescovo della citt\u00e0. La potenza militare e commerciale che Gubbio andava sempre pi\u00f9 ostentando port\u00f2 ad altri scontri con Perugia, finch\u00e9 nel 1257 i perugini occuparono parte dei territori eugubini, che furono poi restituiti con il trattato di pace del 1273.\nNel X secolo Gubbio prosper\u00f2 in pace, crescendo dal punto di vista sia urbanistico, sia economico, sia demografico. Nel 1263, i guelfi presero il potere, che detennero fino al 1350 tranne brevi parentesi, come quando, nel 1300, Gubbio fu occupata dalle truppe ghibelline del conte di Ghiacciolo (Uberto Malatesta) e di Uguccione della Faggiola. Infine, caduta sotto la signoria di Giovanni Gabrielli, nel 1354 fu assediata ed espugnata dal cardinale Albornoz, legato pontificio, che l'assoggett\u00f2 alla Chiesa concedendo, per\u00f2, alla citt\u00e0 gli antichi privilegi e statuti propri. La pace fu di breve durata poich\u00e9 il governo pontificio non mantenne le promesse fatte dal cardinale Albornoz: gli eugubini nel 1376 insorsero e instaurarono un autogoverno. La forza dei cittadini veniva dalle loro organizzazioni, le Corporazioni delle Arti, tra le quali quella dei Fabbri fu la madre di tutte le altre in quanto forniva \u00abgli utensili necessari a tante altre\u00bb: falegnami, contadini, muratori e lapicidi, artigiani della lana, calzolai, barbieri, macellai, mobilit\u00e0. Il Breve dei Fabbri di Gubbio (1346) \u00e8 il pi\u00f9 antico dell'Alta Umbria e l'unico consultabile in originale.\nPochi anni dopo, nel 1381, il vescovo Gabriello Gabrielli, appoggiato dal papa, si autoproclam\u00f2 \"signore di Agobbio\", nome medioevale di Gubbio, provocando la ribellione dei cittadini che, ridotti alla fame, nel 1384 si levarono in armi contro il vescovo. Impossibilitati a resistere al battagliero vescovo, che non voleva perdere il dominio sulla citt\u00e0, gli eugubini si \"consegnarono\" spontaneamente ai Montefeltro, duchi di Urbino, perdendo cos\u00ec il titolo di libero comune, ma ottenendo un lungo periodo di tranquillit\u00e0. I Montefeltro, signori amanti dell'arte, restituirono a Gubbio i privilegi e gli ordinamenti civili, la citt\u00e0 torn\u00f2 cos\u00ec a fiorire culturalmente e artisticamente; in quel periodo fu ricostruito il Palazzo dei Consoli. Salvo brevi interruzioni per le signorie dei Malatesta e di Cesare Borgia, la citt\u00e0 rimase ai Montefeltro fino al 1508 quando subentrarono, nel dominio della citt\u00e0, i Della Rovere, che lo tennero fino al 1631 quando, con la morte di Francesco Maria II Della Rovere, ultimo erede della casata, tutti i beni e tutti i feudi passarono, come da volont\u00e0 testamentaria, allo stato pontificio.\nRegno d'Italia.\nNel 1860 Gubbio fu annessa al Regno d'Italia e, per effetto del decreto Minghetti, il 22 dicembre 1860 fu distaccata dalle Marche e aggregata all'Umbria, distaccandola dalla Delegazione apostolica di Urbino e Pesaro e aggregandola alla neo-costituita Provincia di Perugia.\nA seguito della depressione economica del 1873-1895, conseguente alla crisi agraria che si ebbe in Italia verso il 1880, numerosi abitanti emigrarono alla ricerca di lavoro e migliori condizioni di vita. Tale fenomeno \u00e8 continuato per circa un secolo, in varie ondate condizionate dalla prima e dalla seconda guerra mondiale, per esaurirsi negli anni settanta. Le mete furono essenzialmente i paesi europei, quali ad esempio Lussemburgo, Francia, Belgio, Svizzera, Germania, i paesi dell'America del Nord (Canada e Stati Uniti) e dell'America del Sud (Argentina e Brasile), e anche Sudafrica e Australia.\nDurante la seconda guerra mondiale, il 22 giugno 1944, a seguito dell'assassinio di 2 ufficiali medici germanici in un bar cittadino, i tedeschi attuarono una feroce rappresaglia, rastrellando e successivamente trucidando, a colpi di mitragliatrice, 40 cittadini innocenti, nei pressi della chiesa della \"Madonna del Prato\", dove oggi un mausoleo ricorda i \"40 martiri\". Inoltre, per circa trenta giorni, fino al 25 luglio 1944, giorno della liberazione, la citt\u00e0 fu duramente bombardata dalle artiglierie tedesche che, dai monti circostanti, battevano la vallata per contrastare l'avanzata delle truppe di liberazione.\nMonumenti e luoghi d'interesse.\nSiti archeologici.\nTeatro romano\nAppena oltre le mura romane, si trova il \"teatro romano\", risalente al I secolo a.C. Costruito tra il 55 e il 27 a.C., una lapide qui ritrovata menziona una serie di lavori fatti in epoca augustea da Gneo Satrio Rufo, quattuorviro di Gubbio. Sono ben conservate le arcate inferiori, parte di quelle superiori, la cavea (che poteva contenere anche 6.000 spettatori) e la scena con nicchie curve e rettangolari.\nScavi e conseguenti opere di recupero e restauro si sono succedute fin dal Quattrocento, e hanno portato alla luce diversi mosaici di pregevole fattura. In particolare un grande \"emblema\" rappresentante un leone che attacca un leopardo fu rinvenuto a met\u00e0 del Cinquecento durante la campagna di scavi promossa dai conti Gabrielli, proprietari dei terreni su cui sorge il teatro. Trasportato a Roma dal conte Girolamo Gabrielli (1513-1587), il mosaico fu sistemato prima nel giardino del suo palazzo sotto la Trinit\u00e0 dei Monti, e poi in una sala interna. Descritto in situ fino alla met\u00e0 del Settecento, fu in seguito acquistato da Thomas Coke, I conte di Leicester per la propria residenza di Holkham Hall, dove tuttora si trova.\nAntiquarium\nVicino al teatro romano si trova un piccolo ma ricco museo archeologico, costruito sui resti di una \"domus\" con bei pavimenti mosaicati, che custodisce interessanti reperti, provenienti da varie zone di Gubbio, riferibili ad epoca preromana (fase umbra) e romana. Il biglietto di 3,00 \u20ac d\u00e0 diritto all'accesso al museo, al sito del teatro romano e ai mosaici della \"domus del banchetto\" nella vicina area Guastuglia.\nSi tratta di un rudere di tomba romana, localizzata nei pressi del teatro, originariamente rivestita di grossi blocchi di pietra squadrati, avente una camera sepolcrale ancora ben conservata con volta a botte e una piccola finestra. Fu ritenuta nei secoli passati come il sepolcro di Genzio, ultimo re dell'Illiria. \u00c8 in realt\u00e0 il mausoleo di Pomponio Grecino, prefetto di Gubbio nel I\u00b0 secolo A.C.\nGola del Bottaccione.\nLa Gola del Bottaccione \u00e8 un sito scientifico di rilevanza mondiale.\nSociet\u00e0.\nEvoluzione demografica.\nIl comune di Gubbio dal 2001 ad oggi un aumento di unit\u00e0, le famiglie sono con 2,47 a componenti.\nEtnie e minoranze straniere.\nAlla fine del 2018 gli abitanti stranieri a Gubbio erano mentre i paesi maggiormente rappresentati Romania, Albania, Marocco e Ucraina.\nEconomia.\nNel territorio di Gubbio hanno sede medie e piccole attivit\u00e0 le cui principali fanno parte del settore turistico e dell'artigianato, quest'ultimo rinomato soprattutto per la tradizionale produzione di ceramiche (tra cui spicca il ceramista futurista Polidoro Benveduti), per la lavorazione del ferro battuto e orafa, oltrech\u00e9 per i laboratori di oreficeria, di intarsio, di intaglio, di scultura, di ebanisteria, di restauro, di liuteria e di modellismo. A livello industriale Gubbio, pur essendo una piccola cittadina, presenta molte aziende affermate sul mercato nazionale e internazionale per quanto riguarda principalmente il settore cementiero.\nCultura.\nIstruzione.\nPer la prima infanzia, numerosi sono gli asili nido presenti sul territorio.\nPer il Primo Ciclo d\u2019Istruzione vi sono tre Circoli Didattici; \u00e8 presente inoltre la Scuola Secondaria di Primo Grado \u201cMastro Giorgio\u00a0\u2013 Nelli\u201d.\nPer quanto riguarda il Secondo Ciclo d\u2019Istruzione troviamo due istituti: l\u2019Istituto d\u2019Istruzione Superiore \u201cMazzatinti\u201d e l\u2019Istituto d\u2019Istruzione Superiore \u201cCassata Gattapone\u201d.\nMedia.\nTelevisione.\nGubbio \u00e8 stata fino al 2013 la sede principale delle riprese della serie televisiva prodotta dalla Lux Vide e da Rai Fiction \"Don Matteo\", con Terence Hill. \"Don Matteo\" \u00e8 trasmessa in Italia da Rai 1, Rai Premium e da TV2000.\nGeografia antropica.\nFrazioni.\nBelardello, Bellugello, Belvedere, Birello, Bevelle, Biscina, Borgo Torre, Branca, Caibelli, Caicambiucci, Caimariotti, Caisabatini, Camporeggiano, Canalecce, Carbonesca, Carestello, Carpiano, Casacce, Casamorcia, Casanova di Torre, Case Colle, Case Fontarcano, Case Mocaiana, Case Monteleto, Case Santa Maria Maddalena, Case Sant'Erasmo, Case Vignoli, Cima San Benedetto, Cipolleto, Colombara, Colonnata, Colpalombo, Corraduccio, Decima, Febino Casacce, Ferratelle, Fontanelle, Fonte Cese, Fonte della Salsa, Ghigiano, Goregge, Intonacato Basso, Lastreto, Le Trosciacce, Loreto Basso, Madonna del Ponte, Mengara, Mocaiana, Molino di Camporeggiano, Montanaldo, Monteleto, Montelovesco, Monteluiano, Morena, Murcie, Nerbisci, Nogna, Padule, Padule - San Marco, Palazzaccio, Petazzano, Petroia, Piaggiola, Pian Grande, Piccola Piaggiola, Pieve di Agnano, Pisciano, Ponte D'Assi, Raggio, Raggioli, Ritirata, Salia, Salia Parrocchia, San Bartolo, San Bartolomeo, San Bartolomeo di Burano, San Benedetto Vecchio, Santa Maria di Burano, San Cristoforo Basso, San Marco, San Martino in Colle, Santa Cristina, Santa Margherita di Burano, Sant'Ubaldo, San Vittorino, Scritto, Semonte, Semonte Castello, Serrabrunamonti, Sorbo, Spaccio Monteluiano, Spada, Stazione di Camporeggiano, Stazione di Padule, Torre Calzolari, Torre dell'Olmo, Troppola, Valderchia, Valdichiascio, Vallingegno, Venata, Vignoli, Villamagna, Zangolo, Zappacenere.\nInfrastrutture e trasporti.\nTre livelli della citt\u00e0 sono collegati con ascensori pubblici e una funivia a due posti collega Gubbio (532\u00a0m) alla Basilica di Sant'Ubaldo (803\u00a0m).\nFerrovie.\nLa citt\u00e0 \u00e8 servita dalla stazione di Fossato di Vico-Gubbio situata a Fossato di Vico; fino al 1945 era in funzione anche la Ferrovia Appennino Centrale a scartamento ridotto che partiva da Arezzo e arrivava fino a Fossato di Vico e a Gubbio aveva la sua stazione ferroviaria situata in via Beniamino Ubaldi 2, oggi completamente demolita.\nAmministrazione.\nPolitica.\nGubbio \u00e8 considerata una delle citt\u00e0 al di sopra dei 15.000 abitanti politicamente pi\u00f9 \"rossi\" d'Italia, dal momento che nel 2001 il Partito della Rifondazione Comunista, insieme ai Verdi e alla lista civica \"Sinistra Unita\", ottenne la maggioranza assoluta dei seggi in consiglio comunale. Il 14 febbraio 2012 la politica eugubina e Regionale fu scossa con l'arresto dei due ex sindaci comunisti Orfeo Goracci e Maria Cristina Ercoli con l'accusa di associazione a delinquere finalizzata all'abuso di ufficio e altri reati commessi nell'esercizio delle loro pubbliche funzioni.(il fatto non sussiste) Da maggio 2014 la citt\u00e0 \u00e8 amministrata dal professore Filippo Mario Stirati sostenuto da una maggioranza composta da 2 liste civiche riconducibili alla famiglia del centro-sinistra nazionale.\nGemellaggi.\nGubbio \u00e8 gemellata con le seguenti citt\u00e0:\nSport.\nTradizionalmente lo sport pi\u00f9 praticato e seguito in citt\u00e0 \u00e8 il calcio: l\"A.S. Gubbio 1910\" attualmente milita in Serie C. La pallavolo \u00e8 molto praticata, con la squadra femminile della societ\u00e0 \"Pallavolo Gubbio\" che vanta anche un recente passato in Serie A2, seconda serie del campionato italiano. La pallacanestro \u00e8 rappresentata dalla \"EMI Basket Gubbio,\" che ha conquistato nell'anno 2010 la promozione nella Divisione Nazionale C. Infine il Calcio a 5, con la \"Vis Gubbio Calcio a 5\" che milita nel campionato di Serie A2, la seconda serie del campionato italiano.\nBibliografia.\nGeological Society of America 2016."}
{"id": "2369006", "revid": "31886", "url": "https://it.wikipedia.org/wiki?curid=2369006", "title": "Processo a The Pirate Bay", "text": "Il processo a The Pirate Bay \u00e8 un processo avvenuto in Svezia contro 4 persone accusate di promuovere l'infrazione del Diritto d'autore (Copyright) tramite il sito di ricerca di file torrent The Pirate Bay. L'accusa \u00e8 supportata da un consorzio di possessori di diritti intellettuali guidati dalla IFPI o \"International Federation of the Phonographic Industry\" (in italiano: Federazione internazionale dell'Industria Fonografica) che hanno presentato richieste di risarcimento agli attuali proprietari di The Pirate Bay.\nI procuratori svedesi hanno depositato l'accusa il 31 gennaio 2008 contro Fredrik Neij, Gottfrid Svartholm, e Peter Sunde, che gestiscono il sito; e Carl Lundstr\u00f6m, un imprenditore svedese che attraverso le sue attivit\u00e0 vende servizi al sito. Il procuratore dichiara che i 4 operavano insieme per amministrare, ospitare e sviluppare il sito e cos\u00ec facilitare la violazione della legge sul copyright ad altre persone.\n34 casi di infrazione di Copyright sono stati elencati, di cui 21 riguardavano musica, 9 film e 4 giochi. Infine dichiara di pretendere un risarcimento per danni pari a 117 milioni di Corone svedesi equivalenti all'incirca a 13 milioni di dollari (9 milioni e mezzo di euro).\nIl processo inizi\u00f2 il 13 febbraio 2009 alla corte distrettuale di Stoccolma. Le udienze sono terminate il 3 marzo e il verdetto \u00e8 stato annunciato il 17 aprile in tarda mattinata.\nPeter Sunde, Fredrik Neij, Gottfrid Svartholm e Carl Lundstr\u00f6m sono stati dichiarati colpevoli, e condannati a scontare un anno di prigione e pagare 30 milioni di corone svedesi (2,7 milioni di euro). Tutti gli accusati hanno fatto ricorso in appello.\nConseguenze.\nOltre 25.000 persone si uniscono al Partito Pirata svedese nei 10 giorni che hanno seguito il verdetto di colpevolezza, facendo crescere i membri del partito a 40.000 e diventando cos\u00ec il 4\u00ba partito pi\u00f9 grande di Svezia, e il partito con la pi\u00f9 grande organizzazione giovanile. Sempre il partito pirata ha organizzato proteste contro il verdetto della corte.\nIFPI ha domandato agli ISP svedesi il blocco del sito, ma questi hanno rifiutato di farlo.\nDiversi siti di scambio file hanno chiuso volontariamente.\nIl 20 aprile 2009 Anonymous ha mobilitato l\"'operazione Baylout\": un attacco di Denial of service al sito internazionale di IFPI, rendendolo irraggiungibile per alcune ore. \u00c8 stata pubblicata una dichiarazione ai sostenitori della condivisione di file di astenersi ad acquistare qualsiasi prodotto dell'industria dei media durante il mese di aprile e maggio."}
{"id": "2369008", "revid": "1318658", "url": "https://it.wikipedia.org/wiki?curid=2369008", "title": "TeleRatti", "text": "TeleRatti (o La notte dei Teleratti) \u00e8 stato un evento televisivo antitesi dei Telegatti, ideato dall'autore e regista Aldo Innocenti, volto a premiare i peggiori programmi e i peggiori personaggi della TV italiana. Ne furono realizzate quattro edizioni andate in onda in seconda serata su diverse emittenti: le prime due su Videomusic mentre le ultime due su Rai 3. Alla conduzione vi furono Dario Vergassola (insieme ad alcuni comici) nelle prime due edizioni, Claudio Lippi con Amanda Lear nella terza, e Claudio G. Fava con Gloria De Antoni e Oreste De Fornari nella quarta.\nRevival.\nA dieci anni di distanza l'evento viene riesumato da Davide Maggio, blogger televisivo italiano, che il quale si \u00e8 svolto a cadenza annuale per sette edizioni tra il 2007 e il 2013.\nOriginariamente tenutasi a maggio, al termine della stagione televisiva, nel 2013 si \u00e8 svolta una serata speciale tenuta a settembre a Rimini e aperta da Fiorello, che compose per l'occasione anche una sigla, parodiando quella dei Telegatti, cui il premio si ispira per antonimia.\nLe edizioni.\n2008 - Che vinca il peggiore!\nLa giuria di qualit\u00e0 \u00e8 composta da:\n2009 - Quando i Telegatti non ci sono... i TeleRatti ballano.\nLa giuria di qualit\u00e0 \u00e8 composta da:\nTeleRatti 2010 - Non c'\u00e8 limite al peggio.\nI premi dell'anno 2010 sono stati comunicati da Caterina Balivo durante la trasmissione \"Festa italiana\" su Rai 1.\nLa giuria di qualit\u00e0 \u00e8 composta da:\n2011 - E mo so' Ratti!\nLa giuria di qualit\u00e0 \u00e8 composta da:\n2012 - Gli ultimi saranno i primi!\nLa giuria di qualit\u00e0 \u00e8 composta da:"}
{"id": "2369012", "revid": "827882", "url": "https://it.wikipedia.org/wiki?curid=2369012", "title": "Faust des Nordwestens", "text": "Faust des Nordwestens \u00e8 il secondo album da solista del rapper tedesco Azad. \u00c8 stato pubblicato nel 2003, sulla etichetta \"Pelham Power Productions\"."}
{"id": "2369013", "revid": "827882", "url": "https://it.wikipedia.org/wiki?curid=2369013", "title": "Der Bozz", "text": "Der Bozz \u00e8 il terzo album da solista del rapper tedesco Azad. \u00c8 stato pubblicato nel 2004, sulla etichetta Bozz Music."}
{"id": "2369016", "revid": "155613", "url": "https://it.wikipedia.org/wiki?curid=2369016", "title": "Capraia Isola", "text": "Capraia Isola (\"Capraghja Isula\" in dialetto capraiese, \"Crav\u00e6a Isoa\" in ligure, \"Capraia Isula\" in corso) \u00e8 un comune italiano di abitanti della provincia di Livorno, corrispondente all'omonima isola dell'Arcipelago toscano.\nSi trova a da Livorno, 53\u00a0km dal promontorio di Piombino, 37\u00a0km da Gorgona e 31\u00a0km dalla Corsica. \u00c8 il comune italiano meno popolato fra quelli con sbocco al mare.\nDal 1996 fa parte del parco nazionale dell'Arcipelago Toscano.\nGeografia fisica.\nTerritorio.\nL'isola di Capraia \u00e8 situata nel Canale di Corsica (braccio di mare al confine tra Mar Ligure e Mar Tirreno), ed \u00e8 un'isola di origine vulcanica, la terza per grandezza dell'Arcipelago Toscano dopo l'Elba e il Giglio. \u00c8 infatti lunga circa 8\u00a0km (da punta Teglia a nord a punta dello Zen\u00f2bito a sud) e larga 4, per una superficie di 19,26\u00a0km\u00b2. Il perimetro \u00e8 di circa 30\u00a0km. \u00c8 l'isola dell'arcipelago pi\u00f9 lontana dalla terraferma, trovandosi pi\u00f9 vicina alla costa orientale della Corsica che alla costa toscana, rispetto alla quale sorge a ovest del Golfo di Baratti (Piombino). \u00c8 un'isola di origine vulcanica, con un cono di eruzione ancora oggi ben visibile per met\u00e0 nella tipica \"Cala Rossa\", sicuramente una delle cale pi\u00f9 particolari dell'Arcipelago.\nPresenta coste alte e rocciose con assenza di spiagge (occasionalmente, nella \"Cala della Mortola\", si forma una piccola spiaggia di sabbia) ed un piccolo bacino lacustre (denominato \"Stagnone\" o \"Laghetto\") nell'area pi\u00f9 interna montuosa, con cime lungo una catena centrale (che si avvicina fino a 1\u00a0km dalle coste) con vette di oltre 400 metri. Il rilievo maggiore \u00e8 il \"Monte Castello\" alto 447 metri, che sul versante occidentale si avvicina al mare con dirupi mentre su quello orientale scende pi\u00f9 dolcemente con piccole valli torrentizie (\"vadi\"), la pi\u00f9 importante delle quali \u00e8 il \"Vado del Porto\", lungo circa 3\u00a0km, che sfocia presso Capraia Porto. La costa \u00e8 rocciosa e spesso inaccessibile via terra per la mancanza di strade; vi si aprono grotte e insenature, con guglie di roccia dovute all'erosione dell'acqua.\nDa un punto di vista geologico la composizione dell'isola \u00e8 prevalentemente caratterizzata da colate di andesite, associate a tufo e breccia, mentre alla \"Punta dello Zen\u00f2bito\" si trovano rocce basaltiche pi\u00f9 recenti. All'estrema punta meridionale sono visibili i resti di un antico vulcano non pi\u00f9 attivo, che ha lasciato traccia nelle pareti rocciose a forma di tronco di cono, con colori variabili tra il rosso e il nero dovuti all'accumulo di lava che si \u00e8 depositata sulle scogliere (la \"Cala Rossa\").\nOrigini del nome.\nIl nome dell'isola si rifer\u00ec, sin dall'Antichit\u00e0 classica, alla presenza di capre (\"\u00e0ighes\"): \"Aigylion\" (\"\u0391\u03b9\u03b3\u03cd\u03bb\u03b9\u03bf\u03bd\") in greco antico, \"Capraria\" e \"Caprasia\" in latino, \"Capraghja\" in dialetto capraiese e \"Crav\u00e6a\" in ligure. Le capre selvatiche sono oggi estinte sull'isola.\nStoria.\nAbitata dall'et\u00e0 del bronzo, anticamente fu chiamata \"Aigylion\" dai greci e poi \"Capraria\" dai romani, deriverebbe il nome dalla presenza di capre selvatiche nell'isola, ma secondo un'altra ipotesi il toponimo deriverebbe da un tema mediterraneo \"*karpa\" con il significato di \u00abroccia\u00bb.\nUn ritrovamento avvenuto nel 2017 ha permesso di appurare la presenza, sul Monte Castello, di un probabile insediamento protostorico (II-I millennio avanti Cristo) in cui sono stati rinvenuti frammenti fittili di vasellame, rocchetti per la tessitura e un macinello in pietra verde; dallo stesso sito provengono inoltre due frammenti di ossidiana di verosimile origine neolitica. Capraia fu in seguito sicuramente base di approdo etrusca come le altre isole tirreniche nel VII secolo, divenendo poi base di pirati, quando fu occupata dai Romani verso il 238 avanti Cristo che ne fecero una base navale per combattere la pirateria cartaginese e quella ligure e successivamente punto di riferimento per le rotte dell'alto Tirreno. Vestigia della presenza di una vasta villa romana sono state trovate negli scavi attorno alla chiesa dell'Assunta, con il reperimento di un busto marmoreo di una Venere, un basamento di una colonna, presumibilmente di un tempio e un frammento di un sarcofago di marmo. Sono state reperite anche due sistemi di vasche di \"cocciopesto\" per la lavorazione del pesce. Mentre sul fianco orientale della suddetta chiesa sono state rinvenute diverse sepolture a partire dall'et\u00e0 imperiale fino all'et\u00e0 moderna. In particolare una sepoltura, databile al V secolo \u00e8 stata trovata con un corredo composto da armi che permettono di identificare il defunto come un militare, franco o alemanno, di alto grado dell'esercito imperiale.\nNel IV secolo vi ebbe sede un asilo per cristiani anacoreti che vi si rifugiarono durante le persecuzioni dei cristiani. Successivamente una comunit\u00e0 cristiana di monaci cenobiti detti \"Zenobiti\" vi dimor\u00f2 dissodando la zona pi\u00f9 fertile del Piano ed introducendovi la cultura di vitigni di origine africana, essi attorno al V secolo assieme all'abate eremita Eudossio eressero il monastero di Santo Stefano. Seguivano la regola cenobitica di Pacomio. La prima testimonianza sulla presenza di monaci nelle isole dell'Arcipelago Toscano riguarda i monaci della Capraia dei quali parla Paolo Orosio quando racconta le vicende di Gildone e Mascezel nel 398 in \"Historiarum adversus paganos libri septem\". Un ulteriore presenza monastica \u00e8 testimoniata nel 416 da Rutilio Namaziano nel \"De reditu suo\".\nNel 594 papa Gregorio Magno chiese a Venanzio, vescovo di Luni, di inviare l'ex presbitero Saturnino (o Saturo) in Gorgona e Capraia per prendersi cura dei due monasteri.\nUn'ultima testimonianza sulla presenza di monaci a Capraia ci viene dalla \"Passio\" dell'abate sant\u2019Aigulfo di Lerins, verso il 675 due monaci di Lerins, Arcadio e Colombo, non potendo tollerare la severit\u00e0 dell'abate, insorsero contro di lui e, con l\u2019aiuto di alcuni soldati forniti loro dal vescovo di Uz\u00e8s, lo catturarono insieme ad alcuni monaci fedeli. I prigionieri furono caricati su una nave e fu loro tagliata la lingua e strappati gli occhi. La nave li condusse a Capraia dove furono accolti dai numerosi monaci dell'isola. Qui Aigulfo e i suoi compagni furono poi uccisi e i loro corpi vennero trasportati a Lerins dal successore di Aigulfo.\nIl IX secolo \u00e8 stato teatro delle sanguinose razzie dei pirati saraceni: in questo periodo l'isola fu abbandonata dai suoi abitanti e rimase deserta per circa due secoli trasformandosi in base di partenza e strategico punto di appoggio per i pirati musulmani.\nNel 962 l'imperatore Ottone I la concesse in feudo a Pisa, che ne tent\u00f2 la colonizzazione con genti pisane e corse. Nel 1055 fu di nuovo conquistata dai pirati saraceni, ma poi fu dominata nuovamente dai Pisani e pass\u00f2 definitivamente sotto l'orbita di Genova dopo la battaglia della Meloria, che vi pose la signoria del patrizio Jacopo de Mari (1430). \nSotto la signoria pisana la Pieve di Santo Stefano a Il Piano, risalente al XII secolo, \u00e8 ricordata negli elenchi delle decime del 1298 col pagamento di 5 libbre d'argento e 5 soldi, ma gi\u00e0 nel 1303 tale tassa \u00e8 ridotta della met\u00e0 a dimostrazione della repentina decadenza della sua popolazione. La chiesa gi\u00e0 degradata, fu abbandonata e croll\u00f2 definitivamente nella seconda met\u00e0 del '600. Nel 1970 fu in gran parte ricostruita.\nDal 1540, dopo le distruzioni perpetrate dal corsaro ottomano Dragut, viene costruita dai genovesi la fortezza di San Giorgio e le tre torri di avvistamento: Torre del Porto (1516), Torre dello Zenobito (1545) e pi\u00f9 tardi la Torre delle Barbici (1699) per controllare la pirateria.\nAcquistata dalla Repubblica di Genova nel 1562, fu legata amministrativamente alla Corsica e nel 1767 fu occupata dalle truppe corse di Pasquale Paoli. Rimase un possedimento genovese anche in seguito alla concessione, nel 1768, dell'isola maggiore alla Francia con il Trattato di Versailles. Fu brevemente ceduta alla Francia (1783) che nel 1787 la restitu\u00ec a Genova. Dal 1805 torn\u00f2 sotto il governo francese e fu coinvolta nelle guerre napoleoniche contro gli Inglesi. Dopo l'annessione dell'ex Repubblica di Genova al Regno di Sardegna col Congresso di Vienna del 1814 nel 1837 vi fu istituito il porto franco e una manifattura di tabacchi nel tentativo di alleviare le condizioni economiche della popolazione locale.\nA seguito di un'estesa frana, nel 1854 sprofond\u00f2 una parte dell'abitato. Nel 1862 fu abolito il porto franco e la manifattura di tabacchi e l'11 giugno 1864 vennero portate a domicilio coatto 660 persone.\nCon la proclamazione del Regno d'Italia, fece parte della provincia di Genova fino al 15 novembre 1925, quando con il Regio Decreto n. 2111, pass\u00f2 alla provincia di Livorno; per la Chiesa cattolica rimase parte dell'arcidiocesi di Genova fino al 1\u00ba gennaio 1977.\nDal 1873 al 1986 \u00e8 stata sede di una colonia penale (Colonia Penale Agricola di Capraia) che provoc\u00f2 una massiccia emigrazione della popolazione autoctona, con il quasi definitivo dissolvimento dell'originario tessuto culturale dell'isola.\nNel 1925 passa dalla provincia di Genova a quella di Livorno.\nMonumenti e luoghi d'interesse.\nAree naturali.\nLo Stagnone della Capraia \u00e8 un laghetto di origine incerta lungo la cresta del Monte Castello, all'altitudine di 321 metri (6\u00a0km dal centro abitato); la sua estensione \u00e8 variabile a seconda della stagione e in primavera vi fiorisce una vegetazione acquatica, tra cui i ranuncoli.\nParco nazionale dell'Arcipelago Toscano.\nIl Parco nazionale dell'Arcipelago Toscano nasce grazie ad un decreto del Ministro dell'Ambiente Giorgio Ruffolo e la prima isola a farne parte \u00e8 Capraia. Questa istituzione nasce con l'obiettivo di preservare la flora e la fauna locale, proteggendola dalle attivit\u00e0 umane, particolarmente intense nel periodo estivo.\nCapraia \u00e8 inserita per due terzi all'interno del Parco Nazionale dell'Arcipelago Toscano; il terzo rimanente corrisponde alle aree del porto e del paese sino alle strutture dell'ex colonia penale.\nDi conseguenza il territorio isolano \u00e8 tutelato a terra per il 77% mentre le acque che circondano l'isola sono interessate dall\u2019area marittima protetta, suddivisa in varie aree con varie regolamentazioni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Capraia Isola \u00e8 per circa il 90,91% di cittadinanza italiana. La popolazione straniera residente ammontava a persone, il 9,09% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nUn aspetto interessante della cultura isolana \u00e8 rappresentato dal peculiare idioma che si parl\u00f2 a Capraia fino a tempi recenti: affine al c\u00f2rso pi\u00f9 che al toscano continentale, sub\u00ec per secoli l'influenza del ligure, arricchendosi di una quantit\u00e0 di prestiti lessicali e di componenti morfologiche di tale origine. Il dialetto capraiese si estinse nel corso del XX secolo in seguito al rinnovo della popolazione dell'isola: quella di ceppo locale venne infatti progressivamente sostituita da immigrati, in gran parte familiari dei dipendenti della colonia penale, che finirono per diventare la maggioranza senza assimilare le consuetudini linguistiche dei vecchi abitanti.\nEconomia.\nAttualmente Capraia ha una vocazione prettamente turistica, soprattutto estiva, con una particolare attenzione per l'ambiente. Non \u00e8 un'isola che predilige un turismo di massa, ha una ricettivit\u00e0 abbastanza ridotta ed una stagionalit\u00e0 che va dalla primavera all'autunno.\nLa stagione turistica si apre a primavera con il \"Festival del Camminare\" (Walking Festival) e si conclude ai primi di novembre con la tradizionale \"Sagra del Totano\" di Capraia.\nTra le produzioni agricole spicca quella del Capraia aleatico che ha avuto il riconoscimento dell'IGP.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2369020", "revid": "1086846", "url": "https://it.wikipedia.org/wiki?curid=2369020", "title": "Varese Calcio 1974-1975", "text": "Questa voce raccoglie le informazioni riguardanti il Varese Calcio nelle competizioni ufficiali della stagione 1974-1975.\nStagione.\nNella stagione 1974-1975 il Varese disputa il campionato di Serie A, ottiene 17 punti e l'ultimo posto in classifica retrocedendo in Serie B, con il L.R. Vicenza a 21 punti e la Ternana penultima a 19 punti. Lo scudetto \u00e8 stato vinto dalla Juventus con 43 punti davanti al Napoli con 41 punti.\nIl Varese appena promosso dal campionato cadetto, chiude la stagione al sedicesimo e ultimo posto in classifica, con 17 punti (7 dei quali nel girone di ritorno), frutto di tre vittorie (tutte in casa), 11 pareggi e 16 sconfitte, 19 gol fatti (5 dei quali in trasferta) e 42 subiti (almeno uno per ogni trasferta). Con 6 reti realizzate il miglior marcatore varesino stagionale \u00e8 stato Giacomo Libera di cui 2 in campionato e 4 in Coppa Italia, in campionato il miglior marcatore \u00e8 stato Giannantonio Sperotto con 5 centri.\nIn Coppa Italia la squadra ha ottenuto due vittorie e un pareggio nelle quattro gare del Girone 3 eliminatorio, ma non \u00e8 bastato per superare il turno.\nOrganigramma societario.\nArea direttiva\nArea tecnica\nArea sanitaria"}
{"id": "2369021", "revid": "767487", "url": "https://it.wikipedia.org/wiki?curid=2369021", "title": "La regina Kelly", "text": "La regina Kelly (\"Queen Kelly\") \u00e8 un film del 1928 diretto da Erich von Stroheim.\nTrama.\nProssimo alle nozze con Regina V, il principe Wolfram incontra, durante un'esercitazione in campagna con il suo squadrone, l'orfanella Patricia Kelly. L'incidente che scatena il desiderio di Wolfram nei confronti della ragazza \u00e8 quasi incredibile, ridicolo, vergognosamente bizzarro nella circostanza in cui accade: in mezzo al gruppo delle altre orfanelle sorvegliate dalle suore, Patricia perde le sue mutandine senza rendersene conto. Stupore e imbarazzo lasciano subito il posto all'ilarit\u00e0 della giovane e a quella del principe, il quale ormai ha gi\u00e0 fatto \u201csua\u201d la ragazza. Non gli resta che prelevarla dal convento e portarla a palazzo per farne la \u201cregina Kelly\u201d.\nMa la sovrana, gelosa e possessiva fino al delirio, li scopre e dopo aver cacciato a frustate Patricia fa rinchiudere Wolfram in cella. Il giorno seguente la regina rende la libert\u00e0 al principe e in una lettera che gli ha scritto sembrerebbe voler lasciare totalmente alla sua volont\u00e0 la decisione riguardo al matrimonio. Ma non \u00e8 che una beffa: durante la notte Patricia si \u00e8 annegata nel fiume e dunque il principe non ha pi\u00f9 altre scuse per sottrarsi al volere dispotico della sovrana. Nell'ultima scena lo si vede inginocchiato accanto al corpo di Patricia mentre estrae la sciabola.\nProduzione.\nIl film fu prodotto dalla Gloria Swanson Pictures.\nDistribuzione.\nIl film ebbe una distribuzione molto travagliata. La scoperta del cinema sonoro spinse i produttori (Gloria Swanson e Joe Kennedy) a interrompere la lavorazione del film e a distribuirlo solo in Europa nella versione con il tragico finale del doppio suicidio. Nelle intenzioni di von Stroheim, ricostruibili tramite la sceneggiatura originale e da alcune foto di scena, Patricia veniva salvata dall'annegamento, raggiungeva in Africa una vecchia zia, sposava un uomo turpe e ripugnante e diventava direttrice di un bordello, fino a quando Wolfram non la raggiungeva per riportarla in Europa e farla salire finalmente sul trono come \u201cRegina Kelly\u201d. La versione distribuita all'epoca, secondo le affermazioni dello stesso regista, non costituiva che un terzo del progetto originale ed era quindi una sorta di prologo ad una vicenda molto pi\u00f9 ampia e complessa."}
{"id": "2369022", "revid": "23941831", "url": "https://it.wikipedia.org/wiki?curid=2369022", "title": "La Regina Kelly", "text": ""}
{"id": "2369023", "revid": "2039709", "url": "https://it.wikipedia.org/wiki?curid=2369023", "title": "Parodia", "text": "La parodia - dal greco \u03c0\u03b1\u03c1\u1ff3\u03b4\u03af\u03b1 \"par\u00e0\" (\u03c0\u03b1\u03c1\u03b1, simile) e \"od\u00e8\" (\u1fa0\u03b4\u03ae, canto) - \u00e8 l'imitazione di uno stile letterario, musicale o artistico destinata a essere riconosciuta come tale o anche l'imitazione caricaturale di un quantomeno noto personaggio esistente o fittizio.\nIn un'accezione pi\u00f9 comune tale rielaborazione avviene in chiave comica o pi\u00f9 spesso farsesca.\nSi pu\u00f2 distinguere la parodia di opere specifiche, di autori e di generi letterari.\nUno degli esempi pi\u00f9 antichi \u00e8 la \"Batracomiomachia\" (\"La battaglia dei topi e delle rane\"), parodia del poema epico.\nNegli ambienti goliardici, dal medioevo ai giorni nostri, \u00e8 comune la parodia \"dotta\", si pensi ai poemetti burleschi novecenteschi \"Ifigonia\" (che rimanda all\"Ifigenia\" di Euripide) e \"Il processo di Sculacciabuchi\" (imitazione scurrile di un procedimento penale). Un esempio contemporaneo di questa parodia dotta \u00e8 il personaggio di P. D. Q. Bach, creato da Peter Schickele.\nTra le parodie musicali, una delle pi\u00f9 famose \u00e8 il Divertimento musicale K.522 di Wolfgang Amadeus Mozart, noto come \"Ein musikalischer Spa\u00df\".\nParodia ed elementi parodistici.\nLa parodia ripropone elementi del modello testuale che riutilizza, stravolgendoli oppure portandoli all'assurdo. In questo senso pu\u00f2 essere simile alla satira, che per\u00f2 preferisce dei bersagli sociali e non testuali. Secondo il pensatore russo Michail M. Bachtin la parodia \u00e8 un procedimento letterario attraverso il quale avviene \"lo scoronamento dell'eroe\". Esso non \u00e8, per questo, un sottogenere, al contrario, presuppone la perfetta conoscenza dell'opera da \"scoronare\" da parte dell'autore e anche del lettore, per essere veramente efficace.\nIn molti esempi di parodia farsesca, il gioco \u00e8 scoperto: opere letterarie o film famosi vengono riproposti in forma stravolta sin dal titolo.\nNelle parodie moderne e contemporanee vengono presi di mira \"miti\" o personaggi famosi della letteratura (Sherlock Holmes, James Bond, ecc.) e quindi in un certo senso la parodia conferma la fama dell'originale.\nPer questo, spesso la parodia \u00e8 considerata un \"genere derivato\" o \"sottogenere\".\nTuttavia, elementi parodistici possono essere presenti in opere di respiro pi\u00f9 vasto: il \"Don Chisciotte\" si presenta inizialmente come parodia dei romanzi cavallereschi ma va ben oltre.\n\"I viaggi di Gulliver\", opera di satira, presentano nel viaggio a Laputa parodie delle scienze dell'epoca; \"Alice nel Paese delle Meraviglie\", di Lewis Carroll, contiene anche parodie di poesie pedagogiche del periodo vittoriano.\nQuindi, elementi parodistici possono venire utilizzati in opere che non sono strettamente parodie. In alcune produzioni artistiche contemporanee (si parla di post-moderno) spesso si riutilizzano e si riassemblano elementi di lavori preesistenti, noti alla sensibilit\u00e0 del pubblico, in modo affine alla parodia, anche senza elementi di satira. \nGeneri parodistici.\nLetteratura.\nSecondo eminenti studiosi della comunicazione (primo tra tutti, Umberto Eco) le parodie letterarie sono non soltanto divertimento intellettuale, ma esercizio di esplorazione e forma di conoscenza. Una precisa illustrazione della \"poetica del pastiche\" si pu\u00f2 trovare nell\"Elogio di Franti\", dove si parla del Riso come di una estrema prova del nove di fronte alla quale quello che merita di resistere resiste, e ci\u00f2 che era caduco cade. Parodiare, per Eco, \u00e8 un modo per pulire le candele e il carburatore della macchina culturale, e anche una testimonianza d'affetto e di fiducia, giustiziera, veleno e medicina a un tempo, forse un serio e responsabile dovere intellettuale.\nNella storia della cultura, sono numerose le opere letterarie classificabili come parodie. Gi\u00e0 il \"Satyricon\" di Petronio pu\u00f2 essere considerato imitazione in chiave comica del tipico romanzo greco ellenistico, pur configurandosi come un lavoro ben pi\u00f9 complesso di una semplice parodia.\nSempre in epoca classica troviamo la gi\u00e0 citata \"Batracomiomachia\".\nAutori di parodie pi\u00f9 sono per esempio (in ordine cronologico):\nTra gli autori contemporanei che tra le loro opere hanno prodotto anche parodie, sono senz'altro da citare:\nIl fatto stesso che a cimentarsi nella parodia siano stati, negli anni, letterati di prima grandezza, mette in luce la difficolt\u00e0, il rischio e l'importanza dello scrivere \"alla maniera di\".\nDi fatto, in letteratura la parodia non \u00e8 stata quasi mai solo strumento di humour. Spesso, al contrario, si \u00e8 rivelata anche occasione di analisi, perch\u00e9 attraverso l'imitazione irrispettosa il testo originale svela pi\u00f9 facilmente i propri automatismi, le sue rughe, i suoi manierismi. Esaminando le tecniche e gli approcci utilizzati nelle parodie, Almansi e Fink affermano che esistono diversi modi di organizzare un falso letterario: c'\u00e8 il \u201cfalso perverso\u201d che gronda malizia, il \u201cfalso consacrante\u201d in cui l'ammirazione si fa atto dissacrante pur affermando i diritti di uno stile ormai diventato modello e codice, il \u201cfalso innocente\u201d in cui l'autore mostra la propria debolezza di manierista maldestro, il \u201cfalso sperimentale\u201d, dove pi\u00f9 che imitare qualcuno si imita il movimento stesso della letteratura, e si intravedono terre incognite dello stile. Il tutto in un vortice di odi e di amori, in un gioco di specchi cos\u00ec complesso e avvolgente da domandarsi se tutta la storia della letteratura non sia in effetti un falso continuo che si esercita sulla letteratura precedente.\nAltri esempi di parodie letterarie possono essere trovate su siti che offrono la versione digitale dei classici della letteratura e consigli su come operare sostituzioni comicamente efficaci con l'aiuto di un qualsiasi programma di gestione elettronica di un testo.\nCinema.\nIl regista Mel Brooks ha prodotto vari film parodistici:\nI film di Gianni e Pinotto sono spesso parodie del genere horror.\nEsistono vere e proprie saghe parodistiche, come\nIn Italia, attori coinvolti in parodie sono stati tra gli altri. Tot\u00f2, Ugo Tognazzi, Raimondo Vianello, Walter Chiari, Franco Franchi e Ciccio Ingrassia. Tra i titoli compaiono\nAnche Ezio Greggio ha prodotto un film parodico:\nEsistono anche casi di parodia anche all'interno dei film di animazione, come nel caso de \"Il re Leone 3 - Hakuna Matata\", terzo film de la saga de Il re leone. Il film, infatti, \u00e8 una riproposizione degli avvenimenti del primo film, dal punto di vista comico e dissacrante di Timon e Pumbaa (personaggi comici apparsi anche nei film precedenti, ma solo come personaggi secondari, mentre qui invece sono i protagonisti veri e propri), e rivelando dettagli sconosciuti al pubblico prima d'ora. Questo film, inoltre, \u00e8 un raro caso di autoparodia, in quanto \u00e8 stato realizzato con gli stessi autori e con lo stesso cast del film originale.\nTalvolta la parodia si limita al titolo, come nel caso di numerosi film pornografici: \u00e8 il caso, ad esempio, di \"L'albero delle zoccole\" (parodia de \"L'albero degli zoccoli\" di Ermanno Olmi), \"Al\u00ec Bab\u00e0 e i 40 guardoni\" (parodia della celebre novella delle \"Mille e una notte\"), \"Il cielo sopra il pompino\" (film \"Il cielo sopra Berlino\"), \"Io speriamo che me la chiavo\" (libro e film \"Io speriamo che me la cavo\"), \"Eiaculazione da Tiffany\" (libro e film \"Colazione da Tiffany\"), \"L'importanza di chiavarsi Ernesto\" (commedia \"L'importanza di chiamarsi Ernesto\"), \"Profondo rotto\" (film \"Profondo rosso\"), \"Presunto impotente\" (libro e film \"Presunto innocente\") e molti altri.\nAlla fine degli anni ottanta \u00e8 nata una nuova forma di parodia, quella del ridoppiaggio dei film e delle serie televisive.\nFilm ridoppiati.\nEsistono anche film ridoppiati in cui vengono registrati nuovi dialoghi con intenti farseschi, modificando la trama e i nomi di un film, questi ultimi spesso con vocaboli assonanti a quelli originali ma dotati di significato comico, come ad esempio: \"Lo svarione degli Anelli\", parodia del \"Signore degli Anelli\"; \"Star Whores\", parodia di \"Star Wars\"; \"Puttanic\", parodia di \"Titanic\", \"Harry Fotter\", parodia di \"Harry Potter\", ecc.\nMusica.\nIl termine parodia ha un significato profondamente differente qualora ci si riferisca alla musica \"colta\" o alla musica pop.\nNel primo caso, \"Parodia\" indica la trascrizione di un brano musicale con la sostituzione dell'orchestrazione e/o del testo cantato. Celebre parodia \u00e8 il Salmo 51 BWV 1083 di Johann Sebastian Bach, che riutilizza la musica dello Stabat Mater di Pergolesi. In questo genere di \"parodia\", non vi \u00e8 alcun intento satirico, anzi, si tratta, in genere, di testimonianze di sincera ammirazione fra autori.\nNel campo della musica \"pop\" o \"rock\", invece vi sono gruppi che non nascondono il loro intento satirico, spesso partendo dal nome stesso della band. Cantano canzoni celebri, remixate o cantate con un testo diverso talvolta solo a fine goliardico.\nArtisti musicali celebri.\nUna forma parodistica consiste nel riproporre, con testi alterati e finalit\u00e0 satiriche, successi di artisti famosi. Alcuni esempi di questo genere sono:\nUna nota a parte merita il Quartetto Cetra, gruppo vocale italiano attivo dagli anni '40 fino al 1990, che con le sue parodie musicali di opere letterarie, cinematografiche e liriche, cre\u00f2 un vero e proprio genere televisivo peculiare della RAI, che poi tutta la TV italiana cerc\u00f2 di riprendere. I titoli \"rivisitati\" dai quattro meritarono addirittura un ciclo RAI denominato \"Biblioteca di Studio Uno\", dove le esilaranti rivisitazioni, fino ad allora concentrate in pochi minuti, meritarono un'ora a puntata. Il loro marchio di fabbrica era sottolineare i momenti pi\u00f9 drammatici della trama reinterpretandoli attraverso \"canzonette\" italiane e straniere (con il testo cambiato a seconda dell'esigenza) che sortivano un effetto straniante.\nUn'altra forma di parodia, forse pi\u00f9 raffinata, consiste nel riarrangiare in un determinato stile i brani celebri che si eseguono. In questo caso non sempre l'intento \u00e8 satirico (talvolta si tratta di genuine manifestazioni di ammirazione per l'artista in questione), e quando l'effetto satirico \u00e8 ricercato, esso si concretizza nel senso di spiazzamento che produce l'ascolto di un brano celebre in un contesto musicale totalmente differente.\nVideogiochi.\nEsistono anche videogiochi creati con il preciso intento di parodiare altre opere videoludiche, film o telefilm.\nTra questi si annoverano:\nLa parodia nelle diverse epoche storiche.\nLa parodia \u00e8 sempre esistita anche se non tutte le epoche storiche l'hanno conosciuta con lo stesso nome e con la stessa intensit\u00e0.\nNel XX secolo e ora nel XXI secolo essa ha assunto funzioni diverse che nel passato.\nLa parodia nelle culture popolari.\nSecondo il critico russo Michail Bachtin e gli studi di folklore in et\u00e0 precapitalistica che a lui si sono ispirati nel XX secolo, la parodia \u00e8 un fenomeno ben presente in tutte le manifestazioni e le feste di tipo carnevalesco; anzi, i rovesciamenti dell'autorit\u00e0 tipici del carnevale sarebbero all'origine di tutta la pi\u00f9 importante letteratura parodistica e comica medievale, rinascimentale e moderna.\nA livello dialettale, in Italia, va ricordata la zirudella del dialetto bolognese, particolare componimento umoristico.\nParodia e diritto d'autore.\nLa direttiva 2001/29/CE del Parlamento europeo, (GU n. L 167 del 22/06/2001), estratto dall'articolo 5, enuncia:\nin particolare al paragrafo 3 lettera K\nQuesta legge liberalizza la riproduzione, la distribuzione e il diritto di comunicazione al pubblico di un'opera parodiata senza scopo di lucro e senza dover sottostare ai diritti d'autore gi\u00e0 esistenti.\nIn realt\u00e0 il tema \u00e8 molto pi\u00f9 complicato, ci sono diverse altre leggi e articoli volti a tutelare l'autore di un'opera creativa ma anche il libero pensiero altrui, ci sono alcune eccezioni e casi limite. Ci sono diverse scuole di pensiero.\nIn Italia.\nLarticolo 21 della Costituzione Italiana afferma che\n\u00c8 dunque assicurato il diritto di satira e la libert\u00e0 di creare parodie e di esprimersi. Ovviamente questo diritto di esprimere il proprio pensiero trova un limite nel rispetto dei diritti altrui (diritto d'autore per esempio). Il Codice Penale, infatti, punisce l'offesa, la calunnia e nei casi pi\u00f9 gravi (pornografia, diffamazione e istigazione a delinquere) \u00e8 previsto il sequestro sotto il controllo della magistratura.\nDalla legge 22 aprile 1941, n. 633 (G. U. n. 166 del 16 luglio 1941), si pu\u00f2 citare l'articolo 70 che concede la libert\u00e0 di riassumere, citare, riprodurre brani o parti di opere e la loro comunicazione al pubblico, anche qui entro alcuni limiti:\nSempre dalla legge citata, l'articolo 3 dichiara:\nNel campo della parodia questa legge risulta particolarmente importante in quanto indica, che un'opera creata, unendo altre opere o parti di esse, \u00e8 da considerarsi autonoma qualora fosse il risultato di una scelta artistica e protetta senza pregiudizio su altri diritti d'autore gi\u00e0 esistenti.\nDal testo \"Il figlio di Iorio\" di Eduardo Scarpetta (parodia di La figlia di Iorio, di Gabriele D'Annunzio) scatur\u00ec il primo processo italiano inerente al diritto d'autore e pu\u00f2 essere preso come esempio."}
{"id": "2369024", "revid": "123316741", "url": "https://it.wikipedia.org/wiki?curid=2369024", "title": "Carlo Dossi", "text": "Tra i pi\u00f9 importanti esponenti della scapigliatura milanese, fu particolarmente legato ad altri scrittori del genere come Giuseppe Rovani, Emilio Praga e Luigi Conconi ed \u00e8 ancora oggi apprezzato per la schiettezza dei suoi scritti, il linguaggio ricercato ma comprensibile a tutti, le sperimentazioni linguistiche dialettali milanesi e la spiccata ironia con la quale mosse critica al suo tempo e alla sua societ\u00e0, sia in ambito politico che sociale.\nBiografia.\nI primi anni e le prime esperienze letterarie.\nAlberto Carlo Felice Pisani Dossi nacque nel 1849 a Zenevredo, un piccolo paese in provincia di Pavia dove i Pisani-Dossi possedevano delle propriet\u00e0 da diverse generazioni. Suo padre Giuseppe Maria Gelasio, appartenente all'aristocrazia locale, era laureato in ingegneria ed era figlio del rivoluzionario e militare Carlo Dossi, mentre sua madre Ida Quinterio apparteneva invece alla nobilt\u00e0 lodigiana. Egli stesso, nelle proprie opere, vanter\u00e0 pi\u00f9 volte la sua discendenza da Cesare Beccaria tramite la trisavola paterna, Maria Lucia Gaetana Beccaria, lontana parente dell'autore dell'opera \"Dei delitti e delle pene\". La parentela coi Beccaria lo rendeva inoltre lontano cugino del celebre scrittore Alessandro Manzoni. Inizi\u00f2 a scrivere all'et\u00e0 di sette anni come lui stesso ebbe a dichiarare anni dopo nelle sue \"Note azzurre\".\nAbbandon\u00f2 Zenevredo per trasferirsi a Milano, in un'abitazione ancora oggi presente in Via Brera, per iscriversi alla scuola media e poi al Liceo Ginnasio Giuseppe Parini, passando in seguito all'Istituto privato Sant'Ambrogio. In seguito si trasfer\u00ec all'Universit\u00e0 di Pavia dove frequent\u00f2 la Facolt\u00e0 di Giurisprudenza. Tornato a Milano, partecip\u00f2 ancora giovanissimo al movimento della Scapigliatura, scrivendo articoli sui periodici locali e pubblicando con Luigi Perelli la rivista \"Palestra Letteraria, Artistica e Scientifica\" (1867), a cui collaborarono scrittori come Francesco Domenico Guerrazzi, Niccol\u00f2 Tommaseo, Aleardo Aleardi, Giuseppe Rovani e perfino Giosu\u00e8 Carducci. Tra il 1868 e il 1870 frequent\u00f2 anche gli ambienti artistici della scapigliatura milanese: lo scultore Giuseppe Grandi, i pittori Luigi Conconi, Daniele Ranzoni e soprattutto Tranquillo Cremona, che dipinse per lui un ritratto oggi conservato nella villa di Corbetta.\nGli anni della carriera diplomatica.\nLegato il suo nome a quello di Francesco Crispi di cui fu anche segretario particolare, divenne ben presto \u00abCiambellano del cifrario\u00bb al Ministero degli Esteri nel 1870, occupandosi di tematiche di rilievo per l'epoca come il problema dell'emigrazione e i tentativi di riconciliazione tra stato e chiesa (collaborando per questo con Luigi Tosti). Si trasfer\u00ec quindi a Roma nel 1872 dove fece amicizia tra l'altro con Edmondo Mayor des Planches e Luigi Bodio. Nel 1873 divenne plenipotenziario in Eritrea (colonia italiana a cui sembra abbia dato il nome sostituendolo al precedente di \"Nuova Etiopia\"). Nel 1878, a Roma, collabor\u00f2 con il Perelli al quotidiano crispino \"La Riforma\". Nel 1891, alla prima caduta di Crispi, fu inviato a Bogot\u00e0, in Colombia, come console generale e ministro plenipotenziario, partecipando attivamente ai preparativi locali per le celebrazioni del IV centenario della scoperta dell'America.\nPoco prima di partire, il 14 gennaio 1892, spos\u00f2 a Roma la facoltosa ereditiera corbettese Carlotta Borsani (MIlano 15 aprile 1866- 1947), nipote del Vicepresidente della Camera dei Deputati, Giuseppe Mussi; il matrimonio venne celebrato dal cardinale e amico Gustav Adolf von Hohenlohe-Schillingsf\u00fcrst con testimoni Francesco Crispi e il deputato Pietro Antonelli. La coppia ebbe in tutto tre figli: Franco Alvise Giuseppe Tomaso Fabio (10 dicembre 1894 - 1968), Elena (Milano 28 aprile 1897, sposa il cav. maggiore Giuseppe Massari) e Bianca (Bogot\u00e0 3 novembre 1892 - 1975, moglie dell'avv. Eudo Benini di Como). Durante il secondo e ultimo ministero Crispi (1893-1896) venne confermato capo di gabinetto del Ministero degli Esteri italiano.\nNel corso della sua carriera intrattenne rapporti di stretta amicizia con personalit\u00e0 di spicco della sua epoca che spesso ospitava nella sua villa di Corbetta o a Como: tra questi ricordiamo il cardinale von Hohenlohe-Schillingsf\u00fcrst, il diplomatico Edmondo Mayor des Planches, l'economista Luigi Bodio, i politici Cesare Correnti e Carlo Cattaneo, scrittori del calibro di Giuseppe Rovani, Cletto Arrighi e Gian Pietro Lucini, artisti come Tranquillo Cremona, Giuseppe Grandi e Daniele Ranzoni, gli scienziati Paolo Gorini, Cesare Lombroso, l'archeologo Giacomo Boni.\nL'archeologia.\nDopo la sconfitta di Crispi alle elezioni del 1895, Dossi venne destinato ad Atene col rango di ambasciatore, capitale dove ricever\u00e0 tra gli altri la visita di Gabriele D'Annunzio e di Edoardo Scarfoglio. Alla fine di aprile del 1896 torn\u00f2 in Italia e i suoi viaggi verso la Grecia diminuirono progressivamente seguendo la parabola politica di Crispi.\nQuasi simultaneamente inizi\u00f2 ad interessarsi attivamente all'abitazione che la moglie aveva ricevuto in eredit\u00e0 dallo zio a Corbetta di cui si prodig\u00f2 per i restauri. Nel 1901 si stabil\u00ec definitivamente nella casa di Corbetta, dove dedic\u00f2 ogni suo sforzo alla sua passione per l'archeologia, creando il Museo Pisani Dossi in cui custod\u00ec i reperti raccolti in Colombia, in Grecia e a Roma, oltre a materiale precolombiano e ad oggetti trovati in scavi eseguiti nelle zone di Corbetta (in particolare sotto la Chiesa prepositurale di San Vittore Martire ed in localit\u00e0 Soriano e Isola Bellaria), Albairate (localit\u00e0 Scamozzina e Faustina), Santo Stefano Ticino, Sedriano, Cisliano e lungo le sponde del Ticino. Collabor\u00f2 con il \"Bollettino della Societ\u00e0 Pavese di Storia Patria\" dove pubblic\u00f2 i risultati delle sue scoperte. La collezione di tutti i reperti raccolti dal Dossi (circa 30.000 pezzi in tutto), comprendente pezzi di ceramica greca, romana e precolombiana, di fabbrica aretina, norditalica o transalpina venne raccolta nella sua abitazione, dopo la sua morte, il figlio Franco ne don\u00f2 una parte alle Civiche Raccolte Archeologiche del Castello Sforzesco di Milano.\nGli ultimi anni.\nNel 1897 inizi\u00f2 il grandioso progetto per la costruzione di una propria abitazione di campagna presso Cardina (Como) in localit\u00e0 Monte Olimpino: la struttura, dal carattere imponente, nell'ottica del Dossi doveva essere un vero e proprio eremo dove ritirarsi per trascorrere momenti di tranquillit\u00e0 lontano da tutto e da tutti, venne costruita uno sperone di roccia con una magnifica vista sul lago e ancora oggi il nome de \"Il Dosso\" in suo onore. Il progetto venne realizzato dell'architetto Luigi Conconi con la collaborazione dell'architetto Perrone e il complesso venne completato solo nel 1907. Agli inizi del Novecento sub\u00ec l'asportazione di un occhio che egli stesso descrisse come un fedele amico che lo aveva servito per cinquant'anni e che ripose insieme ai reperti archeologici per cui la sua vista si era consumata all'interno del suo museo personale.\nCarlo Dossi mor\u00ec di ictus cerebrale proprio in questa villa il 17 novembre 1910. La salma venne trasferita a Corbetta il 19 novembre successivo ed esposta nella camera ardente allestita presso la sua residenza. Attualmente, la salma riposa nella cappella di famiglia da lui fatta costruire dall'architetto Perrone nel cimitero di Corbetta.\n\u00c8 stato inserito nella lista dei 150 pi\u00f9 illustri funzionari dello Stato.\nOpera letteraria.\nLe sue opere principali, che sfuggono alle classificazioni letterarie convenzionali, furono scritte in un arco di tempo relativamente breve, tra il 1868 e il 1887. \"L'altrieri. Nero su bianco\" (1868) e \"Vita di Alberto Pisani\" (1870) partono dal dato autobiografico per sconvolgerlo con innesti romanzeschi e meta-letterari. \"La colonia felice\" (1874) \u00e8 un esempio di romanzo utopista-allegorico nello stile dell'epoca; riscosse grande successo editoriale, accendendo un dibattito pubblico sulla carcerazione, anche se Dossi in seguito sconfess\u00f2 le idee filantropiche esposte nella storia. \"Ritratti umani, dal calamajo di un m\u00e8dico\" (1874), \"Ritratti umani. Campionario\" (1885) e soprattutto \"La desinenza in A\" (1878-1884) descrivono invece con umorismo e la consueta inventiva formale la societ\u00e0 aristocratica dell'et\u00e0 umbertina.\nAltrettanto interessante \u00e8 il diario privato, pubblicato postumo con il titolo \"Note azzurre\" (in edizione incompleta nel 1912 e integrale nel 1964, a cura di Dante Isella). Tra le opere minori vanno citate la commedia dialettale \"Ona famiglia de cialapponi\" (1873), scritta in collaborazione con Luigi Perelli, la raccolta di saggi sull'arte \"Fricassea critica d'arte, storia e letteratura\" (1906) e il saggio letterario incompiuto \"Rovaniana\" (postumo, 1944), dedicato all'amico e ispiratore Giuseppe Rovani.\nSia la produzione letteraria sia quella saggistica sono segnate dal gusto dell'autore per il pastiche linguistico e dall'uso deformante delle descrizioni grottesche. I romanzi hanno spesso una struttura narrativa non convenzionale, con frequenti divagazioni, citazioni e ripetizioni, alla maniera degli autori pi\u00f9 apprezzati da Dossi, Jean Paul e Laurence Sterne. La forma lessicale e sintattica \u00e8 complessa, con bruschi salti dall'aulico al popolare, vocaboli latini, neologismi, espressioni e termini gergali, tecnici e dialettali. La forzatura del linguaggio oltre il suo uso corrente ha spinto Gianfranco Contini a definire Dossi l'iniziatore di quella \"linea lombarda\" di sperimentalismo che avr\u00e0 poi il massimo rappresentante in Carlo Emilio Gadda. Dossi non arriva per\u00f2 alla violenza espressionista di Gadda: cerca piuttosto di costruire una lingua personale, lontana da quella logora dell'uso comune, dove elementi di diversa provenienza coesistono in una forma armonica con fini di volta in volta ironici o nostalgici, senza contrasti stilistici. Dossi rappresenta a pieno l'ambiguit\u00e0 della scapigliatura, divisa tra l'influenza romantica e le inquietudini decadenti.\nUna proposta di riforma grammaticale.\nCarlo Dossi \u00e8 noto anche per il suo contributo a una possibile riforma grammaticale che coinvolgeva sia il complesso dei \"segni interpuntivi\", definiti nella nota del 1883, posta alla fine del romanzo, \"La colonia felice\", \"tempi grammaticali di aspetto\"; sia l'uso esteso dell'accentazione, che nei suoi scritti prescrive a un ipotetico \"lettore\" l'esatta pronuncia delle parole sdrucciole e bisdrucciole, ecc. In particolare, a lui si deve la \"celebre\" proposta del \"due-virgole\" per marcare le proposizioni incidentali.\nAl periodo de \"La desinenza in \"A\"\" appartiene la proposta della \"marcatura alla spagnola\" delle proposizioni interrogative/esclamative, per evitare a chi legge a voce alta, specialmente nei periodi lunghi, di andare \"fuori d'intonazione\":\nOpere.\nIn particolare nel testo delle \"Note azzurre\" lo stesso Dossi fa accenno a suoi spunti o progetti per ulteriori pubblicazioni mai realizzate. In alcuni casi l'autore fornisce il titolo del testo, un canovaccio o addirittura alcune parti gi\u00e0 scritte, ma non porter\u00e0 mai a fine nessuno di questi prototipi. Questi alcuni dei testi che il Dossi aveva in progetto di realizzare (\"Note azzurre\", n. 3496, con commenti dello stesso Dossi):"}
{"id": "2369035", "revid": "1076009", "url": "https://it.wikipedia.org/wiki?curid=2369035", "title": "Jan Kounen", "text": "Biografia.\nKounen studia all'Arts D\u00e9coratifs de Nice (E.P.I.A.R.), dove gira i suoi primi cortometraggi e da cui esce nel 1988 con il Dipl\u00f4me National Sup\u00e9rieur d'Expression Plastique.\nDiventato assistente operatore e affermato regista di videoclip e spot pubblicitari, continua a realizzare cortometraggi, che riscuotono crescente successo: \"Gisele Kerozene\" (1989) vince il Grand Prix del cortometraggio al Festival internazionale del film fantastico di Avoriaz, \"Vibroboy\" (1993) vince il Prix de la Recherche al Festival international du court m\u00e9trage de Clermont-Ferrand, in \"Le dernier Chaperon Rouge\" (1996) ha a disposizione un'attrice come Emmanuelle B\u00e9art.\nEsordisce nel lungometraggio nel 1997 con \"Dobermann\", interpretato dalla coppia Vincent Cassel e Monica Bellucci.\nDurante le ricerche in Messico e Per\u00f9 per l'adattamento cinematografico del celebre fumetto western francese \"Blueberry\", entra in contatto e si appassiona allo sciamanesimo, al punto che oltre al film \"Blueberry\", uscito nelle sale nel 2004, realizza il documentario \"D'autres mondes\", fonda un'associazione, \"Spirit of the Anaconda\", e programma una serie di documentari sul tema, \"Another Reality\", che lo portano a girare un altro documentario, \"Darshan - L'\u00e9treinte\" (2005), presentato fuori concorso al Festival di Cannes 2005.\nIl suo successivo film, \"99 francs\" (2007), \u00e8 tratto dall'omonimo romanzo sul mondo pubblicitario, ben conosciuto dallo stesso Kounen, scritto da Fr\u00e9d\u00e9ric Beigbeder.\nNel 2008 partecipa al film collettivo \"8\", che coinvolge fra gli altri Jane Campion, Gus Van Sant e Wim Wenders, con l'episodio \"The story of Panshin Beka\". Il film viene presentato al Festival Internazionale del Film di Roma 2008.\nSi cimenta poi nel film biografico con \"Coco Chanel &amp; Igor Stravinsky\", su un periodo della vita di Coco Chanel (interpretata da Anna Mouglalis), scelto come film di chiusura del Festival di Cannes 2009."}
{"id": "2369045", "revid": "72396", "url": "https://it.wikipedia.org/wiki?curid=2369045", "title": "Effetto rebound (geologia)", "text": "Si definisce effetto rebound il monitoraggio dell'eventuale contaminante presente nella frangia capillare del terreno che si rileva come aumento della concentrazione degli inquinanti a seguito dell'interruzione (spesso ciclica, si parla quindi di \"cicli di rebound\") del sistema di bonifica quale il pump and treat.\nI cicli di rebound vengono eseguiti con una cadenza temporale prefissata e con uno schema logico di questo tipo:\nAltri significati.\nIl termine \u00e8 usato anche in altri ambiti, per esempio in medicina ed in economia."}
{"id": "2369046", "revid": "15756", "url": "https://it.wikipedia.org/wiki?curid=2369046", "title": "Metrica di Kerr-Newman", "text": "La metrica di Kerr-Newman \u00e8 una soluzione delle equazioni di Einstein-Maxwell nella relativit\u00e0 generale, descrivendo la geometria dello spaziotempo nella regione circostante una massa carica rotante. Si presume che la costante cosmologica sia uguale a zero. Questa soluzione non \u00e8 particolarmente utile per descrivere i fenomeni astrofisici, perch\u00e9 gli oggetti astronomici osservati non posseggono una apprezzabile carica elettrica netta, e la costante cosmologica \u00e8 attualmente ritenuta diversa da zero. La soluzione \u00e8 invece in primo luogo di interesse teorico e matematico.\nStoria.\nNel 1965, Ezra \"Ted\" Newman trov\u00f2 la soluzione asimmetrica dell'equazione di campo di Einstein per un buco nero rotante e con carica elettrica. Questa formula per il tensore metrico formula_1 \u00e8 chiamata metrica di Kerr-Newman. \u00c8 una generalizzazione della metrica di Kerr per una massa puntiforme rotante e senza carica, che fu scoperta da Roy Kerr due anni prima.\nForma matematica.\nLa metrica di Kerr-Newman descrive la geometria dello spaziotempo nella vicinanza di una massa rotante \"M\" con carica \"Q\". La formula per questa metrica dipende dalla selezione di coordinate o condizioni di coordinate. Un modo per esprimere questa metrica \u00e8 di annotare il suo elemento di linea in una particolare insieme di coordinate sferiche. O altrimenti, la metrica di the Kerr-Newman pu\u00f2 essere espressa nella forma \"Kerr-Schild\", usando una serie particolare di coordinate cartesiane come segue.\nNotate che formula_8 \u00e8 un versore. Qui \"M\" \u00e8 la massa costante dell'oggetto rotante, \"Q\" \u00e8 la carica costante dell'oggetto rotante, \"formula_9\" \u00e8 il tensore di Minkowski, e \"formula_10\" \u00e8 un parametro della costante rotazionale dell'oggetto rotante. Si \u00e8 capito che il vettore formula_11 \u00e8 diretto lungo l'asse z positivo. La quantit\u00e0 \"r\" non \u00e8 il raggio, ma piuttosto viene implicitamente definita in questo modo:\nNotate che la quantit\u00e0 \"r\" diventa il solito raggio formula_13 quando il parametro rotazionale \"a\" si avvicina a zero. In questa forma di soluzione, le unit\u00e0 sono selezionate in modo che la velocit\u00e0 della luce sia unit\u00e0 (c=1). Per fornire una soluzione completa delle equazioni di Einstein-Maxwell, la soluzione di Kerr-Newman non solo include una formula per il tensore metrico, ma anche una formula per il potenziale elettromagnetico:\nNelle distanze grandi dalla sorgente (R\u00bba), queste equazioni si riducono alla metrica di Reissner-Nordstr\u00f6m con:\nNella forma di Kerr-Schild della metrica di Kerr-Newman, la determinante del tensore metrico \u00e8 ovunque uguale all'uno negativo, anche vicino alla sorgente.\nCasi particolari e generalizzazioni.\nLa metrica di Kerr-Newman \u00e8 una generalizzazione di altre soluzioni esatte nella relativit\u00e0 generale:\nLa soluzione di Kerr-Newman (con costante cosmologica uguale a zero) \u00e8 anche un caso speciale di soluzioni generali pi\u00f9 esatte delle equazioni di Einstein-Maxwell.\nAlcuni aspetti della soluzione.\nIl risultato di Newman rappresenta la pi\u00f9 semplice soluzione stazionaria, asimmetrica, asintoticamente piana delle equazioni di Einstein in presenza di un campo elettromagnetico a quattro dimensioni. Viene talvolta riferita come una soluzione di \"vuoto elettrico\" (\"electrovacum\") delle equazioni di Einstein.\nOgni sorgente di Kerr-Newman ha il suo asse di rotazione allineato con il suo asse magnetico. In questo modo, una sorgente di Kerr-Newman \u00e8 differente dai corpi astronomici comunemente osservati, per cui c'\u00e8 un angolo sostanziale tra l'asse di rotazione e il momento magnetico.\nSe il potenziale di Kerr-Newman viene considerato come un modello per un elettrone classico, esso predice un elettrone non avente propriamente un momento dipolare magnetico, ma anche altri momenti multipolari, come un momento quadripolare elettrico. Come pure non \u00e8 stato ancora rilevato empiricamente un momento quadripolare dell'elettrone.\nNel limite G=0, i campi elettromagnetici sono quelli di un disco rotante caricato dentro un anello dove i campi sono infiniti. L'energia del campo totale per questo disco \u00e8 infinita, e cos\u00ec questo limite G=0 non risolve il problema della self-energia infinita.\nCome per la metrica di Kerr di una massa rotante e senza carica, la soluzione interna della Kerr-Newman esiste matematicamente, ma \u00e8 probabile non possa essere rappresentativa della metrica attuale di un fisicamente realistico buco nero rotante, a causa di problemi di stabilit\u00e0. Sebbene essa rappresenti una generalizzazione della metrica di Kerr, non viene considerata come molto importante per gli scopi astrofisici, dal momento che non ci si aspetta che dei buchi neri reali abbiano un'importante carica elettrica.\nLa metrica di Kerr-Newman definisce un buco nero con un orizzonte degli eventi solo quando la seguente relazione \u00e8 soddisfatta:\nPer un elettrone la \"a\" e la \"Q\" (adeguatamente specificate nelle unit\u00e0 geometrizzate) eccedono entrambe la sua massa \"M\", nel qual caso la metrica non ha un orizzonte degli eventi e pertanto non potrebbe esistere un elettrone buco nero (ovvero un buco nero avente massa, carica e momento angolare di un singolo elettrone), ma solo una singolarit\u00e0 nuda ad anello rotante. Una tale metrica ha diverse propriet\u00e0 che appaiono fisicamente impossibili, come la violazione dell'ipotesi di censura cosmica da parte dell'anello, e anche la comparsa nelle sue immediate vicinanze di curve chiuse di tipo tempo, in violazione del principio di causalit\u00e0.\nIl teorico russo Alexander Burinskii scrisse nel 2007: \"In questo lavoro noi otteniamo un'esatta corrispondenza tra la funzione d'onda nell'equazione di Dirac e la struttura spinoriale (twistoriale) della geometria di Kerr. Essa ci permette di supporre che la geometria di Kerr-Newman rifletta la struttura dello spazio tempo specifico dell'elettrone, il quale contiene veramente la stringa circolare di Kerr-Newman della dimensione di Compton\". Il saggio di Burinskii descrive un elettrone come una singolarit\u00e0 di anello gravitazionalmente limitato senza un orizzonte degli eventi. Esso possiede qualcuna, ma non tutte, le propriet\u00e0 predette per un buco nero.\nVale la pena citare anche i recenti lavori illustrati e citati in queste lezioni registrate: http://scgp.stonybrook.edu/video_portal/video.php?id=4097\nI campi elettromagnetici.\nI campi elettrici e magnetici possono essere ottenuti nel solito modo differenziando il \"quadripotenziale\" per ottenere il tensore della forza del campo elettromagnetico. Sar\u00e0 conveniente apportare un cambiamento alla notazione del vettore tridimensionale.\nI campi statici elettrici e magnetici sono derivati dal potenziale del vettore e dal potenziale scalare in questo modo:\nUsando la formula di Kerr-Newman per il \"potenziale-quattro\" nella forma di Kerr-Schild, si guadagna la seguente concisa formula complessa per i campi:\nL'omega della quantit\u00e0 (formula_22) in questa ultima equazione \u00e8 simile al potenziale di Coulomb, eccetto per il fatto che il vettore del raggio viene spostato da una quantit\u00e0 immaginaria. Questo potenziale complesso venne discusso gi\u00e0 dall'inizio del XIX secolo, dal matematico francese Paul \u00c9mile Appell."}
{"id": "2369050", "revid": "767487", "url": "https://it.wikipedia.org/wiki?curid=2369050", "title": "Tutti figli di Mammasantissima", "text": "Tutti figli di Mammasantissima \u00e8 un film del 1973 diretto da Alfio Caltabiano con protagonista Ornella Muti diciottenne. \u00c8 una commedia parodistica e sexy di tipo criminal-satirico (\"crime spoof\"), con ambientazione tra mafiosi siciliani nella Chicago del 1929.\n\"Tutti figli di Mammasantissima\" ha anche un titolo inglese alternativo: Italian Graffiti.\nTrama.\nAssunta Morano \u00e8 la figlia di Bug Morano, un boss siciliano trapiantato nella Chicago del 1929 dove vige il proibizionismo sulla vendita di alcolici.\nIl padre partecipa alla lotta tra bande criminali per il controllo del mercato dell'alcool e delle case da gioco, ma i suoi uomini sono poco capaci, a cominciare dal fratello Lupo Morano.\nL'obiettivo dei Morano \u00e8 eliminare la cosca rivale dei cosiddetti \"Irlandesi\", guidati da \"Il Reverendo\". La figlia Santuzza \u00e8 invece d'animo pacifico, sebbene passionale, e non partecipa dei piani della famiglia.\nCon ansia i boss Marano stanno attendendo l'arrivo dalla Sicilia di un \"mammasantissima\" con il compito di rafforzare la squadra dei killer contro gli \"Irlandesi\". Questi arriva, ma non \u00e8 n\u00e9 feroce n\u00e9 spietato; si chiama Salvatore Mandolea ed \u00e8 un giovane bello ed educato, possiede molta ironia ed abilit\u00e0 nel maneggiare mitra e lupara, ma \u00e8 un buono, e soprattutto donnaiolo. Colpito dalla bellezza di Santuzza, se ne innamora.\nLa missione personale del giovane diviene segretamente conquistare Santuzza; ci riesce e scappa con l'intenzione di metterla incinta; anche lei lo ama quindi realizzano una classica fuitina e si sposano. Tornati tra le bande i due guideranno una battaglia per riappacificare ed unire le famiglie in lotta, facendo nascere un'unica grossa banda di mafiosi siciliani, meno mafiosi e meno incapaci, avendo ora a capo il mammasantissima di Santuzza.\nDistribuzione.\nIl film \u00e8 stato distribuito nelle sale italiane a partire dal 24 agosto del 1973."}
{"id": "2369053", "revid": "1442080", "url": "https://it.wikipedia.org/wiki?curid=2369053", "title": "Giulia o la nuova Eloisa", "text": "Giulia o la nuova Eloisa (\"Julie ou la Nouvelle H\u00e9lo\u00efse\") \u00e8 un romanzo epistolare, pubblicato nel 1761, dello scrittore e filosofo Jean-Jacques Rousseau.\nTrama.\nIl romanzo \u00e8 una raccolta di epistole di vari personaggi: Giulia, figlia del barone d'Etange; sua cugina Clara; il giovane precettore di Giulia, Saint-Preux; milord Edward Bomston, suo amico; d'Orbe, futuro marito di Clara; de Wolmar, che sposer\u00e0 Giulia.\nAmbientato a Vevey, in Svizzera, ricorda nel titolo l'infelice amore che in epoca medievale un\u00ec Eloisa al filosofo Abelardo, suo maestro, situazione analoga a quella delineata nella vicenda del reciproco sentimento che lega Giulia al suo precettore Saint-Preux. Il romanzo, comprendente 163 lettere, che abbracciano un periodo di circa dodici anni, inizia con l'incontro dei due protagonisti in casa del barone d'Etanges, il padre di Giulia. Saint-Preux non \u00e8 nobile e questo, nonostante fra i due giovani esista una forte intesa spirituale, costituisce un ostacolo insormontabile. Giulia dapprima cerca di resistere all'amore, poi cede, ma quando il padre decide di darla in moglie al signor di Wolmar, i due decidono di separarsi. E mentre Saint-Preux, disperato, s'imbarca su una nave inglese per una spedizione intorno al mondo, Giulia, nel matrimonio e nei due figli, sembra raggiungere la pace interiore, e abbandonare ogni desiderio di riallacciare la relazione con il suo amante.\nDopo sei anni Saint-Preux ritorna e Wolmar lo invita a casa sua: il marito di Giulia \u00e8 un uomo saggio e distaccato, che conosce l'amore che ha legato la moglie all'istitutore, per cui, confidando nella virt\u00f9 di lei \u00e8 convinto di poterla rendere felice assicurandole quella pace e quell'innocenza che le sono pi\u00f9 necessarie della passione, organizza una vita a tre che dura qualche mese. In questo periodo Giulia e Saint-Preux resistono a un sentimento ancora violento, ma sublimato dalla virt\u00f9. Dopo che Giulia ha tentato invano di farlo sposare con la cugina Clara, l'istitutore riparte, ma poco dopo viene raggiunto da una lettera di Clara, che lo informa che la donna, tuffatasi nelle gelide acque del lago per salvare uno dei suoi bambini, si \u00e8 ammalata e sta per morire. Nella sua ultima lettera Giulia gli confessa di non aver mai cessato di amarlo e gli affida l'educazione dei figli."}
{"id": "2369054", "revid": "1543377", "url": "https://it.wikipedia.org/wiki?curid=2369054", "title": "European League 2008", "text": "La V European League di pallavolo maschile si svolse dal 13 giugno al 20 luglio 2008. Dopo la fase a gironi che si disput\u00f2 dal 13 giugno al 13 luglio, la fase finale, a cui si qualificarono le prime tre squadre classificate tra i due gironi di qualificazione, pi\u00f9 la Turchia, paese ospitante, si svolse dal 19 al 20 luglio a Bursa, in Turchia. La vittoria finale and\u00f2 per la prima volta alla Slovacchia.\nPodio.\nCampione.\nSlovacchia(Primo titolo)\nSecondo posto.\nPaesi Bassi\nTerzo posto.\nTurchia"}
{"id": "2369060", "revid": "250936", "url": "https://it.wikipedia.org/wiki?curid=2369060", "title": "Cisto marino", "text": ""}
{"id": "2369061", "revid": "6923", "url": "https://it.wikipedia.org/wiki?curid=2369061", "title": "Ferrari 250LM", "text": ""}
{"id": "2369062", "revid": "36426", "url": "https://it.wikipedia.org/wiki?curid=2369062", "title": "Euforbia arborea", "text": ""}
{"id": "2369077", "revid": "36426", "url": "https://it.wikipedia.org/wiki?curid=2369077", "title": "Arte dei Maestri di pietra e legname", "text": ""}
{"id": "2369078", "revid": "838137", "url": "https://it.wikipedia.org/wiki?curid=2369078", "title": "Pallavolo maschile ai XVI Giochi del Mediterraneo", "text": "Il XIV campionato di pallavolo maschile ai Giochi del Mediterraneo si \u00e8 svolto dal 29 giugno al 5 luglio 2009 a Chieti e Montesilvano, in Italia, durante i XVI Giochi del Mediterraneo. Al torneo hanno partecipato 10 squadre nazionali di stati che si affacciano sul Mar Mediterraneo e la vittoria finale \u00e8 andata per la quinta volta all'Italia.\nSedi delle partite.\nI due impianti che hanno ospitato le partite sono:\nPodio.\nCampione.\nItalia(Quinto titolo)\nSecondo posto.\nSpagna\nTerzo posto.\nSlovenia"}
{"id": "2369086", "revid": "74801", "url": "https://it.wikipedia.org/wiki?curid=2369086", "title": "Europa (lanciatore)", "text": "Il lanciatore Europa della European Launcher Development Organisation (ELDO), fu il precursore della famiglia di vettori Ariane dell'ESA. Il programma venne iniziato dal Regno Unito e il primo lancio avvenne nell'agosto del 1967, ma fall\u00ec a causa di un difetto del terzo stadio.\nLa creazione delle parti del razzo venne affidata a diverse nazioni: la Gran Bretagna fu responsabile del primo stadio (derivato dal missile Blue Streak), la Francia del secondo (chiamato Coralie) mentre la Germania avrebbe realizzato il terzo stadio (chiamato Astris). L'Italia ha invece realizzato la telemetria di bordo e relativa stazione di terra e avrebbe realizzato lo scudo termico e il modello del satellite, i Paesi Bassi la misurazione della telemetria e il Belgio i sistemi di guida.\nIl programma Europa venne diviso in tre progetti distinti: Europa 1, Europa 2 ed Europa 3 (che tuttavia non vide mai la luce). Nessuno degli otto lanci di vettori completi ebbe mai successo. Il vettore Blue Streak funzionato comunque sempre alla perfezione, sia in solitaria che in combinata con i vettori francesi e tedeschi, fatto che lo rende, insieme al SATURN V, l'unico modello di vettore ad aver raggiunto un'affidabilit\u00e0 del 100% nella messa in orbita.\nFu proprio la differente maturit\u00e0 tecnologica dei vari stadi del razzo a spazientire i britannici, che decretarono implicitamente la cancellazione del programma ritirando nel 1968 i propri finanziamenti al progetto."}
{"id": "2369087", "revid": "767487", "url": "https://it.wikipedia.org/wiki?curid=2369087", "title": "European Launcher Development Organisation", "text": "La European Launcher Development Organisation (ELDO), o Organizzazione Europea per lo Sviluppo di Vettori fu un consorzio internazionale formatosi negli anni 1960 per la costruzione del razzo vettore Europa.\nNell'aprile 1960 il Regno Unito cancell\u00f2 il proprio programma Blue Streak e si propose per collaborare alla realizzazione con altre nazioni europee di un razzo a tre stadi in grado di portare un carico di una tonnellata nell'orbita terrestre bassa. Il consorzio era formato da Belgio, Francia, Germania, Italia, Paesi Bassi e Regno Unito oltre che dall'Australia come membro associato. Le fasi preliminari ebbero inizio nel 1962 mentre la creazione ufficiale dell'ELDO venne sancita nel 1964 dai paesi membri.\nNel 1974 l'ELDO fu unita all'European Space Research Organization per formare l'Agenzia Spaziale Europea."}
{"id": "2369089", "revid": "2187", "url": "https://it.wikipedia.org/wiki?curid=2369089", "title": "San Miguel Febres Cordero", "text": ""}
{"id": "2369092", "revid": "1355461", "url": "https://it.wikipedia.org/wiki?curid=2369092", "title": "Plastico (architettura)", "text": "Un plastico \u00e8 un modello in scala che riproduce elementi architettonici. Pu\u00f2 trattarsi di un edificio, ma comprende spesso anche una intera situazione urbanistica.\nLa realizzazione dei plastici \u00e8 un'attivit\u00e0 propedeutica alla realizzazione di progetti architettonici. \u00c8 uno strumento progettuale esattamente come lo \u00e8 il disegno a mano libera o il modello 3D digitale.\nStoria.\nL'uso di modelli architettonici \u00e8 documentato anche nel passato. Alcuni ci sono pervenuti, come il modello ligneo di palazzo Strozzi di Simone del Pollaiolo (Museo del Bargello, Firenze, in prestito al museo di palazzo Strozzi) o quello della Cupola di Santa Maria del Fiore attribuito a Brunelleschi stesso (Museo dell'Opera del Duomo, Firenze) o quello del duomo di Pavia del 1497 (conservato nella Pinacoteca Malaspina). Celebre \u00e8 anche il grandioso plastico per basilica di San Pietro in Vaticano realizzato tra il 1539 al 1546 da Antonio da Sangallo il Giovane in scala 1:30 con grande dispendio di risorse. Per la medesima basilica romana, anche Michelangelo Buonarroti present\u00f2 un modello ligneo che fu immortalato in una tela del Passignano (Casa Buonarroti, Firenze). Ancora a Michelangelo \u00e8 attribuibile il modello per la facciata della basilica di San Lorenzo, mentre, di epoca pi\u00f9 recente, sono diversi plastici costruiti dal catalano Antoni Gaud\u00ed, nei quali si rileva peraltro un attento studio delle componenti statiche.\nRealizzazione.\nCome abbozzo, pu\u00f2 essere costruito in cartone, gesso e legno, mentre per una presentazione viene costruito con materiali pi\u00f9 stabili e costosi, come materie plastiche e metallo.\nApplicazioni.\nGrazie alla riproduzione in scala di modelli curati nei minimi particolari, \u00e8 possibile valutare l'impatto e la resa finale dell'opera, infatti, alcuni plastici possono essere utilizzati come modelli di particolari opere tecniche (come i ponti) per essere sottoposti a diverse prove per individuare i limiti della struttura.\nLa sua presentazione \u00e8 senza dubbio uno dei momenti pi\u00f9 importanti della partecipazione di un progetto ad un concorso di architettura."}
{"id": "2369093", "revid": "773636", "url": "https://it.wikipedia.org/wiki?curid=2369093", "title": "Campo di lavoro", "text": ""}
{"id": "2369095", "revid": "767487", "url": "https://it.wikipedia.org/wiki?curid=2369095", "title": "Edgardo Cassani", "text": "Fu un solista assai rinomato e nella sua citt\u00e0 natale svolse anche la professione di direttore d'orchestra, presso la Societ\u00e0 dei Concerti, al Circolo Artistico, dove dal 1894 era anche Presidente e dal 1896 anche al Teatro di San Giovanni.\nBiografia.\nFratello minore del direttore d'orchestra Arturo, entr\u00f2 ad 11 anni di et\u00e0 nel 1879, alla Regia Scuola di Musica di Parma, e si iscrisse agli studi di clarinetto nella classe del Maestro Virginio Ferrari. Molto bravo nel suo strumento fin dai primi anni, veniva soprannominato \"Maestrino\" dal suo insegnante e dai suoi compagni di corso.&lt;br&gt;\nNel 1886, si diplom\u00f2 a pieni voti con lode, oltre che a vincere un premio in denaro, lasciato dal Maestro Barbacini per il migliore allievo della classe di clarinetto. Nell'anno in cui si diplom\u00f2, si rese libero il posto di docente nella classe di clarinetto e lui lo accett\u00f2 subito.&lt;br&gt;\nNel 1890, vinse il Concorso Nazionale per il posto da docente e fu assegnato al Conservatorio di Parma, dove insegno fino al 1935. Particolare curioso fu che nella sua classe, dal 1916 al 1923, studi\u00f2 e si diplom\u00f2 il virtuoso clarinettista Ferruccio Gonizzi."}
{"id": "2369096", "revid": "287204", "url": "https://it.wikipedia.org/wiki?curid=2369096", "title": "Electrosuisse SEV", "text": "Electrosuisse SEV \u00e8 un'associazione per l'elettrotecnica, la tecnica energetica e l'informatica con sede a Fehraltorf vicino a Zurigo in Svizzera. Fa parte dell'EEPCA, associazione europea degli organismi di certificazione elettrica, unico membro della Confederazione Elvetica.\nStoria.\nL'electrosuisse nasce nel 1889 sotto il nome di \"Association suisse des \u00e9lectriciens\" (ASE - associazione svizzera degli elettricisti, o SEV), e cambia nome nel 2002 in \"Electrosuisse\"\nOrganizzazione.\nL'associazione \u00e8 suddivisa in 4 divisioni:\nAttivit\u00e0.\nOggi l'associazione opera in diversi settori come verifica di reti e d'impianti, il collaudo e verifica degli apparecchi elettrici, componenti, sistemi e la taratura di sistemi di misura.\nRappresenta una delle principali associazioni tecniche svizzere nel campo della tecnologia elettronica ed \u00e8 .\nPossiede:"}
{"id": "2369107", "revid": "28592", "url": "https://it.wikipedia.org/wiki?curid=2369107", "title": "Distretto di Djat'kovo", "text": ""}
{"id": "2369111", "revid": "767487", "url": "https://it.wikipedia.org/wiki?curid=2369111", "title": "Djat'kovskij rajon", "text": "Il Djat'kovskij rajon () \u00e8 un rajon dell'Oblast' di Brjansk, nella Russia europea; il capoluogo \u00e8 Djat'kovo."}
{"id": "2369124", "revid": "124000943", "url": "https://it.wikipedia.org/wiki?curid=2369124", "title": "Dizionari della lingua italiana", "text": "I dizionari della lingua italiana descrivono il lessico italiano effettivamente in uso e una parte del lessico storico della lingua.\nDizionari dell'uso.\nDal punto di vista editoriale i dizionari dell'uso sono spesso presentati in volumi singoli di grosso formato per uso scolastico. Vi sono inoltre opere sistematiche in pi\u00f9 volumi. \nSi segnalano i pi\u00f9 autorevoli in ordine di prima edizione:\nDizionari storici.\nI dizionari storici descrivono il lessico dell'italiano includendo anche le parole uscite dall'uso. Il rappresentante principale di questa categoria \u00e8 il \"Grande dizionario della lingua italiana\" impostato a cura di Salvatore Battaglia e noto in sigla come GDLI. Questo dizionario, completato da Giorgio Barberi Squarotti dopo la morte di Battaglia, alla fine di ogni voce include l'etimologia. Un prototipo di edizione digitale, che comprende il testo completo dei volumi in versione \"sperimentale\", \u00e8 stato messo in linea in collaborazione con l'Accademia della Crusca.\nUn ampio vocabolario storico dell'italiano \u00e8 stato progettato dall'Istituto Opera del Vocabolario Italiano (OVI) del Consiglio Nazionale delle Ricerche. Di questo progetto \u00e8 in avanzata realizzazione la prima parte: il \"Tesoro della lingua italiana delle origini\" (TLIO), che consiste nella schedatura completa dei testi in volgare italiano scritti prima del 1375. Le voci gi\u00e0 completate del TLIO vengono messe in linea nel corso del lavoro . Al 4 agosto 2015 la home page del sito dichiarava consultabili 30.602 voci\n, mentre il numero di voci totale previsto per il progetto \u00e8 tra le 50.000 e le 60.000.\nDizionari dei sinonimi e dei contrari.\nIn questo settore si segnalano:\nContinua a essere usato come riferimento anche Niccol\u00f2 Tommaseo, \"Nuovo dizionario de' sinonimi della lingua italiana\", 1830-1884.\nDizionari etimologici.\nIl pi\u00f9 completo dizionario etimologico dell'italiano \u00e8 tuttora il monumentale \"Dizionario etimologico italiano\" (in sigla DEI), di Carlo Battisti e Giovanni Alessio pubblicato in cinque tomi tra il 1950 e il 1957 dalla casa editrice Barbera di Firenze; esso considera anche ampie fasce di lessico regionale e dialettale.\nPi\u00f9 aggiornato, ma meno ricco di voci, e interamente incentrato sulla lingua nazionale \u00e8 il \"Dizionario etimologico della lingua italiana\" (in sigla DELI, originariamente in cinque tomi, in seguito in volume unico) di Manlio Cortelazzo e Paolo Zolli, edito da Zanichelli a Bologna dal 1979 al 1988. Quest'opera \u00e8 stata condensata nel monovolume \"L'etimologico minore\", Bologna, Zanichelli, 2004.\nUn altro dizionario etimologico monovolume \u00e8 \"Avviamento alla etimologia italiana\" di Giacomo Devoto, 501 pp., edito da Le Monnier a Firenze (1\u00aa ed. 1966, 2\u00aa ed. 1968, varie ristampe fino al 1983). A fine volume sono presenti un \"Indice delle radici e temi indeuropei\", un \"Indice dei temi mediterranei\", un \"Indice dei temi onomatopeici\" e nove carte geografiche che illustrano l'evoluzione linguistica in Italia fin dall'epoca preromana.\nHa caratteristiche monumentali il \"Lessico Etimologico Italiano\" fondato e diretto nel 1979 dallo studioso svizzero Max Pfister; esso \u00e8 giunto, nel 2014, al dodicesimo volume (lettere A, B e C); la redazione di Lecce ha completato interamente il XIX (lettera D, 2008-2013) e quella di Napoli ha quasi completato il primo volume dei Germanismi nell'italiano.\nIn rete \u00e8 liberamente disponibile la versione on line del \"Vocabolario etimologico della lingua italiana\" di Ottorino Pianigiani (1907), in copia anastatica. Tuttavia questo vocabolario \u00e8 ritenuto scientificamente superato e contiene numerose etimologie oggi rifiutate.\nTra i dizionari etimologici pi\u00f9 recenti si segnalano il \"Dizionario etimologico Garzanti\" di Tullio De Mauro e Marco Mancini, pubblicato da Garzanti nel 2000, e \"L'etimologico. Vocabolario della lingua italiana\" di Alberto Nocentini con la collaborazione di Alessandro Parenti, edito da Le Monnier nel 2010.\nAgile, economico ma un po' sommario \u00e8 infine il \"Dizionario etimologico della lingua italiana\" di Tristano Bolelli, edito dalla TEA nel 1989 e 1994.\nDizionari specializzati.\nI dizionari specializzati includono solo una sezione della lingua: per esempio il lessico della medicina o del giardinaggio. Pochi sono i dizionari specializzati che rispondono alle esigenze degli studiosi o dei ricercatori.\nDizionari bilingue.\nRecentemente appaiono due dizionari miranti a colmare lacuna dei dizionari settoriali:\nil primo \u00e8 Al-Motargem, dizionario bilingue italiano-arabo di terminologia politica. Il dizionario mira a colmare la lacuna sentita nel settore dei dizionari specializzati, proponendo equivalenza terminologiche il pi\u00f9 possibile precise nel complesso mondo del linguaggio politico e proponendosi come la prima opera del suo genere che sistematicamente raccoglie e traduce termini politici specializzati, indicando le varie accezioni semantiche e corredandoli come esempio d'uso. \nIl secondo \u00e8 La Guida, dizionario bilingue italiano-arabo di termini religiosi. Questo dizionario mira ad eliminare le difficolt\u00e0 affrontate dagli studiosi e dagli arabisti italiani che analizzano la situazione attuale nel mondo islamico o fanno una ricerca nella cultura islamica o di chi traduce testi religiosi, colmando la lacuna vivamente sentita nel settore dei dizionari specializzati, specialmente nel campo dei dizionari di termini religiosi in quanto \u00e8 il primo dizionario specifico di termini religiosi italiano-arabo.\nCollegamenti esterni.\nUn elenco pi\u00f9 completo con altri dizionari, grammatiche e risorse specializzate si pu\u00f2 trovare qui."}
{"id": "2369127", "revid": "119817368", "url": "https://it.wikipedia.org/wiki?curid=2369127", "title": "Dove era lei a quell'ora", "text": "Dove era lei a quell'ora \u00e8 l'album di esordio del complesso musicale italiano degli Alunni del Sole, pubblicato a giugno del 1972.\nIl disco.\nIl lato A del disco \u00e8 costituito da una suite suddivisa in quattro brani, che racconta la vicenda di un uomo accusato di omicidio, mentre sul retro sono presenti brani gi\u00e0 pubblicati su 45 giri, \"Fantasia\" nel 1970, \"Collane di conchiglie\" nel 1971 e, nello stesso anno, \"Ombre di luci\".\nNel 1992 la vicenda narrata nella title track ispira il soggetto del film \"Dov'era lei a quell'ora?\" di Antonio Maria Magro.\nGli arrangiamenti sono curati dal maestro Gianni Mazza; una prima registrazione del disco era stata curata da Giorgio Gaslini, ma la casa discografica, ritenendola poco commerciale, non l'aveva pubblicata, e solo nel 2015 \u00e8 stata stampata in CD con altri inediti, grazie al ritrovamento dei master originali da parte di Simone Casetta, il figlio di Antonio Casetta, il fondatore e titolare della Produttori Associati.\nNel 2020 la versione inedita con gli arrangiamenti di Gaslini \u00e8 stata commercializzata come album digitale dalla label Bluebelldisc.\nTracce.\nLATO A\nLATO B"}
{"id": "2369129", "revid": "121603652", "url": "https://it.wikipedia.org/wiki?curid=2369129", "title": "Lama San Giorgio", "text": "Si tratta di una monotona sequenza di calcari micritici microfossiliferi e di calcari dolomitici in sequenze irregolari o cicliche, ben stratificate, di colore biancastro o grigio avana\nPercorso.\nL'incisione di Lama San Giorgio ha origine nella Murgia Barese, nei pressi di Monte Sannace a 383 metri s.l.m., nel territorio di Gioia del Colle e scorre verso nord attraversando i territori dei Comuni di Sammichele di Bari, Turi, Casamassima, Rutigliano, Noicattaro e Triggiano. Sfocia nel mare Adriatico nel territorio di Bari in corrispondenza di Cala San Giorgio.\nMorfologia.\nLama San Giorgio ha la struttura morfologica tipica delle lame Pugliesi con meandri e alcune brevi incisioni affluenti laterali che si immettono sul solco principale.\nNel suo percorso da sud a nord la lama attraversa formazioni geologiche diverse: nel tratto iniziale l'incisione \u00e8 caratterizzata dai calcari di Altamura e dai calcari di Bari, entrambi formatisi nel periodo Cretaceo.\nVerso il mare si incontrano i tufi delle Murge, tipici depositi pi\u00f9 o meno cementati di Calcarenite arenacea giallastra, caratterizzati dalla presenza di numerosi strati fossiliferi .\nIl fondo della lama \u00e8 caratterizzato da depositi alluvionali argillosi provenienti dalla degradazione dei calcari le cosiddette terre rosse.\nAmbiente.\nLa lunghezza e la differente altimetria tra l'altopiano della Murgia e la pianura Barese determina la coesistenza, lungo il suo corso, di un microclima differente tra l'alveo pi\u00f9 a monte e la parte della lama pi\u00f9 vicina alla costa.\nNelle zone pi\u00f9 interne abbondano formazioni termo - mesofile con abbondanza di roverella (Quercus pubescens). Nella zona litoranea e sub litoranea sono invece presenti prevalentemente formazioni sempreverdi di latifoglie sclerofille tipiche della macchia mediterranea.\nLa variabilit\u00e0 del microclima \u00e8 testimoniato dalla presenza, lungo il corso della lama, \ndi quattro specie diverse di querce: \ncon dominanza o coesistenze differenti a seconda dei tratti e delle esposizioni o a seconda che si tratti del fondo dell'alveo o dei fianchi delle scarpate.\nArea di protezione.\nLa legge Regionale n.19/97 della Regione Puglia ha individuato la Lama San Giorgio tra le aree naturali protette per l'interesse naturalistico, ambientale e paesaggistico del suo corso e per le presenze di testimonianze antropiche di non trascurabile valore storico, culturale, artistico ed archeologico."}
{"id": "2369131", "revid": "1714743", "url": "https://it.wikipedia.org/wiki?curid=2369131", "title": "Hilda di Lussemburgo", "text": "Biografia.\nInfanzia.\nSuo padre era il granduca Adolfo di Lussemburgo (1817-1905), figlio del duca Guglielmo di Nassau e della sua prima moglie, la duchessa Carlotta Luisa Federica di Sassonia-Altenburg; sua madre era la principessa Adelaide Maria di Anhalt-Dessau (1833-1916), figlia del principe Federico di Anhalt-Dessau e di Maria Luisa Carlotta, principessa di Assia-Kassel.\nMatrimonio.\nIl 20 settembre del 1885 Hilda spos\u00f2 l'erede al trono di Baden Federico (1857-1928), figlio del granduca Federico I di Baden e della granduchessa Luisa, nata principessa di Prussia.\nLa coppia non ebbe figli.\nGranduchessa del Baden.\nNel 1907, alla morte del padre, Federico eredit\u00f2 il Granducato di Baden e Hilda divenne granduchessa. Nel 1918 Federico rinunci\u00f2 ai suoi diritti abdicando, mentre si instaurava la Repubblica di Weimar. Venne succeduto dal cugino Massimiliano di Baden.\nHilda, cos\u00ec come il resto della famiglia, lasci\u00f2 il palazzo La Backway e part\u00ec per il palazzo Zwingenberg nella valle del Neckar. Con l'autorizzazione del nuovo governo, ebbe il permesso di soggiornare presso il Palazzo Langenstein, che apparteneva ad un conte svedese.\nNel 1919, la famiglia chiese il permesso al governo di risiedere a Mainau: venne loro risposto che ormai erano privati cittadini e potevano fare quello che volevano.&lt;br&gt;\nHilda \u00e8 descritta con un carattere allegro, che le consentiva di facilitare le cose con il suo senso dell'umorismo, capacit\u00e0 che us\u00f2 durante la rivoluzione e negli anni successivi, quando si prese cura di suo marito, che aveva una salute debole.\nMorte.\nHilda sopravvisse al marito e mor\u00ec all'et\u00e0 di ottantasette anni nel 1952. Alla sua morte la maggior parte delle propriet\u00e0 di famiglia vennero ereditate dal principe Lennart Bernadotte (1910-2004), nipote di suo marito e figlio di Guglielmo di Svezia e di Maria Pavlovna di Russia."}
{"id": "2369142", "revid": "2184720", "url": "https://it.wikipedia.org/wiki?curid=2369142", "title": "Luna/Chiss\u00e0 se mi ritroverai", "text": "Luna \u00e8 un singolo del cantautore italiano Gianni Togni, pubblicato nel 1980.\nDurante l'estate di quell'anno il brano ha raggiunto la prima posizione in hit parade, risultando il quarto singolo pi\u00f9 venduto del 1980.\nLa canzone, composta dallo stesso Togni insieme a Guido Morra, fa parte del suo secondo LP, pubblicato nello stesso anno, intitolato \"...e in quel momento, entrando in un teatro vuoto, un pomeriggio vestito di bianco, mi tolgo la giacca, accendo le luci e sul palco m'invento...\".\n\"Luna\".\n\"Luna\" era nata con il titolo di \"Anna\". Quando il pezzo era gi\u00e0 pronto, poco prima di inciderlo, di fronte all'alba di una mattina milanese in cui le prime luci si affiancavano alla luna che stava per sparire, Gianni Togni ebbe l'intuizione che port\u00f2 al nome finale.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\n\"Luna di Jovanotti\".\nIl 19 luglio 2019 Jovanotti, per celebrare il cinquantesimo anniversario dello sbarco sulla luna, ha pubblicato a sorpresa la cover del brano.\nGianni Togni dice della cover: \"Mi \u00e8 piaciuto molto l\u2019arrangiamento minimalista, quanto intelligente, di Rick Rubin, che sposa perfettamente l\u2019interpretazione sicura e senza troppi fronzoli di Jovanotti\"."}
{"id": "2369144", "revid": "1745361", "url": "https://it.wikipedia.org/wiki?curid=2369144", "title": "Dylan Ail Don", "text": "Nella mitologia gallese Dylan Ail Don (o Dylan Eil Ton, Dylan O'Taine, Dylant Elton, Dylan Aldon, Dylan Ui Dan) \u00e8 il figlio di Arianrhod e il fratello di Lleu Llaw Gyffes. Probabilmente \u00e8 un'antica divinit\u00e0 marina.\nNel quarto ramo del Mabinogion, Math fab Mathonwy, prozio di Dylan, deve tenere i piedi sul grembo di una vergine quando non \u00e8 in guerra. Goewin \u00e8 la fanciulla scelta per questo compito, ma viene rapita da Gilfaethwy con l'aiuto di Gwydion, nipoti di Math. Math li punisce trasformandoli per tre anni in tre coppie di animali diversi. Quindi Math sposa Goewin, ma deve trovare una nuova vergine che sorregga i suoi piedi.\nGwydion suggerisce sua sorella Arianrhod. Lei non \u00e8 vergine e, dopo aver camminato sulla bacchetta di Math, partorisce due figli. Per la vergogna Arianrhod fugge e li abbandona. Math adotta il primo e lo battezza Dylan Ail Don, mentre Gwydion prende il secondo (nato come un \u00abgrumo di carne\u00bb) e lo fa maturare in una cassa (diventer\u00e0 Lleu Llaw Gyffes). Quando Dylan viene in contatto con l'acqua battesimale, si tuffa nel mare e acquista caratteristiche marine e il soprannome Ail Don (\"figlio delle onde\").\nDylan viene ucciso accidentalmente da suo zio Gofannon.\nDylan viene elogiato nel Marwnad Dylan Ail Don, attribuito a Taliesin.\nEtimologia.\nIn gallese la radice \"dylanw-\" appare in dylanwad \"influenza\", \"dylanwadol\" \"influenzale\" e in \"dylanwadu\" \"influenzare\". Questo elemento sembra un composto del prefisso \"dy-\" (dal proto-celtico \"*di-\" \"fuori\", \"lontano\") e del nome \"llanw\" \"flusso mareale\" (dal proto-celtico \"*flanwo-\" \"flusso\", forse da una forma abbreviata *flanu-). Dylan potrebbe significare \"riflusso di marea\"."}
{"id": "2369147", "revid": "122569403", "url": "https://it.wikipedia.org/wiki?curid=2369147", "title": "John Wooden", "text": " Con un record di dieci titoli della Division I NCAA conquistati (tutti alla guida degli UCLA Bruins), egli \u00e8 stato il tecnico pi\u00f9 vincente nella storia del basket collegiale statunitense.\nBiografia.\n\u00c8 stato il primo personaggio nella storia ad essere eletto nella Basketball Hall of Fame sia come giocatore che come allenatore. In suo onore \u00e8 stato istituito il John R. Wooden Award, premio annuale per la pallacanestro a livello universitario. John Wooden pu\u00f2 essere considerato un vero e proprio scopritore di talenti. Forte \u00e8 stata l'amicizia che lo ha legato a grandi esponenti del gioco (uno tra tutti Lewis Alcindor, poi conosciuto come Kareem Abdul-Jabbar), che hanno militato nei Bruins di UCLA quando lui era head coach.\nNel libro \"Coach Wooden and me\" di Kareem Abdul-Jabbar, il giocatore descrive in modo molto personale il suo rapporto con Wooden e espone anche il principio su cui Wooden si basava per \"predicare il verbo del basket\" , detto \"La piramide del successo\", al cui apice si trova la fede. La comunit\u00e0 universitaria ha reso omaggio a Wooden erigendo un monumento in suo onore e dedicandogli il campo da gioco del Pauley Pavillion.\n\u00c8 morto poco prima di compiere 100 anni"}
{"id": "2369149", "revid": "64481996", "url": "https://it.wikipedia.org/wiki?curid=2369149", "title": "Ferrovia Milano-Bergamo (via Treviglio)", "text": ""}
{"id": "2369157", "revid": "39479", "url": "https://it.wikipedia.org/wiki?curid=2369157", "title": "Ciabuscolo", "text": ""}
{"id": "2369159", "revid": "367445", "url": "https://it.wikipedia.org/wiki?curid=2369159", "title": "Plastici architettonici", "text": ""}
{"id": "2369161", "revid": "287204", "url": "https://it.wikipedia.org/wiki?curid=2369161", "title": "Hisbah", "text": ""}
{"id": "2369167", "revid": "1745361", "url": "https://it.wikipedia.org/wiki?curid=2369167", "title": "Math fab Mathonwy", "text": "Nella mitologia gallese Math fab Mathonwy, o Math ap Mathonwy (\"Math figlio di Mathonwy\"), era il re di Gwynedd che doveva tenere i suoi piedi sul grembo di una vergine a meno che non fosse in guerra per non morire.\nNel quarto ramo del Mabinogion Gilfaethwy, il nipote di Math, si innamora di Goewin, la vergine che tiene i piedi di Math. Il mago Gwydion aiuta suo fratello Gilfaethwy a violentare Goewin. Gwydion con un sortilegio ruba i maiali di Pryderi, re di Dyfed, provocando una guerra tra Math e Pryderi. I suoi nipoti lo accompagnano in battaglia, ma poi tornano indietro di nascosto e Gilfaethwy stupra Goewin.\nAlla fine Gwydion uccide Pryderi in duello. Tornato al castello, Math tenta di riposare i piedi sul grembo di Goewin, ma non riusciendoci poich\u00e9 la giovane non \u00e8 pi\u00f9 vergine, decide di salvarle l'onore prendendola come sposa. In compenso punisce i suoi nipoti condannandoli per tre anni a trasformarsi in tre coppie di animali: una coppia di cervi il primo anno, una coppia di maiali il secondo anno e una coppia di lupi il terzo anno. Dalla loro unione nascono tre figli, i quali, mandati da Math, saranno chiamati dallo stesso Hyddwn, Hychddwn e Bleiddwn. \nAl termine dei tre anni Math fa tornare umani Gilfaethwy e Gwydion e chiede loro una nuova vergine. Gwydion suggerisce sua sorella Arianrhod. Per testare la sua verginit\u00e0 la giovane dovr\u00e0 camminare sulla bacchetta di Math. La ragazza per\u00f2 mentre \u00e8 sottoposta alla prova, partorisce un figlio che abbandona fuggendo per la vergogna (Dylan Ail Don). Durante la fuga le cade un \u00abgrumo di carne\u00bb che viene raccolto e riposto in una cassa da Gwydion. Qualche tempo pi\u00f9 tardi si scopre che il grumo di carne \u00e8 bambino (Lleu Llaw Gyffes). \nIl primo figlio di Arianrhod viene riconosciuto da Math, suo prozio, che lo battezza. Ma appena viene in contatto con l'acqua battesimale, Dylan si tuffa nel mare acquisendo le caratteristiche di una creatura marina e il soprannome Ail Don (\"figlio delle onde\").\nGwydion alleva il secondo figlio, ma Arianrhod non lo riconosce e segna il destino del figlio ponendo su di esso tre tynged : non avr\u00e0 nome finch\u00e9 non sar\u00e0 stata lei a darlo; non porter\u00e0 armi finch\u00e9 non sar\u00e0 lei a consegnargliele; non avr\u00e0 moglie umana. Gwydion riesce ad aggirare i primi due tynged per mezzo di abili inganni, in questo modo il giovane prender\u00e0 il nome di Lleu Llaw Gyffes che significa \"colui dai capelli biondi e dalle abili mani\". Per il terzo tynged sar\u00e0 necessario l'aiuto di Math: i due creano con la magia una donna da dei fiori e la chiamano Blodeuwedd (\"Viso di Fiore\").\nUn giorno, mentre Lleu \u00e8 in visita presso Math, Blodeuwedd si innamora di Gronw Pebr e insieme decidono di uccidere Lleu. Blodeuwedd si fa rivelare da Lleu le particolari condizioni in cui pu\u00f2 morire e ne informa Gronw. Dopo un anno Blodeuwedd convince Lleu a mostrarle queste particolari condizioni. Di nascosto Gronw scaglia la lancia e ferisce Lleu, che si trasforma in un'aquila e vola via. Gwydion lo rintraccia e lo fa tornare umano, mentre Math lo guarisce dalla ferita.\nLleu si vendica e uccide Gronw lanciando una lancia che nella gittata cr\u00e9era un buco in un sasso (ancora oggi vi \u00e8 un sasso a Ardudwy chiamato \"Llech Ronw \").\nGwydion trasforma invece Blodeuwedd in una civetta, la creatura odiata da tutti gli altri animali.\nTornato in possesso delle sue terre, Lleu diventa il successore di Math al trono di Gwynedd.\nEtimologia.\nIl nome Math potrebbe derivare dal proto-celtico \"*matu-\", \"sopportare\"."}
{"id": "2369168", "revid": "1632387", "url": "https://it.wikipedia.org/wiki?curid=2369168", "title": "Jokhang", "text": "Jokhang \u00e8 il tempio buddista pi\u00f9 importante di Lhasa. Il luogo \u00e8 ricco di arte tipica del Tibet.\nStoria.\nVenne edificato nel VII secolo dal re Songtsen Gampo. Il nome dei tempi al tempio di dakang era \"Rasa Thrulnag Tsuklakang\"\n&lt;br&gt;"}
{"id": "2369170", "revid": "1745361", "url": "https://it.wikipedia.org/wiki?curid=2369170", "title": "Goewin", "text": "Nella mitologia gallese, Goewin \u00e8 la vergine che tiene nel suo grembo i piedi di Math fab Mathonwy.\nNel quarto ramo del Mabinogion, Gilfaethwy la rapisce con l'aiuto del fratello Gwydion, entrambi nipoti di Math. Scoperto che Goewin ha perso la verginit\u00e0, Math la sposa per evitarle il disonore e punisce i nipoti trasformandoli per tre anni in tre coppie di animali diversi."}
{"id": "2369172", "revid": "373722", "url": "https://it.wikipedia.org/wiki?curid=2369172", "title": "Math ap Mathonwy", "text": ""}
{"id": "2369175", "revid": "373722", "url": "https://it.wikipedia.org/wiki?curid=2369175", "title": "Math fab Mathowny", "text": ""}
{"id": "2369176", "revid": "599013", "url": "https://it.wikipedia.org/wiki?curid=2369176", "title": "Montreux Hockey Club", "text": "Il Montreux Hockey Club \u00e8 un club svizzero di hockey su pista fondato nel 1911 ed avente sede a Montreux nel Canton Vaud.\nNella sua storia ha vinto 46 campionati nazionali (il pi\u00f9 recente nel 2017-2018), 16 Coppe di Svizzera e 5 Coppa delle Nazioni che ne fanno la squadra elvetica pi\u00f9 titolata.\nLa squadra disputa le proprie gare interne presso la Salle du Pierrier, a Montreux.\nStoria.\nIl club venne fondato nel 1911 da Fred Renkewitz e fu il primo club di hockey su pista elvetico.\nDal 1932 al 1966 il club vincer\u00e0 tutti i campionati elvetici tranne nel 1937, nel 1938, nel 1942 e nel 1962 dominando il torneo. Giocatore simbolo di questo dominio \u00e8 Marcel Monney, soprannominato \"Cho-Cho\". Con il Montreux tre il 1941 e il 1966 vinse per 24 volte il campionato svizzero e per 6 volte la Coppa svizzera.\nDopo questo periodo di assoluto dominio il club entr\u00f2 in una fase di declino; infatti dopa la vittoria nel 1986 per rivincere il campionato dovette attendere la stagione 2016-2017.\nCoppa delle Nazioni.\nLa \"Coppa delle Nazioni\" viene organizzata dal club dal 1921; attualmente viene disputata ogni due anni e vi partecipano le pi\u00f9 importanti nazionali di hockey su pista oltre che alla squadra di casa."}
{"id": "2369177", "revid": "121103174", "url": "https://it.wikipedia.org/wiki?curid=2369177", "title": "Luigi Cagnazzo", "text": "Carriera.\nHa giocato in Serie A con Udine, Siena, Cant\u00f9, Libertas Livorno e Brescia"}
{"id": "2369178", "revid": "1745361", "url": "https://it.wikipedia.org/wiki?curid=2369178", "title": "Nisien", "text": "Nella mitologia gallese Nisien (o Nissyen) \u00e8 il figlio di Penarddun e Euroswydd, e fratello gemello di Efnisien.\nNel secondo ramo del Mabinogion, Br\u00e2n il Benedetto, Branwen e Manawydan sono suoi fratellastri. Nisien ed Efnisien hanno personalit\u00e0 opposte: Nisien \u00e8 tranquillo e generoso, mentre Efnisien \u00e8 vendicativo e distruttivo."}
{"id": "2369180", "revid": "112356853", "url": "https://it.wikipedia.org/wiki?curid=2369180", "title": "Enrico Polo", "text": "Biografia.\nAllievo dal 1879 presso la Regia Scuola di Musica di Parma, Polo studi\u00f2 violino e composizione, diplomandosi nel 1887 con il massimo dei voti.\nNel 1893, grazie al sostegno economico del conte Stefano Sanvitale, pot\u00e9 perfezionarsi presso la Hochschule di Berlino con J\u00f3zsef Joachim, dove apprese anche la lingua tedesca. Amico di Arturo Toscanini fin dai primi anni di studio, divent\u00f2 il cognato del celebre direttore d'orchestra, sposandone la sorella della moglie. \nIl celebre Quartetto Polo fu fondato a Milano nel 1906, con Enrico Polo al primo violino, Costantino Soragna al secondo violino (sostituito poi da Michelangelo Abbado), Guglielmo Koch alla viola e Camillo Moro al violoncello.\nEnrico Polo form\u00f2 inoltre un duo con il pianista Ernesto Consolo, proponendo il ciclo completo delle \"Sonate\" di Beethoven. \nPolo, che nutriva un appassionato interesse per la vita e l\u2019opera di Paganini, raccolse un\u2019importante collezione di manoscritti e varie edizioni ottocentesche. Negli ultimi anni di vita fece dono dei suoi libri e dei suoi spartiti alla biblioteca del Conservatorio milanese, dove era stato insegnante. Fra i suoi allievi, Michelangelo Abbado, Andreina Paganini, Aldo Tonini e il domese Mario Ruminelli."}
{"id": "2369181", "revid": "1745361", "url": "https://it.wikipedia.org/wiki?curid=2369181", "title": "Efnisien", "text": "Nella mitologia gallese Efnisien (o Efnysien) \u00e8 il figlio di Penarddun ed Euroswydd, fratello gemello di Nisien.\nNel secondo ramo del Mabinogion, Matholwch, re d'Irlanda, sposa Branwen, sorellastra di Efnisien, regalando dei cavalli a Br\u00e2n il Benedetto, fratello di Branwen. Infuriato perch\u00e9 non \u00e8 stato chiesto il suo consenso al matrimonio, Efnisien mutila i cavalli. Matholwch si offende profondamente, ma Br\u00e2n gli regala un calderono in grado di riportare in vita i morti.\nIn Irlanda dopo un anno nasce Gwern, figlio di Matholwch e di Branwen, Avuto l'erede, Matholwch maltratta la moglie facendola servire nelle cucine. Branwen manda un messaggio al fratello Bran che viene a soccorrerla. Quando Matholwch vede avvicinarsi il gigante, chiede la pace e gli offre di vivere con loro. Quindi fa costruire una casa grande abbastanza per Bran. Bran pretende che il regno passi al nipote Gwern e Matholwch accetta. Ma i signori irlandesi non sono d'accordo e si nascondono in sacchi per la farina per attaccare di sorpresa i britanni. Efnisien intuisce l'insidia e li strangola. Quella stessa sera durante la festa Efnisien getta Gwern nel fuoco causando la guerra tra irlandesi e gallesi.\nDurante la battaglia gli irlandesi reintegrano i loro ranghi resuscitando i loro morti, mettendoli nel calderone. Efnisien si sacrifica gettandosi nel calderone e morendo lo distrugge. Bran viene ferito mortalmente e ordina ai suoi uomini di tagliargli la testa (che sopravvive per magia) e di riportarla in Galles. Alla fine della guerra muoiono tutti tranne cinque donne gravide irlandesi e sette guerrieri britanni. I sette riportano Branwen e la testa parlante di Br\u00e2n in Galles. Ad Aber Alaw Branwen muore. Dopo aver trascorso ottant'anni in un castello incantato, i sette guerrieri seppelliscono la testa di Bran sulla Collina Bianca (forse la Torre di Londra) con lo sguardo rivolto verso la Francia. Secondo la leggenda finch\u00e9 la testa di Bran rimarr\u00e0 l\u00ec, la Britannia non verr\u00e0 invasa."}
{"id": "2369184", "revid": "767487", "url": "https://it.wikipedia.org/wiki?curid=2369184", "title": "Uno, due, tre, stella! (film)", "text": "Uno, due, tre, stella! (\"Un, deux, trois, soleil!\") \u00e8 un film del 1993 diretto da Bertrand Blier."}
{"id": "2369186", "revid": "599013", "url": "https://it.wikipedia.org/wiki?curid=2369186", "title": "Matholwch", "text": "Nella mitologia gallese Matholwch era un re d'Irlanda, marito di Branwen e padre di Gwern. \nNel \"Secondo ramo del Mabinogion\" Mathowlch si reca in Britannia per chiedere la mano di Branwen, sorella di Br\u00e2n il Benedetto. Bran accetta e festeggia il matrimonio con un banchetto. Durante i festeggiamenti giunge Efnisien, fratellastro di Bran e di Branwen. Chiede il motivo della festa e quando viene informato s'infuria perch\u00e9 Branwen \u00e8 stata data in matrimonio senza il suo consenso. Quindi sfoga la sua rabbia mutilando i cavalli di Matholwch, che si offende profondamente. Bran lo riconcilia donandogli un calderone magico che ha il potere di riportare in vita i morti.\nDopo un anno in Irlanda nasce Gwern, figlio di Mathowlch e Branwen. Nato l'erede, Matholwch tratta crudelmente Branwen facendola lavorare alle cucine. Branwen manda un messaggio di aiuto al fratello Bran. Bran invade con l'esercito l'Irlanda. Spaventato, Matholwch tenta di evitare la guerra costruendo una casa grande abbastanza per Bran. Bran chiede che il regno passi a suo nipote Gwern. Matholwch accetta, ma i signori irlandesi non sono d'accordo e si nascondono in sacchi per la farina nella casa costruita per Bran. Efnisien intuisce il tranello e uccide i nobili schiacciando le loro teste. Alla festa per l'incoronazione di Gwern, Efnisien getta il nipote nel fuoco scatenando una violenta guerra.\nDurante la guerra muoiono tutti gli irlandesi tranne cinque donne incinte che ripopolano l'isola. Dei britanni sopravvivono solo Branwen e sette guerrieri. I sette sbarcano con Br\u00e2nwen e la testa parlante di Bran ad Aber Alaw nel Galles, dove Branwen muore per il dolore di aver causato tanta distruzione."}
{"id": "2369190", "revid": "767487", "url": "https://it.wikipedia.org/wiki?curid=2369190", "title": "Creiddylad", "text": "Nella mitologia gallese Creiddylad \u00e8 la figlia di Lludd Llaw Eraint. Gwyn ap Nudd e Gwythyr ap Greidawl lottano per il suo amore.\nNella storia di Culhwch e Olwen Creiddylad viene promessa in sposa a Gwythr ap Greidawl, ma Gwyn ap Nudd la rapisce. I due rivali lottano per il suo amore. Re Art\u00f9 stabilisce che il duello si svolger\u00e0 ogni vigilia di Primo Maggio. Il vincitore avr\u00e0 Creiddylad per un anno.\nParalleli mitologici.\nLa storia di Creiddylad \u00e8 simile al mito di Persefone. Alcuni ricercatori la indicano come origine del nome proprio di persona Cordelia, utilizzato da Geoffrey di Monmouth per la regina Cordelia dell\"'Historia Regum Britanniae\", e ripresa poi anche nel \"Re Lear\" di Shakespeare, ma la possibilit\u00e0 \u00e8 esigua."}
{"id": "2369194", "revid": "729019", "url": "https://it.wikipedia.org/wiki?curid=2369194", "title": "Francesco Angelini (1945)", "text": "Biografia.\nDopo aver conseguito la laurea in farmacia nel 1968, inizia la sua attivit\u00e0 lavorativa nell'azienda di famiglia: il Gruppo Angelini, industria chimico-farmaceutica fondata dal nonno, suo omonimo, nel 1919. Nel 1993 ne assume la presidenza. Il 31 maggio 2003 viene nominato cavaliere del lavoro dal Presidente Carlo Azeglio Ciampi.\nGestione del Gruppo Angelini.\nOltre a dirigere il gruppo farmaceutico di famiglia, negli anni 1963-1965, per diversificare, indirizza il Gruppo ad entrare in \"joint venture\" con l'americana Procter &amp; Gamble per la produzione di assorbenti da donna e per l'infanzia.\nNel 1994, dopo aver fondato Angelini Holding, il gruppo finanziario che gestisce tutte le attivit\u00e0 aziendali, continua nella diversificazione; a seguito dell'acquisizione dell'azienda agricola \"Val di Suga\" di Montalcino, la \"tenuta Trerose\" di Montepulciano e la \"fattoria San Leonino\" di Castellina in Chianti, viene creata la societ\u00e0 \"Tenimenti Angelini\", permettendo al gruppo di entrare nel settore alberghiero e, principalmente, nel settore vinicolo, con la produzione di vini, compreso il Brunello di Montalcino. Nel 1997 si occupa della costituzione della \"Fondazioni Angelini\", una onlus a sostegno delle iniziative sociali a livello nazionale ed internazionale.\nInoltre, nel 2009, cura di allargare le partecipazioni nel settore vinicolo, acquisendo l'azienda friulana \"Puiatti\", per ampliare l'offerta del gruppo in vini bianchi, spumanti e grappe.\nSempre nel 2009 il gruppo acquisisce anche la Alcavis Hdc Ilc, , di cui avevano gi\u00e0 la distribuzione in Europa, ed avere migliori sinergie nei progetti americani per i prodotti di disinfezione e macchinari per la produzione.\nNel 2011 il gruppo acquisisce la Linea INFASIL dalla \"Procter &amp; Gamble\" settore deodoranti per bambini, uomo, donna.\nNel 2012, sempre per allargare il settore vinicolo, avviene l'acquisizione della Cav.G.B.Bertani srl di Grezzana (VR), settore vini rossi, bianchi e spumanti. Sempre nello stesso anno si conclude l'acquisizione della linea di detersivi ACE, da affiancare alla linea detergenza dell'Amuchina.\nBridge.\nAngelini pratica il bridge a livello agonistico: \u00e8 diventato campione del mondo nella Rosenblum nel 1998, ha vinto il Gran Prix CIO di Losanna nel 1999, nove ori nella Coppa Italia (quattro \"Libere\" e cinque \"Uomini\") e otto Campionati italiani a squadre; grazie agli ottimi risultati, \u00e8 entrato nel giro della nazionale italiana di bridge, con la quale ha vinto un Campionato europeo a squadre.\nCon il suo team ha vinto cinque Champions Cup, in competizione molto spesso con il Team torinese capitanato da Maria Teresa Lavazza."}
{"id": "2369195", "revid": "287204", "url": "https://it.wikipedia.org/wiki?curid=2369195", "title": "Francesco Angelini", "text": ""}
{"id": "2369197", "revid": "287204", "url": "https://it.wikipedia.org/wiki?curid=2369197", "title": "Luis Garcia Berlanga", "text": ""}
{"id": "2369200", "revid": "4175", "url": "https://it.wikipedia.org/wiki?curid=2369200", "title": "Aleksey Kravchenko", "text": ""}
{"id": "2369201", "revid": "6923", "url": "https://it.wikipedia.org/wiki?curid=2369201", "title": "Strada Statale 7/ter", "text": ""}
{"id": "2369203", "revid": "1745361", "url": "https://it.wikipedia.org/wiki?curid=2369203", "title": "Lludd Llaw Eraint", "text": "Lludd Llaw Eraint, o Nudd Llaw Eraint (\"Lludd Mano d'Argento\"), era il figlio di Beli Mawr e un leggendario eroe della mitologia gallese.\nNella forma antica Nudd \u00e8 padre di Gwyn ap Nudd. Probabilmente \u00e8 la fonte di Re Lud nella Historia Regum Britanniae di Geoffrey di Monmouth.\nNel racconto \"Lludd e Llefelys\" del \"Mabinogion\" Lludd \u00e8 il re di Britannia mentre suo fratello Llefelys \u00e8 re di Gallia. Il regno di Lludd viene invaso da tre piaghe e Lludd chiede aiuto al fratello Llefelys. Secondo la leggenda esisteva un tempio di Lludd sul sito della Cattedrale di Saint Paul a Londra, vicino Ludgate (\"Porta di Lud\").\nLe Tre Piaghe del regno di Lludd.\nLa piaga dei Coraniaid.\nLa prima piaga \u00e8 l'invasione dei Coraniaid, un popolo misterioso che non poteva essere colpito perch\u00e9 capace di sentire qualsiasi suono portato dal vento. Con l'aiuto di un lungo corno Llud chiede aiuto a Llefelys che gli consiglia di preparare una pozione con degli insetti velenosi per i Coraniaid. Llud la getta su di loro e li uccide.\nLa piaga del Drago Bianco e del Drago Rosso.\nLa seconda piaga \u00e8 la lotta di un Drago Bianco (Anglo-Sassoni) e di un Drago Rosso (Britanni) che combattono ogni vigilia di Primo Maggio. Il Drago Bianco tenta di sopraffare il Drago Rosso che emette un grido pauroso che atterrisce ogni cuore dei Britanni. Gli uomini perdono colorito e forza, le donne i bambini, i giovani uomini e donne i sensi. Animali, alberi e terra diventano sterili. Per catturare i draghi viene scavato un pozzo nel punto in cui sarebbero caduti esausti dopo il combattimento. Il luogo \u00e8 a Oxford, al centro dell'isola come misurato da Llud. Il pozzo viene coperto con un telo di raso e in fondo viene posto un calderone pieno di idromele. All'inizio i draghi combattono nei pressi del pozzo sotto forma di terribili animali. Poi combattono in aria sotto forma di draghi. Infine cadono sfiniti nel pozzo sotto forma di maiali, trascinando il drappo, e ubriachi si addormentano.\nI draghi vengono quindi avvolti nel drappo e sepolti a Dinas Emrys, il posto pi\u00f9 sicuro del regno. L'episodio verr\u00e0 poi ripreso dalle leggende arturiane, ed \u00e8 alla base di Y Ddraig Goch, uno dei simboli del Galles.\nLa piaga del ladro delle provviste di corte.\nLa terza piaga \u00e8 il saccheggio continuo di un gigante incantatore che indossa una forte e pesante armatura e trasporta un paniere. Le sue visite notturne vengono annunciate da illusioni soporifere e melodie che cullano i membri della corte di Llud. Quando tutti dormono, il ladro mette tutte le provviste di corte nel suo ampio paniere e se ne va. Llud pu\u00f2 fermarlo solo affrontandolo. Per evitare gli effetti soporiferi delle illusioni e delle melodie, Llud immerge frequentemente la testa in un vaso d'acqua fredda al suo fianco. Lo scontro \u00e8 talmente violento che le armi quando si incontrano producono scintille. Alla fine Llud sconfigge il gigante, lo grazia e lo rende un suo fedele vassallo.\nEtimologia.\nIl nome Nudd \u00e8 imparentato con l'irlandese Nuada ed \u00e8 collegato al dio celtico Nodens. Probabilmente deriva dalla radice celtica \"*noudont-\" o \"*noudent-\", che J.R.R. Tolkien suggerisce sia collegato ad una radice germanica che significa \"acquisire, avere l'uso di\" e in origine \"prendere, intrappolare (in caccia)\". Collegando Nuada Airgetl\u00e1m e la mano di Nudd, Tolkien ha rilevato \u00abun'eco dell'antica fama della mano magica di Nodens il Cacciatore\u00bb. Julius Pokorny fa derivare il nome dalla radice protoindoeuropea \"*neu-d\", \"acquisire, utilizzare, pescare\"."}
{"id": "2369205", "revid": "339392", "url": "https://it.wikipedia.org/wiki?curid=2369205", "title": "Nikolai Valuev", "text": ""}
{"id": "2369207", "revid": "4175", "url": "https://it.wikipedia.org/wiki?curid=2369207", "title": "Alex Kravchenko", "text": ""}
{"id": "2369208", "revid": "2052878", "url": "https://it.wikipedia.org/wiki?curid=2369208", "title": "Celson", "text": "La Celson Hi-Fi Records \u00e8 stata una casa discografica italiana fondata nel 1948 da Walter Guertler ed attiva fino agli anni sessanta, dopo essere stata assorbita dal gruppo SAAR Records nel 1958.\nStoria.\nWalter Guertler entr\u00f2 nel mondo discografico nel 1947, fondando (insieme al fratello) l'etichetta Celson ed iniziando la pubblicazione di dischi a 78 giri di jazz e musica classica.\nNel 1951 i due fondarono un'altra piccola etichetta preesistente, la Music, che, agli inizi del 1958, venne assorbita assieme alla prima in una nuova societ\u00e0 recentemente fondata da Walter Guertler, la SAAR (Societ\u00e0 Articoli Acustici Riprodotti), con sede a Milano in viale di Porta Vercellina 14. In quell'occasione venne creata una nuova etichetta, la Jolly, a cui segu\u00ec qualche anno dopo la Joker.\nTra gli artisti che la Celson pubblic\u00f2 sono da ricordare jazzisti come Chet Baker e Thelonious Monk e i complessi I Ribelli e I Romans.\nDiscografia.\nPer la datazione ci siamo basati sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo, se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2369209", "revid": "121448655", "url": "https://it.wikipedia.org/wiki?curid=2369209", "title": "Sfera di fotoni", "text": "Una sfera di fotoni (o sfera fotonica), \u00e8 una regione sferica dello spazio dove la gravit\u00e0 \u00e8 abbastanza forte da costringere i fotoni a muoversi dentro a orbite. La formula per trovare il raggio per un'orbita di fotoni circolare \u00e8: r=3GM/c2. A causa di questa equazione le sfere di fotoni possono solo esistere nello spazio circostante un oggetto estremamente compatto, come lo \u00e8 un buco nero.\nSiccome i fotoni viaggiano vicino all'orizzonte degli eventi di un buco nero, essi possono sfuggire alla sua attrazione gravitazionale viaggiando in una direzione quasi verticale conosciuta come \"cono d'uscita\". Un fotone al confine di questo cono non sfuggir\u00e0 completamente alla forza di gravit\u00e0 del buco nero, anzi vi orbiter\u00e0 attorno, anche se con orbite instabili.\nLa sfera di fotoni \u00e8 localizzata pi\u00f9 distante dal centro di un buco nero dell'orizzonte degli eventi e della ergosfera.\nPer buchi neri non-rotanti, la sfera di fotoni \u00e8 una sfera di raggio 3/2 \"R\"s, dove \"R\"s denota il raggio di Schwarzschild (il raggio dell'orizzonte degli eventi) - vedi sotto per una derivazione di questo risultato. Nessuna orbita non accelerata con un semiasse maggiore inferiore a questa distanza \u00e8 possibile, ma dentro la sfera di fotoni, un'accelerazione costante permetter\u00e0 a un veicolo o sonda spaziale di librarsi sopra l'orizzonte degli eventi.\nUn buco nero rotante ha due sfere di fotoni e quando ruota si trascina dietro lo spazio circostante. La sfera di fotoni che \u00e8 pi\u00f9 vicina al buco nero si muove nella stessa direzione della rotazione, mentre la sfera di fotoni pi\u00f9 lontana si muove in senso contrario. Maggiore \u00e8 la velocit\u00e0 angolare di rotazione di un buco nero, pi\u00f9 grande sar\u00e0 la distanza fra le due sfere di fotoni. Ma poich\u00e9 il buco nero ha un asse di rotazione, questa affermazione \u00e8 vera solo se ci si avvicina al buco nero nella direzione dell'equatore. Se ci si avvicina da un angolo differente, come da uno dei poli verso l'equatore, ci appare una sola sfera di fotoni. Questo accade perch\u00e9 avvicinandosi con questo angolo, la possibilit\u00e0 di viaggiare con o contro la rotazione non esiste.\nDerivazione del raggio della sfera di fotoni.\nQuesta derivazione implica l'uso della metrica di Schwarzschild, data da:\nformula_1\nPer un fotone viaggiante ad un raggio costante r (per es. nella direzione della coordinata \u03a6), ds, dr e d\u03b8 devono essere tutte uguali a zero (la conseguenza di ds = 0 \u00e8 un \"intervallo pari alla luce\").\nAdattando ds, dr e d\u03b8 a zero, abbiamo:\nformula_2\nRiordinando d\u00e0:\nformula_3\ndove \"Rs\" \u00e8 il raggio di Schwarzschild\nCi\u00f2 che bisogna conoscere per procedere \u00e8 la relazione formula_4. Per trovarla useremo l'equazione geodetica radiale\nformula_5\nI coefficienti di connessione non nulli formula_6 sono formula_7, dove formula_8. Trattiamo la geodetica radiale del fotone con la costante r e formula_9, dunque\nformula_10.\nMettendola tutta nell'equazione geodetica r otteniamo\nformula_11\nComparandola con quanto ottenuto precedentemente, abbiamo:\nformula_12\ndove abbiamo inserito i radianti formula_13 (immaginiamo che la massa centrale, attorno alla quale il fotone sta orbitando, \u00e8 localizzata nel centro dell'asse di coordinata. Allora, quando il fotone viaggia lungo la linea di coordinata formula_14, per la massa localizzata direttamente nel centro dell'orbita del fotone, noi dobbiamo avere formula_13 radianti).\nDa qui, riordinando, questa espressione finale d\u00e0:\nformula_16\nche \u00e8 il risultato che c'eravamo proposti per la dimostrazione."}
{"id": "2369212", "revid": "226458", "url": "https://it.wikipedia.org/wiki?curid=2369212", "title": "Gwyn ap Nudd", "text": "Nella mitologia gallese Gwyn ap Nudd (antica grafia Gwynn ap Nudd) era il re del Tylwyth Teg (il \"Popolo Fatato\") e, nella tradizione posteriore, sovrano dell'Annwn (l'Oltretomba). Gwyn accompagnava le anime dei morti nell'Annwn e guidava una muta di cani spettrali: i Cwn Annwn.\nNella storia di Culhwch e Olwen Gwyn rapisce la vergine Creiddylad, dopo che era fuggita con l'amato Gwythr ap Greidawl, rivale di Gwyn. I due contendenti si combattono in un duello che inizia la vigilia del Primo Maggio e simboleggia la lotta tra l'estate e l'inverno. Gwyn aiuta poi Culhwch nella caccia al cinghiale Twrch Trwyrth.\nEtimologia.\nIl gallese \"gwyn\" significa \"bianco\", imparentato con l'irlandese \"fionn\". Oggi \u00e8 ancora un nome popolare. La forma brittonica viene ricostruita come \"*Vindos\", un nome che si riscontra anche in una divinit\u00e0 celtica della Gallia. Nell'antico e nel medio gallese \"gwyn\" significa anche \"puro, sacro\". Il femminile Gwen \u00e8 la radice di Gwenhwyfar, la forma originale gallese di Ginevra. Suo padre Nudd \u00e8 collegato col dio celtico Nodens. L'eroe irlandese Fionn mac Cumhail, il cui nonno era Nuada, probabilmente \u00e8 una figura collegata."}
{"id": "2369213", "revid": "131358", "url": "https://it.wikipedia.org/wiki?curid=2369213", "title": "FC Pa\u00e7os de Ferreira", "text": ""}
{"id": "2369214", "revid": "6923", "url": "https://it.wikipedia.org/wiki?curid=2369214", "title": "Federazione di rugby a 15 del Brunei", "text": "La Federazione Rugby XV del Brunei \u00e8 l'organo che governa il Rugby a 15 nel Brunei."}
{"id": "2369224", "revid": "6923", "url": "https://it.wikipedia.org/wiki?curid=2369224", "title": "Strada Statale 7 ter Salentina", "text": ""}
{"id": "2369226", "revid": "6923", "url": "https://it.wikipedia.org/wiki?curid=2369226", "title": "Strada statale 7 ter Taranto-Lecce", "text": ""}
{"id": "2369227", "revid": "819238", "url": "https://it.wikipedia.org/wiki?curid=2369227", "title": "Ferrovia Palo-Ladispoli", "text": "La ferrovia Palo-Ladispoli era una breve linea ferroviaria attiva fra il 1888 e il 1938 che collegava la stazione di Palo Laziale, sulla ferrovia Tirrenica, alla localit\u00e0 balneare di Bagni di Ladispoli.\nStoria.\nLa ferrovia fu costruita negli anni Ottanta del XIX secolo, quando la \"Societ\u00e0 per le Strade Ferrate del Mediterraneo\", che allora gestiva la ferrovia Tirrenica passante per la stazione di Palo Laziale, decise di realizzare un collegamento ferroviario destinato a serivire la localit\u00e0 balneare di Ladispoli, un insediamento residenziale a vocazione prevalentemente turistica creato nella seconda met\u00e0 dell'Ottocento sui terreni del principe Ladislao Odescalchi, da cui prese il nome (\"Ladispoli\" deriva infatti da \"Ladis\"-\"polis\"). Dopo aver smantellato una breve diramazione ferroviaria che in precedenza conduceva a Bagni di Palo, i lavori per la realizzazione della nuova ferrovia furono rapidamente avviati e portati a compimento: la linea, priva di infrastrutture di complessit\u00e0 rilevante e di estensione molto ridotta (appena ), fu aperta all'esercizio il 1\u00ba luglio 1888.\nIl percorso della ferrovia era particolarmente semplice: partendo dalla stazione di Palo Laziale, il binario si diramava dalla ferrovia Tirrenica e, avanzando verso ovest seguendo un'andatura lineare, raggiungeva il capolinea di Ladispoli, che sorgeva a circa 200 metri dalla spiaggia. Inizialmente esercitata nel solo periodo estivo, i treni che transitavano sulla linea provenivano direttamente da Roma e vi facevano ritorno. Nel 1905, con la statalizzazione delle ferrovie italiane, la gestione della linea pass\u00f2 alle \"Ferrovie dello Stato\", che mantennero il servizio fino agli anni Trenta; nel 1938 la ferrovia venne infatti dismessa a causa dello sviluppo del trasporto su strada, ormai in grado di sopperire completamente al meno efficiente servizio ferroviario, ma anche per le inevitabili soggezioni di esercizio che la linea procurava alla ferrovia Tirrenica. Nel 1942 il binario della ferrovia Palo-Ladispoli era gi\u00e0 stato smantellato.\nCaratteristiche.\nLa ferrovia fu costruita a scartamento ordinario e venne esercitata esclusivamente con trazione a vapore. L'armamento comprendeva rotaie da 36 kg/m e traverse in legno, che permettevano al binario di raggiungere una pendenza massima del 5,5\u2030. Fino al 1910 Ladispoli non era dotata di una vera e propria stazione, nonostante la presenza nei pressi del capolinea di una piattaforma girevole: lo scalo ferroviario ivi ubicato era in un primo momento costituito da un semplice carro merci adattato a biglietteria e locale di servizio; solo in seguito fu costruito in sua sostituzione un fabbricato viaggiatori in legno. Ad oggi il percorso della ferrovia risulta occupato quasi per intero dalle strade di Ladispoli, mentre in corrispondenza del capolinea \u00e8 stato realizzato un parco pubblico."}
{"id": "2369229", "revid": "287204", "url": "https://it.wikipedia.org/wiki?curid=2369229", "title": "Cwn Annwn", "text": "Nella mitologia gallese e nel folclore i Cwn Annwn (\"Cani dell'Annwn\") erano cani spettrali dell'Annwn (l'Oltretomba). Erano associati con la Caccia Selvaggia guidata Gwyn ap Nudd. \nIn epoca cristiana divennero i Cani Infernali di Satana. \nNel Galles erano associati con le migrazioni delle oche. Durante la notte il loro verso poteva essere scambiato con i latrati dei cani. Si credeva che cacciassero solo nelle notti di San Giovanni, San Martino, San Michele Arcangelo, Ognissanti, Natale, Capodanno, Sant'Agnese, San Davide e il Venerd\u00ec Santo). Oppure solo in autunno e inverno. I Cwn Annwn divennero anche gli spiriti che accompagnavano i morti nell'Aldil\u00e0.\nA volte i cani sono accompagnati da una strega spaventosa: Mallt-y-Nos (\"Matilda della Notte\"). Un altro nome nel folclore gallese \u00e8 Cwn Mamau (\"Cani delle Madri\").\nCani simili si trovano in altre tradizioni come in Inghilterra (Gabriel Hounds, Ratchets) e sull'Isola di Man (Yell Hounds), collegati ai cani di Herne il Cacciatore, che prende parte alla Caccia Selvaggia.\nSecondo la tradizione i terreni di caccia dei Cwn Annwn includono il monte di Cadair Idris, dove gli ululati di questi enormi cani predicono la morte a chiunque li oda.\nSi dice che i loro ringhi sono pi\u00f9 forti quando sono lontani e man mano che si avvicinano si fanno pi\u00f9 deboli."}
{"id": "2369231", "revid": "339392", "url": "https://it.wikipedia.org/wiki?curid=2369231", "title": "Effetto Bernoulli", "text": ""}
{"id": "2369232", "revid": "110157", "url": "https://it.wikipedia.org/wiki?curid=2369232", "title": "Prva hrvatska nogometna liga 2008-2009", "text": "La Prva hrvatska nogometna liga 2008-2009, conosciuta anche come T-Com Prva HNL 2008-2009 per motivi di sponsorizzazione, \u00e8 stata la diciottesima edizione della massima serie del campionato di calcio croato, disputata tra il 27 luglio 2008 e il 31 maggio 2009, e conclusa con la vittoria della Dinamo Zagabria, al suo undicesimo titolo (quindicesimo in totale).\nCapocannoniere del torneo fu Mario Mand\u017euki\u0107 (Dinamo), con 16 reti.\nFormula.\nLa formula del torneo era uguale alla stagione precedente.\nLe squadre partecipanti furono dodici e disputarono un girone di andata/ritorno/andata per un totale di 33 partite.\nIn vista di un ampliamento del numero delle contendenti solo l'ultima spareggi\u00f2 mentre dalla 2.HNL furono promosse quattro squadre.\nLe qualificate alle coppe europee furono quattro: la vincente alla UEFA Champions League 2009-2010 mentre la seconda, la terza e la vincitrice della coppa nazionale alla UEFA Europa League 2009-2010.\nEspansione del campionato.\nNel giugno 2007 Igor \u0160timac, presidente dell'Associazione dei club di Prva HNL, propone un incremento del numero delle squadre da 12 a 16, a partite dalla stagione 2008-09. Tuttavia, nonostante che la maggioranza dei club appoggino la proposta, non viene raggiunto un accordo o una decisione finale. Nella riunione della HNS di fine agosto 2007 viene deciso di posticipare la decisione a fine 2007 o addirittura al 2008, e che l'incremento non sarebbe stato possibile prima della stagione 2009-10.\nPer pi\u00f9 di un anno la proposta rimane ferma. Infine, in una riunione della HNS nel febbraio 2009, il segretario Zorislav Srebri\u0107 dichiara che in base al numero di club dotati di licenza, si sarebbe deciso se il campionato seguente sarebbe stato a 12 o 16. In teoria, se solo 15 squadre otterranno la licenza, il campionato 2009-10 sar\u00e0 a 12 squadre e che il termine di presentazione di richiesta della licenza sar\u00e0 il 1\u00ba maggio 2009. L'8 maggio 2009 la HNS dichiara che tutti i 19 club che hanno fatto richiesta della licenza sono stati accettati e che quindi \u00e8 possibile incrementare il campionato fino alle 16 squadre.\nTuttavia, nonostante le garanzie dimostrate per poter competere il Prva HNL, lo ' (4\u00ba classificato in Druga HNL) dichiara il falso riguardo alla disponibilit\u00e0 dello stadio e viene retrocesso nei campionati regionali. Il suo posto che garantisce la promozione diretta viene assegnato al ' mentre il 6\u00ba classificato ' va allo spareggio con l'ultima della Prva HNL (').\nCampi di gioco.\nDopo la morte di Hrvoje \u0106usti\u0107 durante una partita allo Stadio Stanovi di Zara nel marzo 2008, viene deciso che gli stadi per la stagione 2008-09 debbano superare un attento esame prima di essere considerati adatti per la Prva HNL. Solo 9 stadi soddisfano gli standard, quindi alcune squadre (, , e ) debbono disputare le partite casalinghe in altri stadi . Poco prima dell'inizio del campionato il Cibalia riesce a regolarizzare il proprio stadio, cosa riuscita allo Zadar dopo la 4\u00aa giornata.\nClassifica.\nLegenda:\nNote:\nSpareggio.\nIl (12\u00ba in Prva liga) affronta in uno spareggio con andata e ritorno lo (5\u00ba in Druga liga).\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "2369234", "revid": "118717204", "url": "https://it.wikipedia.org/wiki?curid=2369234", "title": "Analisi sensoriale", "text": "L'analisi sensoriale \u00e8 la scienza adottata per valutare gli attributi organolettici di un prodotto mediante i sensi. Gli organi di senso sono: vista, udito, olfatto, gusto, tatto.\nL\u2019American Society for Testing and Materials e Institute of Food Technologists definisce l'analisi sensoriale come \"un metodo scientifico usato per risvegliare, misurare, analizzare e interpretare quelle\nrisposte ai prodotti che sono esito della percezione tramite i sensi della vista, dell'olfatto, del tatto,\ndel gusto e dell'udito\". Termine pi\u00f9 generico di \"organolettico\" \u00e8 \"sensoriale\" quindi l'analisi sensoriale descrive e misura le caratteristiche sensoriali di un bene.\nNell\u2019ambito del controllo e della valorizzazione della qualit\u00e0 degli alimenti, la valutazione sensoriale trova ampio spazio di applicazione soprattutto se si considera la necessit\u00e0 sempre crescente di utilizzare metodi oggettivi accurati e precisi, quindi che forniscano risultati affidabili, esaustivi e ripetibili. Ad ogni modo l'analisi sensoriale trova impiego anche in discipline diverse dalla scienza degli alimenti.\nL'analisi sensoriale non \u00e8 degustazione, sebbene utilizzi l'assaggio (ovvero l'applicazione concreta dei 5 sensi per valutare un campione di prodotto da parte di una persona) come mezzo principale dell'investigazione. Infatti, oltre a essere una disciplina scientifica formata da principi, tecniche e metodologie, \u00e8 pure materia fortemente normata sia a livello internazionale ISO che nazionale (recepimento UNI). Una delle peculiarit\u00e0 dell'analisi sensoriale \u00e8 il largo uso della statistica. Oltre alla chimica e alla fisica fa ampio ricorso a elementi di psicofisica e scienze neurologiche. L'analisi sensoriale \u00e8 una materia accademica trattata a livello universitario e post universitario, largamente utilizzata dalle aziende produttrici o dai laboratori.\nAnalisi dei dati:\nCNR, \nCompusense moduli nativi, \nCentro italiano Assaggiatori, \nSAS_Institute SAS System moduli Stat e Ts, \nSmartGustent moduli nativi, \nSPSS moduli Stat, multivariate analista, \nR (software) pacchetti sensoMiner sensoR\nI giudici.\nIl gruppo di soggetti che effettua le valutazioni sensoriali viene definito \"panel\" ed \u00e8 sempre coordinato dal responsabile del laboratorio (\"panel leader\").\nIn base al metodo scelto dovrebbero essere coinvolti differenti tipologie di giudici:\n1. Giudici senza esperienza (semplici consumatori) per i metodi affettivi;\n2. Giudici allenati alle valutazioni sensoriali per i metodi discriminanti;\n3. Giudici addestrati sia ai metodi che ad uno specifico prodotto per i metodi descrittivi.\nGli obiettivi dell\u2019analisi determinano la scelta del metodo pi\u00f9 idoneo da utilizzare. Gli attuali metodi di valutazione sensoriale, che fanno riferimento a standard generali (norme ISO) applicabili a tutti i prodotti alimentari, possono essere suddivisi in tre tipologie:\n1. Discriminanti utilizzati per determinare se esiste una differenza percepibile tra due o pi\u00f9 prodotti;\n2. Descrittivi utilizzati per descrivere le caratteristiche sensoriali percepite in un prodotto e identificare quanto i prodotti differiscono nelle caratteristiche sensoriali;\n3. Affettivi utilizzati quando \u00e8 necessario valutare l\u2019accettabilit\u00e0 da parte dei consumatori e stabilire se uno o pi\u00f9 prodotti sono maggiormente preferiti di altri."}
{"id": "2369238", "revid": "1243", "url": "https://it.wikipedia.org/wiki?curid=2369238", "title": "Ferrovia della Val Rosandra", "text": ""}
{"id": "2369239", "revid": "15756", "url": "https://it.wikipedia.org/wiki?curid=2369239", "title": "Protocolli e architettura di X Window System", "text": "In informatica, l'X Window System (comunemente chiamato X11 o X) \u00e8 un sistema finestre per la visualizzazione di bitmap, che \u00e8 trasparente rispetto alle reti di calcolatori. Questa voce descrive i dettagli dei protocolli e della struttura tecnica di X11.\nStoria.\nX venne creato come parte del progetto Athena al MIT.\nModello client-server e trasparenza in rete.\nX \u00e8 basato su un modello client-server. Un programma \"X server\" gira in un computer con un display grafico e comunica con vari \"programmi client\". Il server agisce da tramite tra l'utente e il programma client, accettando richieste di output grafico (finestre) dai programmi client e mostrandoli all'utente, e ricevendo gli input dell'utente (tastiera, mouse) e trasmettendoli ai programmi client.\nIn X, il server gira sul computer dell'utente, mentre i client possono girare anche su macchine diverse. Questo \u00e8 il contrario della configurazione comune dei sistemi client-server, dove il \"client\" gira sul computer dell'utente e il server gira su un computer remoto. Questo modo contrario spesso confonde i nuovi utenti di X. La terminologia di X Window \u00e8 vista dalla prospettiva del programma client piuttosto che da quella dell'utente o dell'hardware: i programmi remoti si connettono al display attaccato all'X server che gira nella macchina locale e che perci\u00f2 agiscono come client; L'X display locale accetta traffico in entrata e perci\u00f2 agisce come un server.\nIl protocollo di comunicazione tra server e client gira in modo trasparente rispetto alla rete: il client e il server possono girare nella stessa macchina o in macchine differenti, eventualmente con architetture e sistemi operativi differenti. Un client e un server possono comunicare in maniera sicura su Internet attraverso il tunneling della connessione in una connessione cifrata.\nPrincipi di progettazione.\nBob Scheifler e Jim Gettys impostarono i primi principi di X come segue (come elencato in Scheifler/Gettys 1996):\nIl primo principio venne modificato durante la progettazione di X11 in:\"Non aggiungere nuove funzionalit\u00e0 a meno che non vieni a sapere di qualche applicazione reale che la richieder\u00e0.\" X \u00e8 stato largamente attenuto a questi principi da allora. L'implementazione di riferimento \u00e8 sviluppata con una visione di estensione e miglioramento dell'implementazione, pur mantenendosi quasi interamente compatibile con il protocollo originale del 1987.\nProtocollo principale.\nLa comunicazione tra server e client \u00e8 fatta scambiandosi pacchetti attraverso un canale di rete. La connessione viene stabilita dal client, che invia il primo pacchetto. Il server risponde inviando un pacchetto che attesta l'accettazione o il rifiuto della connessione, o con una richiesta di ulteriore autenticazione. Se la connessione viene accettata, il pacchetto di accettazione contiene dei dati per il client da usare nell'interazione successiva con il server.\nDopo che la connessione \u00e8 stabilita, quattro tipi di pacchetti possono venire scambiati tra client e server nel canale:\nIl server X fornisce un insieme di servizi base. I programmi client realizzano funzionalit\u00e0 pi\u00f9 complesse interagendo con il server.\nFinestre.\nQuella che di solito in altre interfacce grafiche utente viene chiamata una finestra, \u00e8 una \"finestra top-level\" (di primo piano) nell'X Window System. Il termine \"finestra\" \u00e8 anche usato per finestre che stanno dentro un'altra finestra, in altre parole, \"sotto finestre\" di una \"finestra padre\". Gli elementi grafici tipo bottoni, menu, icone, ecc. sono tutti realizzati usando finestre.\nUna finestra pu\u00f2 essere creata come sotto finestra di una finestra padre. Questo causa il fatto che le finestre sono gestite gerarchicamente in un albero. La radice dell'albero viene chiamata \"root window\" (finestra radice), che \u00e8 automaticamente creata dal server. Le finestre top-level sono esattamente le sotto finestre figlie della finestra radice. Alla vista, la finestra radice \u00e8 larga come lo schermo e sta dietro a tutte le altre finestre.\nIdentificatori.\nTutti i dati sulle finestre, font, ecc. sono immagazzinati nel server. Il client conosce gli identificatori di questi oggetti\u2014interi che pu\u00f2 usare come nomi per essi quando interagisce col server. Per esempio, se un client volesse che venisse creata una finestra, richiederebbe al server di creare una finestra con un dato identificatore. Il server crea quindi una finestra e le associa l'identificatore. L'identificatore pu\u00f2 essere usato pi\u00f9 tardi dal client per richiedere, ad esempio, che venga disegnata una stringa nella finestra.\nGli identificatori sono univoci anche nel server, non solo nel client; per esempio, non ci possono essere due finestre con lo stesso identificatore, anche se creato da due client differenti. Un client pu\u00f2 accedere a qualsiasi oggetto noto l'identificatore, anche se l'oggetto \u00e8 stato creato da un altro client.\nAttributi e propriet\u00e0.\nOgni finestra ha un insieme predefinito di attributi e un insieme di propriet\u00e0, tutti memorizzati nel server e accessibili ai client tramite richieste appropriate. Gli attributi sono dati che riguardano la finestra, come la sua dimensione, la posizione, il colore di sfondo, ecc. Le propriet\u00e0 sono pezzi di dati che sono attribuiti alla finestra. Al contrario degli attributi, le propriet\u00e0 non hanno un significato a livello del protocollo principale di X Window. Un client pu\u00f2 salvare dati arbitrari in una propriet\u00e0 di una finestra.\nUna propriet\u00e0 \u00e8 caratterizzata da un nome, un tipo e un valore. Una propriet\u00e0 \u00e8 simile ad una variabili in un linguaggio imperativo, dove l'applicazione pu\u00f2 creare una nuova propriet\u00e0 con un dato nome e di un certo tipo e salvarci un valore. Le propriet\u00e0 sono associate alle finestre: due propriet\u00e0 con lo stesso nome, aventi tipi e valori differenti possono esistere in due finestre differenti.\nLe propriet\u00e0 sono usate principalmente per la comunicazione fra client. Per esempio, la propriet\u00e0 chiamata codice_1 \u00e8 usata per salvare il nome per la finestra; i gestori di finestre di solito leggono questa propriet\u00e0 e visualizzano il nome della finestra in cima ad essa.\nLe propriet\u00e0 di una finestra possono essere mostrate usando il comando codice_2. In particolare codice_3 mostra le propriet\u00e0 della root window, che include le X resources (X risorse, parametri dei programmi).\nEventi.\nGli eventi sono pacchetti inviati dal server al client per comunicare che qualcosa che il client \u00e8 interessato a sapere \u00e8 avvenuto. Un client pu\u00f2 richiedere al server di inviare un evento a un altro client; questo \u00e8 usato per la comunicazione fra client. Per esempio, quando un client richiede il testo correntemente selezionato, un evento viene inviato al client che detiene la finestra che ha il testo selezionato.\nIl contenuto di una finestra pu\u00f2 essere distrutto in alcuni casi (per esempio, se la finestra \u00e8 coperta). Ogni volta che un'area di contenuti distrutti (non visibili) viene resa visibile, il server genera un evento codice_4 per notificare al client che una parte della finestra deve essere disegnata.\nAltri eventi sono usati per notificare ai client di input di mouse o tastiere, della creazione di nuove finestre, ecc.\nAlcuni tipi di eventi sono sempre inviati ai client, ma la maggior parte di eventi sono inviati solo se il client aveva stabilito un interesse a riceverli. Questo perch\u00e9 i client potrebbero essere interessati solo ad alcuni tipi di eventi. Ad esempio, un client potrebbe essere interessato a eventi della tastiera ma non a quelli del mouse.\nColor modes (Modalit\u00e0 dei colore).\nIl modo in cui i colori sono gestiti nell'X Window System a volte scatena confusione negli utenti, e storicamente sono parecchie e diverse le modalit\u00e0 che sono state supportate. Le applicazioni pi\u00f9 moderne usano Truecolor (colori a 24-bit, 8 bit per ognuno di rosso, verde e blu), ma applicazioni vecchie o specialistiche potrebbero richiedere modalit\u00e0 diverse. Molte applicazione specialistiche commerciali usano PseudoColor.\nIl protocollo X11 attualmente usa un intero singolo senza segno a 32-bit per rappresentare un singolo colore nella maggioranza delle operazioni grafiche, chiamato \"pixel value\" (valore del pixel). Quando si trasferisce l'intensit\u00e0 dei colori primari, viene usato un intero a 16 bit per ogni componente del colore. Esistono le seguenti rappresentazioni dei colori; non tutte di queste potrebbero essere supportate.\nXlib e altre librerie client.\nLa maggior parte dei programmi client comunicano con il server attraverso la libreria Xlib client. In particolare, la maggior parte di \"client\" usa librerie tipo Xaw, Motif, GTK+, o Qt le quali a loro volta usano Xlib per interagire con il server.\nComunicazione fra client.\nIl protocollo principale di X Window fornisce meccanismi per la comunicazione tra i client: propriet\u00e0 ed eventi di una finestra, in particolare gli eventi di messaggi client-to-client. Tuttavia, non specifica alcun protocollo per tali tipi di interazioni. Questi protocolli sono invece disciplinati da un insieme separato di convenzioni di comunicazione inter-client.\nL'Inter-Client Communication Conventions Manual specifica il protocollo per lo scambio di dati attraverso selezioni e l'interazione delle applicazioni con il window manager. Questa specifica \u00e8 stata considerata difficile e confusa; la consistenza del \"look and feel\" dell'applicazione e la comunicazione in genere \u00e8 affrontata attraverso la programmazione di un determinato ambiente desktop.\nL'Inter-Client Exchange protocol (ICE), specifica un framework per la creazione di protocolli di interazione tra i client, in modo che uno specifico protocollo pu\u00f2 essere costruito in cima ad esso. In particolare, l'X Session Management protocol (XSMP) \u00e8 un protocollo basato su ICE che regola l'interazione tra le applicazioni con il session manager, che \u00e8 il programma che si occupa di memorizzare lo stato del desktop al termine di una sessione interattiva e di recuperarla quando un'altra sessione con lo stesso utente viene avviata di nuovo.\nPi\u00f9 convenzioni recenti sono incluse nelle specifiche freedesktop, compreso il drag-and-drop (trascinamento) la convenzione Xdnd utilizzata per il trasferimento dei dati selezionando e trascinando in un'altra finestra e la convenzione per le applicazioni embedded Xembed che specifica come un'applicazione pu\u00f2 essere eseguita in una sottofinestra di un'altra applicazione.\nSelezioni, cut buffer e trascinamenti.\nLe selezioni, i cut buffer e trascinamenti sono i meccanismi utilizzati per il sistema X Window per consentire a un utente di trasferire i dati da una finestra all'altra. Le selezioni e i cut buffer vengono utilizzati (di solito) quando un utente seleziona il testo o altri dati in una finestra e incolla in una finestra diversa. Il trascinamento \u00e8 utilizzato quando un utente seleziona qualcosa in una finestra, poi clicca sulla selezione e trascina in un'altra finestra.\nDal momento che due finestre possono essere gestite da due diverse applicazioni, il trasferimento dei dati richiede che due diversi client, per interagire, siano collegati con lo stesso server X. Il protocollo principale di X Window comprende alcuni tipi di richieste ed eventi che sono specifici per lo cambio si selezioni, ma il trasferimento \u00e8 fatto usando l'invio di eventi generali client-to-client e propriet\u00e0 della finestra, che non sono specifici per il trasferimento delle selezioni.\nI dati che devono essere trasferiti tra client possono essere di diversi tipi: di solito \u00e8 testo, ma pu\u00f2 anche essere una pixmap, un numero, una lista di oggetti, ecc.\nSelezioni e trascinamenti sono meccanismi attivi: dopo che una parte di testo \u00e8 stata selezionata in una finestra, il client che gestisce la finestra deve supportare attivamente un protocollo per il trasferimento dei dati all'applicazione che ne faccia richiesta. I cut buffer, invece, sono un meccanismo passivo: quando l'utente seleziona un testo, il suo contenuto viene trasferito in un cut buffer, dove rimane anche se l'applicazione che gestisce la finestra termina e la finestra viene distrutta.\nWindow manager (Gestore delle finestre).\nUn window manager \u00e8 un programma che controlla l'aspetto generale di finestre e altri elementi grafici dell'interfaccia grafica utente. Le differenze nel look dell'X Window System in installazioni differenti sono principalmente dovute all'uso di diversi window manager o differenti configurazioni del window manager.\nIl window manager si fa carico di decidere la posizione delle finestre, aggiungere bordi decorativi attorno ad esse, gestire icone, gestire i click del mouse fuori dalle finestre (nello sfondo), gestire certe combinazioni di tasti, ecc.\nDal punto di vista dell'X server, il window manager non \u00e8 differente dagli altri client. La posizione iniziale e i bordi decorativi attorno alle finestre sono gestite dal window manager usando le seguenti richieste:\nIl window manager usa la prima richiesta per intercettare qualunque richiesta di mappatura di finestre top-level (figlie della root window). Ogni volta che un'altra applicazione richiede la mappatura di una finestra top-level, il server non la esegue ma invia un evento al window manager al suo posto. La maggior parte dei window manager \"adotta\" la finestra: creano una finestra top-level pi\u00f9 grande (chiamata frame window, finestra cornice) e affidano (rendono figlia) la finestra originale come figlia. Graficamente questo corrisponde a mettere la finestra originale dentro la frame window. Lo spazio della frame window che non \u00e8 occupato dalla finestra originale viene usato per la cornice decorativa attorno alla finestra (il \"bordo\" e la \"barra del titolo\").\nIl window manager gestisce i click del mouse nella frame window. Questo permette per esempio di muovere o ridimensionare la finestra quando un utente clicca e trascina sul bordo o sulla barra del titolo.\nIl window manager \u00e8 anche responsabile della gestione di icone ed elementi visuali relativi all'interfaccia grafica. Le icone non esistono a livello del protocollo principale di X Window. Sono implementate dal window manager. Per esempio. quando una finestra deve essere \"ridotta a icona\", il window manager FVWM cancella la finestra e crea una finestra per il nome dell'applicazione ridotta a icona ed eventualmente anche per un'immagine dell'icona. Il significato e la gestione delle icone \u00e8 perci\u00f2 deciso completamente dal window manager: alcuni window manager come wm2 non implementano proprio le icone.\nSession manager (Gestore di sessione).\nApprossimativamente, lo stato di una sessione \u00e8 lo \"stato del desktop\" in un dato momento: un insieme di finestre con i loro attuali contenuti. Pi\u00f9 precisamente, \u00e8 l'insieme delle applicazioni che gestiscono queste finestre e le informazioni che permettono a queste applicazioni di ripristinare le condizioni delle loro finestre gestite se richiesto. Un X session manager \u00e8 un programma che salva e ripristina lo stato delle sessioni.\nL'effetto pi\u00f9 riconoscibile dell'uso di un session manager \u00e8 la possibilit\u00e0 di uscire da una sessione interattiva e poi trovare le stesse finestre con lo stesso stato quando si rientra. Per fare in modo che funzioni, il session manager salva i nomi delle applicazioni che stanno girando all'uscita e le riavvia al login. Per fare in modo che lo stato delle applicazioni possa essere ripristinato bene (necessario per ripristinare il contenuto delle finestre), le applicazioni devono essere in grado di salvare il loro stato di esecuzione su richiesta del session manager e ricaricarlo quando vengono riavviate.\nL'X Window System include un session manager predefinito chiamato codice_5. Altri session manager sono stati sviluppati per specifici sistemi desktop: per esempio codice_6 \u00e8 il session manager predefinito di KDE.\nX display manager.\nL'X display manager \u00e8 il programma che mostra il login prompt grafico nell'X Window System. Pi\u00f9 in generale, un display manager fa girare uno o pi\u00f9 X server nella macchina locale e accetta connessioni in entrata da X server che girano su computer remoti. I server locali sono avviati dal display manager, che li connette per presentare all'utente la schermata di login. I server remoti sono avviati indipendentemente dal display manager e connessi ad esso. In questa situazione, il display manager lavora come un server telnet grafico: un X server pu\u00f2 connettersi al display manager il quale avvia una sessione; i programmi di questa sessione girano sullo stesso computer del display manager ma hanno input e output nel computer dove gira l'X server (che potrebbe essere il computer di fronte all'utente come uno remoto).\nXDM \u00e8 il display mangager di base fornito con l'X Window System. Altri display manager comprendono GDM (GNOME), KDM (KDE), WDM (che usa i WINGs widget usati in Window Maker) e entrance (che usa l'architettura usata in Enlightenment v.17).\nElementi dell'interfaccia utente.\nI primi widget toolkit per X includevano Xav (l'insieme di widget del progetto Athena), OLIT (OPEN LOOK Intrinsics Toolkit), XView, Motif e Tk. OLIT and XView sono i toolkit base per il vecchio ambiente desktop di Sun OpenWindows.\nMotif fornisce il toolkit base per il Common Desktop Environment (CDE), che \u00e8 un ambiente desktop usato nei sistemi Unix commerciali tipo Solaris, AIX e HP-UX. (Solaris 10 include sia CDE che GNOME, con quest'ultimo adesso preferito come ambiente desktop.)\nToolkit pi\u00f9 moderni sono Qt (usato da KDE), GTK+ (usato da GNOME), wxWidgets, FLTK e FOX.\nEstensioni.\nL'X server fu progettato per essere semplice ma estensibile. In questo modo, molte funzionalit\u00e0 risiedono adesso nelle estensioni del protocollo.\nA livello di protocollo. ad ogni estensione possono essere assegnati nuovi tipi di pacchetto di richiesta/evento/errore. I client hanno accesso alle funzionalit\u00e0 delle estensioni attraverso le librerie di estensione. Aggiungendo estensioni all'implementazione corrente del X server \u00e8 notoriamente difficile a causa della mancanza di modularit\u00e0 nella progettazione del server. Un obiettivo a lungo termine del progetto XCB \u00e8 di automatizzare la generazione sia di estensioni lato client che lato server a partire da descrizioni di protocollo in XML.\nLa seguente \u00e8 una lista parziale delle estensioni che sono state sviluppate, ordinate approssimativamente in ordine temporale per ordine di introduzione a partire dal pi\u00f9 recente:"}
{"id": "2369240", "revid": "2128848", "url": "https://it.wikipedia.org/wiki?curid=2369240", "title": "Shabbetai Donnolo", "text": "Biografia.\nDella vita di Donnolo non si hanno che notizie frammentarie: catturato dai saraceni all'et\u00e0 di 12 anni, fu riscattato a Taranto dai parenti e visse il resto della sua vita in Italia meridionale. Medico e astronomo, conosceva ebraico, greco e latino. In un brano autobiografico del suo \"Sefer \u1e24akhmoni\", racconta di aver provato diversi mestieri, prima di decidere di studiare medicina e astronomia. Se la sua formazione medica, su cui tace, avvenne a quanto pare su fonti greche e non arabe, per quanto riguarda l'astronomia, egli dichiara di aver letto non solo libri ebraici ma di aver attinto anche alla \u00abscienza dei greci, degli ismaeliti, dei babilonesi e degli indiani\u00bb, prima di rivolgersi agli insegnamenti di un sapiente non ebreo proveniente da Babilonia di nome Bagda\u1e6d. Donnolo appare menzionato due volte nell'agiografia di san Nilo da Rossano, il fondatore dell'Abbazia di Grottaferrata, con il quale aveva forse un'amicizia personale. Nel primo episodio, il medico ebreo offre di alleviare le sofferenze dell'eremita causategli dalla vita ascetica, ma quest'ultimo rifiuta le cure. Nel secondo, san Nilo e Donnolo sono presenti all'amputazione di un arto del governatore bizantino di Calabria, Euprassio.\nOpere.\nMolte opere a lui ascritte sono in realt\u00e0 di incerta attribuzione o sono andate perdute. Restano frammenti del testo astronomico e astrologico \"Sefer ha-Mazzalot\" (\"Libro delle costellazioni\") mentre di incerta attribuzione sono la Barayta de-Mazzalot (un trattato astrologico) e un'opera medica incompiuta, la \"Practica\", nella quale sono elencate diverse malattie e le possibili cure. Dell\"'Antidotarium\", anch'esso non attribuibile con certezza al nostro autore, non restano che poche tracce. Le uniche opere a lui attribuibili con certezza, sono il \"Sefer Mirqa\u1e25ot\" (\"Libro degli elettuari\") e il \"Sefer \u1e24akhmoni\" (\"Libro sapiente\" o \"Libro del sapiente\").\nSefer Mirqa\u1e25ot.\nIl \"Sefer ha-Mirqa\u1e25ot\", ovvero \"Il libro degli elettuari\", noto anche come \"Sefer ha-Yaqar\" (\"Libro prezioso\"), \u00e8 un sommario di quaranta anni di diretta esperienza medica di Donnolo, in cui descrive il procedimento per la preparazione di elettuari, cio\u00e8 impiastri di piante medicinali e sostanze viscose quali il miele. Donnolo non appare influenzato dalla medicina araba in quanto non ne fa alcuna menzione nel suo lavoro. \nLa figura di Donnolo venne associata alla fondazione della Scuola medica salernitana, ma l'ipotesi fu in seguito abbandonata. Donnolo, grazie al suo sapere e alla sua perizia non comune, anticipa l'archiatra, figura tipica del Basso Medioevo.\nIn ogni caso, il \"Sefer ha-Mirqa\u1e25ot\" rappresenta il primo testo di medicina composto in Italia dalla caduta dell'impero romano d'Occidente, nonch\u00e9 il primo libro di medicina composto in ebraico in Europa.\nSefer \u1e24akhmoni.\nLa sua opera principale \u00e8 il \"Sefer \u1e24akhmoni\", ovvero \"Libro Sapiente\" o \"Libro del Sapiente\", un commentario sul \"Sefer Yetzirah\", vale a dire il testo che per primo introdusse il concetto di \"sephirot\", che avr\u00e0 larga fortuna nella speculazione qabbalistica successiva.\nIl commento di Donnolo si presenta come diviso in tre sezioni. La prima \u00e8 un'introduzione contenente un poemetto acrostico che ne assicura l'attribuzione all'autore, seguito da una breve autobiografia, nonch\u00e9 da una tavola delle effemeridi per l'anno 4706 \"dalla Creazione del mondo\", cio\u00e8 il 946. La seconda sezione \u00e8 un commento al versetto biblico (Gn 1,26): \"Facciamo l'uomo a nostra immagine e somiglianza\", in cui Donnolo cerca di spiegare che l'uomo non somiglia materialmente a Dio (che non ha forma umana), ma solo nelle facolt\u00e0 intellettuali, che possiede tuttavia in modo imperfetto rispetto a quelle del Creatore; dal punto di vista fisico, l'essere umano somiglia, piuttosto, alla terra da cui fu tratto. La terza sezione, infine, \u00e8 un commento al gi\u00e0 citato \"Sefer Yetzirah\", il quale narra la creazione del mondo da parte della divinit\u00e0 tramite i \"trentadue sentieri di sapienza\", vale a dire le ventidue lettere dell'alfabeto ebraico e le dieci non meglio specificate \"sephirot\".\nDonnolo, quindi, sembra seguire un progetto unitario di descrizione di tutta la realt\u00e0, unendo le sue competenze di medicina (in particolare, in questo caso, di fisiologia), che lo aiutano a comprendere il corpo umano, e quelle di astronomia e astrologia, con cui pu\u00f2 indagare i misteri del mondo. Nella sua opera, incentrata sull'idea della corrispondenza fra microcosmo e macrocosmo, egli concilia la tradizione ebraica con la filosofia neoplatonica, mostrando un intento di unificazione dei saperi, non solo all'interno di discipline diverse, ma anche fra culture differenti."}
{"id": "2369241", "revid": "122366623", "url": "https://it.wikipedia.org/wiki?curid=2369241", "title": "T\u00eate de l'Autaret", "text": "La T\u00eate de l'Autaret (3015 ) \u00e8 una montagna delle Alpi Cozie, situata tra la testata della valle Varaita di Bellino in Italia e la valle dell'Ubaye in Francia.\nCaratteristiche.\nSi trova sullo spartiacque alpino principale, sulla linea di frontiera tra Francia ed Italia. Amministrativamente, appartiene al comune di Bellino in Italia, ed a quello di Saint-Paul-sur-Ubaye in Francia.\nIn pianta, presenta tre dorsali principali, disposte in maniera circa simmetrica. Verso nord si dirama la dorsale alpina principale, che raggiunge il Pelvo di Ciabrera e prosegue verso la cima Mongioia. La dorsale alpina prosegue anche in direzione ovest-sud-ovest, scendendo al sottostante \"col de l'Autaret\" (2825\u00a0m) per poi risalire verso la cima dei Denti di Maniglia. In direzione est-sud-est scende una dorsale secondaria, che poi piega ad arco verso sud digradando in direzione delle \"grange dell'Autaret\". Il versante orientale, che d\u00e0 sulla testata della valle di Bellino, \u00e8 assai scosceso, mentre gli altri versanti sono erbosi e meno inclinati.\nDal punto di vista geologico, \u00e8 composta completamente di calcescisti del complesso dei \"calcescisti ofiolitiferi\" (\"pietre verdi di Gastaldi\").\nToponimo.\nSecondo il Jaccard, il nome \"Autaret\", comune a molte montagne e valichi della zona alpina occidentale (anche nella variante \"Lautaret\"), significherebbe \"altare\" (riconducibile al latino \"altar\"), e sarebbe legato alla presenza di antichi altari precristiani in questi luoghi. Il D'Amico lo fa invece risalire alla radice celtica \"aut\", con significato di \"luogo elevato\".\nAscensione alla vetta.\nLa via normale italiana \u00e8 un itinerario escursionistico che si sviluppa a partire dalla frazione di \"Sant'Anna di Bellino\". Da qui si raggiunge il \"pian Ceiol\" e, risalendo la \"gola delle Barricate\" verso sud, si raggiunge il sovrastante vallone/altopiano, fino alle \"grange dell'Autaret\". Da qui si prosegue in direzione del \"col de l'Autaret\" fino ad incontrare un antico ricovero militare abbandonato. Si abbandona il sentiero risalendo sulla destra per pendii fino in cresta, seguendo la quale verso est-nord-est si raggiunge la vetta. La difficolt\u00e0 dell'itinerario \u00e8 valutata in EE.\nAccesso invernale.\nLo stesso itinerario estivo \u00e8 percorribile in inverno, con gli sci o con le ciaspole."}
{"id": "2369242", "revid": "23945338", "url": "https://it.wikipedia.org/wiki?curid=2369242", "title": "Shabbatai Donnolo", "text": ""}
{"id": "2369243", "revid": "1494169", "url": "https://it.wikipedia.org/wiki?curid=2369243", "title": "Mallt-y-Nos", "text": "Nella mitologia gallese Mallt-y-Nos o Matilda of the Night (\"Matilda della Notte\") \u00e8 una strega che accompagna Arawn e i Cwn Annwn (cani da caccia) nella Caccia Selvaggia, trascinando le anime in pena che si sono perse all'Annwn. Nelle canzoni del bardo Taliesin Williams, Mallt-y-Nos guida i Cwn Annwn con urli e lamenti.\nLa leggenda vuole che Mallt-y-Nos sarebbe stata una nobildonna normanna, che amava andare a caccia a tal punto che afferm\u00f2: \u00abSe non ci sono cacce in cielo, piuttosto non ci vado!\u00bb. Pentitasi quando il desiderio si sarebbe esaudito, grida per la disperazione durante le sue eterne cacce nei cieli notturni."}
{"id": "2369245", "revid": "23945356", "url": "https://it.wikipedia.org/wiki?curid=2369245", "title": "Shabbatai ben Abraham Donnolo", "text": ""}
{"id": "2369247", "revid": "123312745", "url": "https://it.wikipedia.org/wiki?curid=2369247", "title": "Clorotiazide", "text": "La clorotiazide \u00e8 una molecola dotata di attivit\u00e0 diuretica, appartenente alla classe dei diuretici tiazidici.\nCaratteristiche fisico-chimiche.\n\u00c8 a cristalli, si decompone a 342\u00a0\u00b0C e quindi \u00e8 molto stabile mentre \u00e8 poco solubile in acqua (400\u00a0mg sono solubili in 1\u00a0l di acqua) e solubile in soluzioni alcaline nelle quali si decompone; \u00e8 solubile in NaOH.\nIndicazioni.\nTrova indicazione nel trattamento dell'ipertensione e dell'edema di varia origine, ma in particolare nei pazienti con insufficienza cardiaca, ascite secondaria a cirrosi epatica, e diabete insipido renale, sia da sola che in associazione ad altri antiipertensivi o diuretici.\nEffetti indesiderati.\nAlcuni degli effetti indesiderati sono cefalea e nausea.\nTrombocitopenia da depressione della matrice midollare megacariocitaria; sia fetale (uso in gravidanza), che nell'adulto."}
{"id": "2369249", "revid": "439868", "url": "https://it.wikipedia.org/wiki?curid=2369249", "title": "Sesto Rocchi", "text": "Ha iniziato la sua formazione alla Scuola di Liuteria del Conservatorio di Parma, sotto la guida di Gaetano Sgarabotto. Dopo sei anni, si \u00e8 trasferito a Milano per perfezionarsi con il maestro liutaio Leandro Bisiach, nel cui laboratorio ha potuto non solo costruire parecchi violini ma anche studiare la costruzione di violini antichi, il che gli sarebbe stato di grande utilit\u00e0 nella sua attivit\u00e0 indipendente.\nI suoi violini gli hanno permesso di ricevere numerosissimi riconoscimenti internazionali. Nel 1980 \u00e8 stato nominato curatore del violino di Paganini detto \"Cannone\", opera del famoso liutaio Guarneri del Ges\u00f9.\nHa fabbricato almeno dieci quartetti completi, nonch\u00e9 numerosi strumenti singoli, spesso ispirati ai modelli antichi."}
{"id": "2369250", "revid": "89647120", "url": "https://it.wikipedia.org/wiki?curid=2369250", "title": "Ferrovia Milano-Mantova", "text": "La ferrovia Milano-Mantova \u00e8 in realt\u00e0 una relazione passeggeri regionale Trenord che utilizza:"}
{"id": "2369255", "revid": "628767", "url": "https://it.wikipedia.org/wiki?curid=2369255", "title": "Trattato di Londra (1518)", "text": "Il trattato di Londra del 1518 \u00e8 un patto di non aggressione tra venti nazioni europee. I principali firmatari furono il regno di Francia, il regno d'Inghilterra, il regno di Spagna, il Sacro Romano Impero, lo Stato Pontificio, il Ducato di Borgogna e l'Olanda.\nIl trattato venne promosso dal cardinale Thomas Wolsey, lord cancelliere di Enrico VIII d'Inghilterra, che per questo riun\u00ec gli ambasciatori delle altre nazioni europee a Londra. Il Trattato nacque per porre fine all'invasione della Francia da parte dell'Inghilterra, su richiesta di papa Leone X che voleva riappacificare le nazioni europee per lanciare una crociata contro l'Impero ottomano che nel frattempo stava invadendo i Balcani.\nCondizioni.\nTutti i paesi europei vennero invitati a Londra, il trattato infatti sperava di unire 20 capi di Stato europei affinch\u00e9 si riappacificassero e concludessero ogni genere di conflitto sia militare che politico. Nell'ottobre 1518 i primi a firmare il trattato furono i rappresentanti di Inghilterra e Francia, poi si \u00e8 allargato alle altre nazioni europee e allo Stato Pontificio.\nL'accordo stabiliva una lega difensiva basata su quanto segue: ogni stato doveva impegnarsi ad attuare una attiva politica estera di non aggressione, ma anche a dichiarare guerra a quelle nazioni che avessero infranto i termini del trattato.\nConseguenze.\nIl trattato ebbe successo, ma port\u00f2 la pace per un periodo molto ridotto. L'anno successivo infatti scoppi\u00f2 una guerra tra la Francia di Francesco I di Francia e la Spagna dell'imperatore Carlo V, nella quale fu coinvolta anche l'Inghilterra che si schier\u00f2 con l'imperatore e poi nel 1523 il Regno di Danimarca e il Regno di Svezia entrarono in guerra sciogliendo l'Unione di Kalmar. Il trattato di Londra fu quindi l'ultimo trattato di pace tra le nazioni europee, prima del congresso di Vienna del 1815."}
{"id": "2369256", "revid": "117141216", "url": "https://it.wikipedia.org/wiki?curid=2369256", "title": "Toyota TF103", "text": "La Toyota TF103 fu una vettura di Formula 1 con cui il \"team\" nipponico affront\u00f2 la stagione 2003. Disegnata da Gustav Brunner, fu pilotata dal francese Olivier Panis e dal brasiliano Cristiano da Matta, campione in carica della CART. I due sostituirono Mika Salo e Allan McNish, piloti titolari nella stagione precedente.\nPer il progetto della vettura la Toyota stanzi\u00f2 circa 350 milioni di euro e i vertici della scuderia dichiararono che l'obiettivo per la stagione era di qualificare almeno uno dei due piloti tra i primi dieci ad ogni gara e di raggiungere costantemente la zona punti. Nei fatti il miglior risultato fu un quinto posto ottenuto da Panis in Germania, mentre entrambi i piloti riuscirono a qualificarsi al terzo posto in un'occasione a testa.\nPresentazione.\nLa vettura venne ufficialmente presentata l'8 gennaio 2003 al Circuito Paul Ricard, in Francia.\nSviluppo.\nLa TF103 aveva un disegno molto tradizionale, e fu considerata dallo stesso costruttore pi\u00f9 come una 'logica evoluzione' dalla vettura che la precedette, la TF102. Pi\u00f9 leggera (circa 90\u00a0kg di meno) e pi\u00f9 sottosterzante, la vettura vide l'impegno principale oltre che di Gustav Brunner anche di Keizo Takahashi, capo del coordinamento tecnico. L'aerodinamica si ispirava a quella della vincente Ferrari F2002. La vettura disponeva anche di un cambio nuovo che per\u00f2 dette dei problemi di affidabilit\u00e0. Altri problemi venivano dati dal sistema di alimentazione. \nDalla gara di Silverstone, vennero presentate dalle migliorie aerodinamiche.\nIl pi\u00f9 importante sviluppo rispetto alla TF102 deriv\u00f2 dal motore: il \"RVX-03\" fu testato per la prima volta nel settembre 2002 e presentava due vantaggio rispetto al \"RVX-02\"; era pi\u00f9 leggero e pi\u00f9 potente. Il responsabile del propulsore era l'ingegnere italiano Luca Marmorini.\nCarriera agonistica.\nLa stagione.\nLe prestazioni della TF103 superarono quelle della TF102, facendo segnare in tutto 16 punti, 10 con Da Matta e 6 con Panis. Le due vetture occuparono anche i primi due posti in gara durante il Gran Premio di Gran Bretagna, ci\u00f2 grazie alla confusione portata in pista da un invasore, Neil Horan, all'undicesimo giro. Da Matta fu capace di resistere in testa fino al giro 29.\nPanis fu capace, nel Gran Premio di Indianapolis, di partire in terza posizione, cos\u00ec come da Matta in Giappone, seguito, sempre in seconda fila, dal suo compagno di scuderia. Panis fece segnare il terzo miglior tempo in gara in Germania, in cui giunse quinto, miglior risultato fino al quel momento per la scuderia."}
{"id": "2369260", "revid": "765341", "url": "https://it.wikipedia.org/wiki?curid=2369260", "title": "Magnificenza", "text": "La magnificenza (dal latino \"magnificentia\" - composto da \"magnus\" \"grande\" e \"facere\" \"fare\", propriamente fare in grande -, che a sua volta deriva dalla parola greca antica \"megalopr\u00e9peia\" \u2013 fare in grande in maniera conveniente) \u00e8 una qualit\u00e0 che si riferisce alla prestanza, generosit\u00e0, dignit\u00e0 o splendore nel modo di vivere degli uomini. \u00c8 una categoria della filosofia, dell'estetica, dell'etica, dell'economia, della sociologia, della retorica e della critica d'arte, che risale all'antichit\u00e0 classica.\nLa magnificenza nell'antichit\u00e0 classica.\nPlatone.\nPlatone fornisce la prima accezione filosofica della \"megalopr\u00e9peia\", cio\u00e8 della magnificenza. Separa la \"megalopsych\u00eda\" \u2013 la grandezza d'animo \u2013 dalla \"megalopr\u00e9peia\", che nel greco arcaico erano considerati come sinonimi . Nel quinto e sesto libro de La Repubblica, Platone spiega come la \"megalopr\u00e9peia\" \u00e8 la dote principale del filosofo-re. Costui possiede una serie di caratteristiche, come la natura filosofica, la superiorit\u00e0 morale, l'educazione e la maturit\u00e0, e le conoscenze teoriche e pratiche, che ne fanno la persona pi\u00f9 adatta a cui affidare il potere politico della polis (487 a2-8).\nErodoto e Senofonte.\nErodoto e Senofonte evidenziano l'aspetto economico della \"megalopr\u00e9peia\". Si tratta del modo di spendere in grande o in modo ragguardevole. La magnificenza viene cos\u00ec collegata alla liberalit\u00e0, agli stili di vita elevati, e a coloro che dispongono di ingenti mezzi economici Nelle \"Storie\", Erodoto riporta vari esempi di magnificenza come quella di Policrate (3, 123, 1), o dei ciziceni che celebrano con magnificenza una festivit\u00e0 dedicata a Cibele, madre degli dei (4, 7, 3). Nell\u2019\"Economico\", Senofonte collega \"megalopr\u00e9peia\" a personalit\u00e0 facoltose che ricoprivano incarichi pubblici e alla loro usanza di utilizzare il proprio denaro privato per opere utili alla collettivit\u00e0 . Strettamente collegato al fenomeno dell'evergetismo trattato da Paul Veyne, la \"megalopr\u00e9peia\" riguardava una serie di attivit\u00e0 come armare un esercito o fortificare una citt\u00e0, costruire un santuario o un anfiteatro, allestire i giochi olimpici, o accogliere con magnificenza importanti ospiti stranieri. Tutte queste opere pubbliche davano onore e lustro al committente e anche alla collettivit\u00e0. Con Senofonte la magnificenza si allarga anche alle donne . Man\u00eca, la vedova del governatore dell'Eolide, non solo riesce a diventare la governatrice della satrapia gi\u00e0 assegnata al marito, ma si distingue per le sue doti politiche e militari. Inoltre non mancava mai di impiegare la magnificenza ogniqualvolta ve ne fosse bisogno (\"Elleniche\", III, 10-13).\nAristotele.\nNelle opere \"Etica Eudemia\" e \"Etica Nicomachea\", Aristotele fornisce una teoria filosofica, etica ed estetica della \"megalopr\u00e9peia\", che influenzer\u00e0 tutte le interpretazioni successive. Nel quarto libro dell\u2019\"Etica Nicomachea\", la \"megalopr\u00e9peia\" consiste nella virt\u00f9 etica della grande spesa. Essa \u00e8 definita come \u201cla maniera conveniente di spendere in grande\u201d (\"Eth. nic.\", IV, 2, 1122a 23). Oltre a confermare come magnifiche le forme gi\u00e0 individuate da Erodoto e Senofonte, Aristotele insiste come l'aspetto pi\u00f9 importante della \"megalopr\u00e9peia\" non \u00e8 tanto la grande spesa, quanto effettuarla nel modo pi\u00f9 appropriato alla circostanza in questione. Un'ulteriore caratteristica del magnifico \u00e8 la capacit\u00e0 di conoscere ed apprezzare il bello. Per questo motivo la \"megalopr\u00e9peia\" ha che fare con il buon gusto estetico , e diventa un punto di contatto tra l'economia e l'estetica.\nCicerone.\nCicerone introduce la \"magnificentia\" nella cultura dell'antica Roma. Gi\u00e0 nella sua opera giovanile \"De inventione\", la magnificenza \u201cconcepisce e conduce a termine cose grandi e eccelse con una visione ampia e splendida\u201d (II, Liv, 163). Cicerone compie un'importante sintesi tra il mondo greco e quello romano. Inoltre d\u00e0 importanza al valore etico della magnificenza, alle grandi opere e \u2013 attingendo all'etimologia latina \"magnum facere\" - alla loro realizzazione, accentuando cos\u00ec la capacit\u00e0 d'azione. Questa definizione di magnificenza sar\u00e0 ripresa molti secoli pi\u00f9 tardi, nel contesto culturale cristiano, da Tommaso d'Aquino nella \"Summa theologiae\".\nLa magnificenza nell'antica Roma.\nNell'antica Roma la magnificenza assume delle caratteristiche ben specifiche. In primo luogo, \u00e8 un fenomeno pubblico connesso alle istituzioni, alle cariche politiche e allo stato romano. La magnificenza degli edifici, delle strade, dei templi e dei giochi pubblici costituisce uno degli incarichi della magistratura degli edili, che deve occuparsi della loro costruzione, della loro cura e conservazione. All'edile spetta allestire i giochi pubblici, che si svolgevano in occasione di festivit\u00e0 religiose. In secondo luogo, la magnificenza \u00e8 ben distinto dal lusso . La \"magnificentia\", intesa come generosit\u00e0 individuale con finalit\u00e0 pubblica, ha a che fare con l'assetto politico ed economico determinato dalla tradizionale classe dirigente romana . Essa appartiene ad un modello etico, nel quale convergono le antiche doti morali quali la \"dignitas\", la frugalit\u00e0, l'austerit\u00e0 dei costumi, l'onore, la gloria, la fiducia e la giustizia. La magnificenza \u00e8 una delle virt\u00f9 che appartiene alla grandezza della Roma repubblicana, prima che degenerasse nella sregolatezza dei costumi e nel lusso per scopi personali. Nel \"Pro Murena\", Cicerone scrive che \u201cdetesta, s\u00ec, il popolo romano il lusso privato, ma ama la pubblica magnificenza\u201d (\"Pro Murena\", 76).\nLa retorica e Demetrio.\nLa \"megalopr\u00e9peia\" \u00e8 connessa anche alla retorica. Nella retorica classica, la magnificenza \u00e8, come il sublime, uno dei modelli dello stile grandioso o elevato. Nel trattato \"Sullo stile\" (\"Per\u00ec herm\u0113n\u0113\u00edas\"), Demetrio ha formulato una delle teorie pi\u00f9 complete dello stile magnifico. Questo tratta gli argomenti e le azioni grandiosi. A differenza del sublime che predilige il poeta ispirato, il pathos e la potenza espressiva, la magnificenza antepone l'allestimento stilistico e la corretta composizione formale . Mentre il sublime tende ad incutere terrore e sconcerto nell'uditore, la magnificenza vuole trasmettere elevazione e solennit\u00e0 . Secondo Demetrio, i paladini dello stile magnifico sono lo storico Tucidide e la poetessa Saffo.\nLa magnificenza e la critica d'arte.\nNell'antichit\u00e0 la magnificenza divenne un termine specifico della critica d'arte, che fu applicato alla musica e alla pittura, cos\u00ec come alla poesia, al teatro, alla scultura e all'architettura . La \"megalopr\u00e9peia\" \u00e8 una qualit\u00e0 presente nelle opere di Fidia, famosissimo scultore greco del V secolo a.C. (Dionigi d'Alicarnasso, \"De composizione\" verborum, 11, 22). Anche secondo Plinio il Vecchio, Fidia ha adoperato la magnificenza nella statua di Zeus, cos\u00ec come il pittore Zeuxis nella sua rappresentazione di Giove in trono (\"Naturalis Historia\", 35, 63; 36, 19).\nVitruvio e la magnificenza dell'architettura romana.\nVitruvio estende la magnificenza all'architettura. Nel sesto libro del \"De architectura\", la magnificenza dell'edificio spetta al committente pubblico o privato, che \u00e8 responsabile delle spese, dell'impiego dei materiali e delle dimensioni dell'opera. La magnificenza si manifesta soprattutto nella committenza delle grandi opere pubbliche in cui gli antichi romani eccelsero. Attingendo alle tecniche apprese sia dagli etruschi che dai greci, i romani li superarono realizzando le opere che tuttora si possono ammirare. Massima importanza fu data all'assetto delle citt\u00e0, alle mura di fortificazione, ai templi ed ai fori. Lo storico Dionigi d'Alicarnasso, nelle \"Antichit\u00e0 romane\", stabilisce magnifiche tre opere, definite tali sia per la loro utilit\u00e0 che per la notevole spesa sostenuta per realizzarle, ossia gli acquedotti, il lastrico delle vie e le cloache (\"Ant. Rom\"., 3, 67, 5). Anche Tito Livio nell\u2019\"Ab urbe condita\" (\"Storia di Roma\") celebra la costruzione delle cloache per la loro utilit\u00e0 igienica (1, 38, 5-6; 39,44).\nLa magnificenza nel Medioevo.\nTommaso d'Aquino.\nNel Medioevo la magnificenza subisce un'importante trasformazione con l'avvento del cristianesimo. Tommaso d'Aquino ne ha lasciato una delle interpretazioni pi\u00f9 significative, poich\u00e9 attinge alla cultura classica unendola con quella cristiana. Nella \"Summa Theologiae\" la magnificenza \u00e8 una virt\u00f9 di Dio (\"Summa\", IIa IIae q. 134 art. 1), di cui anche l'uomo pu\u00f2 essere partecipe. Riprende inoltre la definizione di Cicerone ed enfatizza come la magnificenza consiste nel fare cose grandi. Essa aspira a grandi opere per la realizzazione delle quali occorrono grandi spese. La magnificenza infine appartiene alla virt\u00f9 del coraggio, o della fortezza, poich\u00e9 tende a realizzare opere ardue e difficili (\"Summa\", IIa IIae q. 134 art. 1-4). \nDante Alighieri.\nDante Alighieri si riferisce alla magnificenza come caratteristica della perfezione di divina (\"Convivio\", II, III, 2). Tuttavia continua a considerarla come virt\u00f9, attingendo alla tradizione aristotelica e tomista. Per Dante la magnificenza \u00e8 la quinta tra le undici virt\u00f9 che compongono la nobilt\u00e0 dell'animo e la definisce come \u201cmoderatrice de le grandi spese, quelle facendo e sostenendo a certo termine\u201d (\"Convivio\", IV, XVII, 5). \nLa magnificenza nel Rinascimento italiano.\nCon la riscoperta della cultura e dei testi classici durante l'Umanesimo, la magnificenza subisce un forte rilancio. Oltre ad essere impiegato come qualit\u00e0 della perfezione divina, si consolidano soprattutto gli aspetti sociali, civili, estetici ed artistici della magnificenza. \nLa magnificenza come virt\u00f9 civica.\nLa magnificenza diventa una delle espressioni della rinata civilt\u00e0 urbana. Nel vivace rinnovamento culturale di Firenze, Marsilio Ficino individua la magnificenza come la virt\u00f9 per eccellenza, poich\u00e9 connessa con Dio (\"De virtutibus moralibus\", 1457) . Secondo Cristoforo Landino, la magnificenza \u00e8 una delle parti del coraggio, attraverso cui l'uomo pu\u00f2 condurre una vita virtuosa senza essere necessariamente di origini nobili (\"De vera nobilitate\", 1487) .\nLa magnificenza delle arti.\nCon la rinascita delle arti, la magnificenza riaffiora come un aspetto delle opere. Attingendo al significato gi\u00e0 individuato nelle antiche teorie della retorica e della critica artistica, la magnificenza si diffonde nel Rinascimento, nel Barocco e nel Classicismo. Leon Battista Alberti , Giorgio Vasari e Andrea Palladio , sono soltanto alcune delle personalit\u00e0 che si dedicano a teorizzare la magnificenza e ad applicarla alle loro opere.\nLa magnificenza, il mecenatismo e le corti.\nNel XV secolo la magnificenza assume una forte valenza politica ed economica attraverso il fenomeno del mecenatismo nell'architettura e nelle arti. La committenza di grandi opere pubbliche e private consente ai nuovi leader di dimostrare la loro superiorit\u00e0 sociale e la loro generosit\u00e0. Cosimo il Vecchio dei Medici \u00e8 tra i primissimi ad impiegare questa nuova forma di consumo culturale, trasformandosi in uno dei grandi patroni del rinnovamento architettonico della citt\u00e0 di Firenze . Timoteo Maffei elogia la magnificenza di Cosimo il Vecchio, che mette a disposizione grandi somme di denaro per abbellire la citt\u00e0 di Firenze, facendo onore al committente e a tutta la cittadinanza (\"In Magnificentia Cosmi Medicei Florentini detractores\"). Il mecenatismo viene esercitato anche da Lorenzo de Medici, che si guadagna l'appellativo di \u201cMagnifico\u201d, proprio per la sua sponsorizzazione delle arti. La corte dei Medici riunisce i migliori artisti, architetti, filosofi, letterati e umanisti dell'epoca. Ma il fenomeno si propaga nell'intera penisola italiana: i papi a Roma e i vari principi si trasformano in grandi patroni delle arti. \nL'umanista Giovanni Pontano scrive i trattati pi\u00f9 significativi sull'impiego del denaro. Nel suo \"De magnificentia\" la generosit\u00e0 dei signori e dei principi viene definitivamente collegata alle corti, all'etica cortigiana e la dottrina del comportamento, che proprio nell'Italia cinquecentesca troveranno le loro riflessioni pi\u00f9 mature nel \"Libro del cortigiano\" di Baldassare Castiglione e nel \"Galateo ovvero de' costumi\" di Monsignor Giovanni Della Casa.\nLa magnificenza nel Settecento.\nLa magnificenza del patrimonio culturale e artistico italiano trasform\u00f2 la penisola in una delle mete privilegiate del Grand Tour internazionale. Nel vivace contesto romano, un contributo significativo alla magnificenza viene offerta da Giovanni Battista Piranesi. Il noto architetto, incisore, scenografo, acquafortista e archeologo fu anche un teorico pienamente coinvolto nel dibattito internazionale intorno all'architettura, che caratterizz\u00f2 il periodo illuminista e neoclassico. Piranesi prese parte alla controversia sulla superiorit\u00e0 artistica e architettonica dei Greci o dei Romani, schierandosi a favore del carattere autoctono della cultura italiana, fondata dagli Etruschi e portata alla perfezione dai Romani . Nel suo trattato \"Della Magnificenza ed Architettura de' Romani\" (1761), Piranesi si ricollega alla millenaria storia della nozione di magnificenza nelle sue accezioni filosofiche, etiche, economiche ed artistiche . Estende la virt\u00f9 della magnificenza all'intero popolo Romano, democratizzando una qualit\u00e0 aristocratica ed elitaria. Inoltre difende la superiorit\u00e0 dell'architettura degli antichi Romani, che con le loro conoscenze teoriche e pratiche riuscirono a superare i Greci."}
{"id": "2369262", "revid": "1008732", "url": "https://it.wikipedia.org/wiki?curid=2369262", "title": "Buco nero AdS", "text": "Nella fisica teorica, per buco nero AdS si intende una soluzione di buco nero nell'ambito della relativit\u00e0 generale o delle sue estensioni, che rappresenta un oggetto massivo isolato, ma con una costante cosmologica diversa da zero. Una tale soluzione avvicina asintoticamente lo spazio Anti de Sitter (AdS) a un infinito spaziale, ed \u00e8 una generalizzazione della soluzione del vuoto di Kerr, la quale avvicina asintoticamente lo spaziotempo di Minkowski all'infinito spaziale.\nMetrica.\nIn 3+1D (tre dimensioni spaziali ed una temporale), la metrica (in coordinate polari) \u00e8 data da:\ndove t \u00e8 la coordinata del tempo, r \u00e8 la coordinata radiale, \u03a9 sono le coordinate polari, C \u00e8 una costante e k \u00e8 la curvatura AdS.\nIn generale, in d+1D, la metrica \u00e8 data da\nSecondo la corrispondenza AdS/CFT, se la gravit\u00e0 fosse quantizzata, un buco nero AdS sarebbe duale allo stato termico sul limite isogonico.\nNel contesto della corrispondenza AdS/QCD, questo corrisponderebbe alla fase di deconfinamento del plasma di quark e gluoni."}
{"id": "2369277", "revid": "1745361", "url": "https://it.wikipedia.org/wiki?curid=2369277", "title": "Quattro tesori d'Irlanda", "text": "Nella mitologia irlandese i quattro tesori o gioielli o reliquie d'Irlanda sono quattro oggetti magici che i T\u00faatha D\u00e9 Danann hanno portato con loro invadendo l'Irlanda.\nFonti.\nNel \"Lebor Gab\u00e1la \u00c9renn\" (\"Libro delle Invasioni d'Irlanda\") i Tuatha D\u00e9 Danann sono originari delle \u00abisole al nord del mondo\u00bb, dove imparano la magia, prima di invadere l'Irlanda a bordo di oscure nubi e approdare nel Connaught. Solo la Lia F\u00e1il viene portata da loro.\nUna recensione del \"Lebor Gab\u00e1la\", il \"Cath Maige Tuired\" (\"[Seconda] Battaglia di Mag Tuired\") e il breve testo \"I Quattro Gioielli\" contenuto nel \"Libro Giallo di Lecan\" aggiungono altri particolari. Nel Lebor Gab\u00e1la e nel Cath Maige Tuired c'erano quattro citt\u00e0 sulle \u00abisole al nord del mondo\u00bb: Falias, Gorias, Findias e Murias. Nel Foras Feasa le quattro citt\u00e0 si trovano nel Lochlann e i Tuatha D\u00e9 attraversano il mare sulla loro flotta piuttosto che in una nebbia magica. I Tuatha D\u00e9, discendenti di B\u00e9othach figlio di Iarbonel, sbarcano in queste citt\u00e0 per imparare i segreti dei druidi (\"druidecht\"), la conoscenza (\"fis\"), l'arte profetica (\"f\u00e1itsine\") e l'arte magica (\"amainsecht\"). Ogni isola ha un mago poeta.\nQuando i Tuatha D\u00e9 invadono l'Irlanda portano con loro quattro strumenti magici dalle quattro citt\u00e0: \nLa lancia di Lug.\nA.C.L. Brown e R.S. Loomis associano la spada di Lug con la L\u00fain di Celtchar, che nel \"Togail Bruidne D\u00e1 Derga\" viene scoperta nella Battaglia di Mag Tuired. Comunque non c'\u00e8 alcuna tradizione che collega le due armi. Nell\"'Oidheadh Chloinne Tuireann\" la lancia di Assal \u00e8 un'altra lancia che appartiene a L\u00fag. Gli viene riconsegnata dai figli di Tuireann come riparazione per aver ucciso Cian."}
{"id": "2369279", "revid": "373722", "url": "https://it.wikipedia.org/wiki?curid=2369279", "title": "Llud Llaw Eraint", "text": ""}
{"id": "2369280", "revid": "330183", "url": "https://it.wikipedia.org/wiki?curid=2369280", "title": "Citro\u00ebn-Maserati", "text": ""}
{"id": "2369282", "revid": "85889542", "url": "https://it.wikipedia.org/wiki?curid=2369282", "title": "Antikensammlung", "text": ""}
{"id": "2369283", "revid": "42179", "url": "https://it.wikipedia.org/wiki?curid=2369283", "title": "John W. Campbell jr.", "text": ""}
{"id": "2369286", "revid": "36426", "url": "https://it.wikipedia.org/wiki?curid=2369286", "title": "Antikensammlung Berlino", "text": ""}
{"id": "2369288", "revid": "36426", "url": "https://it.wikipedia.org/wiki?curid=2369288", "title": "Antikensammlung di Monaco", "text": ""}
{"id": "2369289", "revid": "486946", "url": "https://it.wikipedia.org/wiki?curid=2369289", "title": "Mabon ap Modron", "text": ""}
{"id": "2369302", "revid": "599013", "url": "https://it.wikipedia.org/wiki?curid=2369302", "title": "Vocologia", "text": "Con il termine vocologia, s'intende la scienza dell'abilitazione vocale.\nDettagli.\nIl termine circostanzia l'attivit\u00e0 del foniatra, logopedista e del docente di canto che si occupano in modo particolare della voce professionale e artistica , cos\u00ec come il termine \"audiologia\" definisce nel dettaglio la scienza che si occupa dei disordini dell'udito.\nLa vocologia combina le discipline della foniatria, della laringologia e della logopedia, con discipline non propriamente mediche, quali la tecnica vocale nel canto, la dizione, e la tecnica attoriale e oratoria in generale.\nIstituti.\nL'insegnamento della vocologia si svolge in corsi accademicamente riconosciuti presso numerosi istituti, tra i quali:\nStoria.\nIl termine fu coniato da Ingo R. Titze, che pose l'accento sul significato di \"abilitazione\", che non vuol essere una semplice restituzione della voce allo stato primitivo (come la \"riabilitazione\") ma un vero e proprio potenziamento per andare incontro a richieste professionali specifiche del soggetto (canto, recitazione, tecnica oratoria).\nRecenti sviluppi in Italia.\nIn Italia per poter esercitare la professione di Vocologo occorre conseguire la Laurea in Medicina e Chirurgia, superare l'Esame Statale di abilitazione alla professione di medico chirurgo e risultare iscritti ad un Ordine Provinciale dei Medici Chirurghi. Occorre quindi conseguire il Diploma di Specializzazione in Audiologia e Foniatria. Occorre infine effettuare studi specifici, orientati a comprendere la musica, il canto, la dizione, la recitazione e, pi\u00f9 in generale, la tecnica vocale. Il termine \"Vocologo\" in Italia identifica un titolo di qualifica culturale, non solamente riferito a un medico o logopedista, bens\u00ec a un qualsiasi professionista della voce, quale il docente o didatta laureato, che abbia sostenuto il percorso di Alta Formazione post laurea o Master di I\u00b0 livello in Vocologia artistica o clinica - \"Manifesto di Foniatria Artistica , F. Fussi - S. Magnani -\" \nA partire dal 2008 anche in Italia si \u00e8 incominciato a celebrare la \"Giornata Nazionale della Voce\", un evento internazionale, celebrato annualmente il 16 aprile, mirato a sensibilizzare l'opinione pubblica sulle problematiche legate all'utilizzo della voce e, in modo particolare, alla vocalit\u00e0 professionale e artistica. L'evento, che vede nei singoli centri le sedi di organizzazione di congressi scientifici e workshops, viene patrocinato dalla Societ\u00e0 Italiana di Foniatria e Logopedia (SIFEL).\nA partire dal 2013 \u00e8 stato sviluppato un metodo di insegnamento della tecnica vocale, denominato \"physiovoice\", che mescola elementi didattici e principi logopedici, mirato a sviluppare gli atletismi, tipici della tecnica vocale, in un'ottica eufonica, priva di rischi per il performer."}
{"id": "2369303", "revid": "110157", "url": "https://it.wikipedia.org/wiki?curid=2369303", "title": "Idroflumetiazide", "text": "L'idroflumetiazide \u00e8 un farmaco diuretico tiazidico molto simile all'idroclorotiazide.\nIndicazioni.\nViene utilizzato nel trattamento dell'ipertensione e per la riduzione degli edemi.\nMeccanismo d'azione.\nL'idroflumetiazide ha un meccanismo d'azione in comune con i diuretici tiazidici che si basa essenzialmente sull'aumento dell'escrezione renale di sodio e il conseguente aumento dell'eliminazione di acqua. Agisce inoltre riducendo l'eliminazione di acido urico e di calcio e aumentando quella del potassio e degli ioni bicarbonato.\nEffetti indesiderati.\nTra effetti indesiderati della somministrazione sono annoverati vertigini, ipotensione ortostatica e quelli di tipo gastrointestinale, come nausea, vomito e diarrea. Come tutti i diuterici tiazidici la perdita di potassio pu\u00f2 condurre a ipokaliemia e alcalosi metabolica."}
{"id": "2369304", "revid": "287204", "url": "https://it.wikipedia.org/wiki?curid=2369304", "title": "Henry Stephens Salt", "text": "Biografia.\nFiglio di un colonnello dell'esercito britannico, nacque in India dove suo padre stava svolgendo il servizio militare ma pochi mesi dopo la nascita i suoi familiari tornarono in Inghilterra. Studi\u00f2 all'Eton College per poi laurearsi all'Universit\u00e0 di Cambridge nel 1875; dopo il completamento degli studi torn\u00f2 a Eton, dove divenne insegnante di materie classiche. Nel 1879 spos\u00f2 Kate Joynes, con la quale si trasfer\u00ec nel 1884 a Surrey, piccolo borgo in cui condusse una vita semplice e modesta da pensionato, iniziando al contempo l'attivit\u00e0 letteraria.\nNel 1891 fond\u00f2 la Humanitarian League per combattere la disuguaglianza e l'ingiustizia verso gli esseri umani (Salt, che era un sodale di P\u00ebtr Alekseevi\u010d Kropotkin, fu attivista politico per l'abolizione della pena di morte e per la riforma del sistema carcerario), ma anche per combattere le crudelt\u00e0 commesse ai danni delle altre specie; coni\u00f2 infatti l'espressione \"animal rights\" (cio\u00e8 \"diritti degli animali\"), difendendo tali diritti in numerose opere, fra le quali \"Animals' Rights: Considered in Relation to Social Progress\" (\"I diritti animali considerati in relazione al progresso sociale\") e \"Plea for Vegetarianism\" (\"Difesa del Vegetarianismo\"), opere lette ed apprezzate da autori come George Bernard Shaw ed il Mahatma Gandhi.\nSalt desiderava nascesse un movimento pi\u00f9 incisivo rispetto a quello per la protezione degli animali gi\u00e0 esistente in Gran Bretagna e lott\u00f2 ardentemente per l'abolizione della vivisezione e per la diffusione delle ragioni etiche del vegetarianismo. Cur\u00f2 anche la rivista \"Humane Review\" e fu amico e \"scopritore\" di George Bernard Shaw (anch'egli vegetariano), facendo in modo di farlo assumere come recensore dalla testata \"Pall Mall Gazette\". Tra gli altri suoi amici celebri si ricordano Algernon Swinburne, John Galsworthy, Thomas Hardy, Rudyard Kipling, Havelock Ellis, Lev Tolstoj, William Morris, il gi\u00e0 citato Kropotkin, Ouida, Robert Cunninghame-Graham, Keir Hardie, Hubert Bland e Annie Besant."}
{"id": "2369307", "revid": "830939", "url": "https://it.wikipedia.org/wiki?curid=2369307", "title": "Emil Frey", "text": "Biografia.\nNacque a Baden, vicino a Zurigo, in Svizzera nel 1889.\nHa lungamente studiato musica, sotto la guida di Markees a Basilea, di Freund a Zurigo, di Barblan,\ndi Willy Rehberg, di Joseph Lauber al Conservatorio di Ginevra dal 1902 al 1905, con Louis Di\u00e9mer per il pianoforte, con Gabriel Faur\u00e9 e con Charles-Marie Widor per la composizione al Conservatorio di Parigi..\nNel 1906 vinse il \"Premier prix de piano\". \nDivenne pianista di corte a Bucarest dopo il 1907. Nel 1908 lui e Xaver Scharwenka diedero un'esibizione musicale privata su due pianoforti del Concerto per pianoforte n. 4 in Fa minore di Scharwenka, in onore della regina Elisabetta di Romania. Il giorno dopo il concerto fu eseguito pubblicamente con l'orchestra diretta dal compositore tedesco e con Frey nel ruolo di solista. \nNel 1910 ha vinto il premio Rubinstein e pochi anni dopo ha assunto l'incarico di professore di pianoforte dapprima al Conservatorio di Mosca e successivamente in quello di Zurigo, dopo essere rientrato in Patria a causa della rivoluzione d'ottobre.\nTra i suoi studenti annoveriamo Fenigstein, Peter Mieg e Adrian Aeschbacher. Rudolf Am Bach ha studiato con lui in privato.\nFrey ha eseguito concerti a Berlino e ha fatto tourn\u00e9e in Europa e in Sud America. \nEra considerato tra i principali pianisti svizzeri della sua epoca, e il suo modo di suonare era noto per la sua estrema delicatezza di sentimento unita alla genialit\u00e0 dell'esecuzione. \nHa suonato spesso il pianoforte con suo fratello Walter Frey.\nFrey fu un compositore prolifico e durante la sua carriera compose centodue opere. Il suo stile fu influenzato da Aleksandr Nikolaevi\u010d Skrjabin e da Ferruccio Busoni. \nFrey ha composto musica da camera, musica per pianoforte, liriche vocali, una Messa, una \"Sinfonia in si minore\", un \"Concerto per violino e orchestra\", due \"quartetti\", un \"trio per pianoforte e archi\"."}
{"id": "2369308", "revid": "124123", "url": "https://it.wikipedia.org/wiki?curid=2369308", "title": "Max Friedlaender", "text": "Biografia.\nMax Friedlaender incominci\u00f2 il suo percorso di studi a Londra e a Francoforte sul Meno.\n\u00c8 stato un pupillo di Manuel Garc\u00eda e di Julius Stockhausen ed il suo debutto come cantante risale al \"London Monday Popular Concerts\" effettuato nel 1880.\nHa studiato filosofia a Rostock, dove si \u00e8 laureato nel 1887 con la dissertazione intitolata \"Beitr\u00e4gen zur Biographie franz Schuberts\" (\"Note sulla biografia di F.Schubert\").\nSette anni dopo ottenne l'incarico di docente di musica all'Universit\u00e0 di Berlino.\nNel 1911 divent\u00f2 dottore onorario alla Universit\u00e0 di Harvard di Cambridge.\nDurante gli anni venti si dedic\u00f2, assieme a Bolte e Meier, alla costituzione degli archivi di musica folk germanica, (\"Deutscher Volksliedarchiv\"), che di fatto si rivelarono un'arma a doppio taglio, in quanto Friedlaender era pur sempre di origine ebraica, e il frutto del loro lavoro fu utilizzato per la propaganda antisemita del regime nazista.\nTra le sue attivit\u00e0 pi\u00f9 significative, vanno ricordate la riscoperta dei \"Lieder\" inediti di Schubert, di cui, tra l'altro, cur\u00f2 la stampa, oltre a quelli di Robert Schumann, Felix Mendelssohn e delle canzoni scozzesi di Beethoven.\nFriedlaender ha curato una scuola di coro, ha lavorato sulla tecnica vocale e sull'addestramento vocale di Julius Stockhausen e ha scritto un gran numero di saggi sulla canzone moderna.\nTra le sue pubblicazioni, ricordiamo: \"Goethes Gedichte in der Musik\" (1891), \"Das deutsche Lied im 18 Jahrhundert\"."}
{"id": "2369310", "revid": "93556", "url": "https://it.wikipedia.org/wiki?curid=2369310", "title": "Simboli di Milano", "text": "I simboli di Milano, citt\u00e0 capoluogo della Lombardia, sono lo stemma, il gonfalone e la bandiera, cos\u00ec come riportato nello Statuto comunale.\nLa bandiera utilizzata dalla moderna citt\u00e0 di Milano riprende fedelmente quella usata dal Ducato di Milano dal 1395 al 1797, ovvero un vessillo bianco con una croce di colore rosso. A seconda del periodo storico e\u00a0\u2013 in particolare\u00a0\u2013 della dinastia regnante che dominava la citt\u00e0, si sono succeduti diversi stendardi civici (il cosiddetto \"Vexillum civitas\"), che di volta in volta rappresentava la famiglia nobiliare che governava il ducato milanese, fermo restando la conservazione della primigenia bandiera cittadina bianca con croce di colore rosso come vessillo ufficiale dello Stato (il cosiddetto \"Vexillum publicum\").\nLo stemma di Milano \u00e8 costituito da uno scudo sannitico di color argento (bianco) su cui \u00e8 sovrapposta una croce rossa. Il tutto \u00e8 racchiuso ai lati da un ramo di alloro e uno di quercia, legati insieme da un nastro tricolore. Lo scudo, che \u00e8 timbrato da una corona turrita colore oro o nero, simbolo del titolo di citt\u00e0, \u00e8 in uso, nella sua forma moderna, dal 19 marzo 1934, quando fu emanato il relativo decreto di concessione da parte dello Stato. La croce rossa su campo bianco come simbolo della citt\u00e0 meneghina nacque nel Medioevo: tale soggetto, che \u00e8 stato riportato per la prima volta sulla bandiera di Milano, \u00e8 stato poi l'ispirazione per la realizzazione dello stemma cittadino. \nIl primo gonfalone di Milano \u00e8 stato un arazzo realizzato intorno al 1565 dai ricamatori Scipione Delfinone e Camillo Pusterla su disegno di Giuseppe Arcimboldi e Giuseppe Meda. Restaurato una ventina di volte nei successivi tre secoli, \u00e8 custodito all'interno del Castello Sforzesco, nella Sala del Gonfalone. Una sua copia, che \u00e8 custodita a Palazzo Marino, nella Sala dell'Alessi, viene esibita nelle ricorrenze ufficiali pi\u00f9 importanti per rappresentare la citt\u00e0 di Milano. Entrambi i gonfaloni menzionati raffigurano, al centro, sant'Ambrogio, vescovo di Milano e santo patrono della citt\u00e0.\nAltri simboli di Milano, non riconosciuti in sede ufficiale, sono la scrofa semilanuta, animale legato alla leggenda della sua fondazione e primo simbolo della citt\u00e0, la cosiddetta \"Madonnina\", una statua d'oro collocata sulla guglia pi\u00f9 elevata del Duomo di Milano rappresentante Maria, madre di Ges\u00f9 Cristo (questa statua \u00e8 anche la protagonista della canzone dialettale milanese \"O mia bela Madunina\" di Giovanni D'Anzi, che \u00e8 di fatto considerata l'inno della citt\u00e0), il biscione (in dialetto milanese \"el bisson\"), ritratto nell'atto di ingoiare o proteggere, a seconda delle interpretazioni, un fanciullo o un uomo nudo, originariamente simbolo del casato dei Visconti, Signori e poi Duchi di Milano tra XIII e XV secolo, e infine Meneghino, personaggio del teatro milanese, divenuto poi maschera della commedia dell'arte.\nBlasonatura.\nLo stemma di Milano \u00e8 stato approvato con decreto del Capo del governo del 19 marzo 1934. La blasonatura dei simboli della citt\u00e0 \u00e8 cos\u00ec riportata nello statuto del comune di Milano:\nIl gonfalone di Milano \u00e8 decorato da due onorificenze. Milano \u00e8 stata la prima, tra le ventisette citt\u00e0 decorate di medaglia d'oro come \"benemerite del Risorgimento nazionale\", ad essere insignita da questa onorificenza per le azioni altamente patriottiche compiute dalla citt\u00e0 nel periodo risorgimentale (inteso dalla Casa regnante dei Savoia, che concesse a Milano questa onorificenza, come il periodo compreso fra il 1848 e il 1918). \nIl capoluogo lombardo \u00e8 anche tra le citt\u00e0 decorate al valor militare per la guerra di liberazione; in particolare \u00e8 insignita della medaglia d'oro al valor militare per i sacrifici subiti della sua popolazione e per la sua attivit\u00e0 nella Resistenza partigiana durante la seconda guerra mondiale.\nLe motivazioni della concessione delle due onorificenze sono:\nStoria.\nLa bandiera di Milano.\nA seconda del periodo storico e\u00a0\u2013 in particolare\u00a0\u2013 della dinastia regnante che ha dominato la citt\u00e0, si sono succeduti diversi stendardi civici (il cosiddetto \"Vexillum civitas\", che poteva essere utilizzato anche come bandiera di guerra), che di volta in volta hanno rappresentato la famiglia nobiliare che ha governato il ducato milanese (ad esempio il biscione azzurro in campo bianco, divenuto poi stemma dei Visconti e del Ducato di Milano), fermo restando la conservazione della primigenia bandiera cittadina bianca con croce di colore rosso come vessillo ufficiale dello Stato (il cosiddetto \"Vexillum publicum\"). \nA questi due vessilli si aggiungeva il \"Vexillum populus\", ovvero lo stendardo del popolo, che aveva raffigurata l'effigie di sant'Ambrogio, vescovo di Milano: tale soggetto \u00e8 stato poi ripreso dall'Aurea Repubblica Ambrosiana, esistita dal 1447 al 1450, per la propria bandiera.\nLa leggenda vuole che la croce venisse data quale insegna ai milanesi da papa Gelasio I nella persona di Alione Visconti, ipotetico \"maestro di campo generale\" dell'esercito cittadino contro Teodorico, re degli Ostrogoti, ma questa ipotesi non regge alla verifica storica.\nNel 1038, quando l'arcivescovo Ariberto da Intimiano arm\u00f2 la plebe e le diede il Carroccio, Milano non aveva ancora una bandiera, ma secondo il cronista Arnolfo, testimone oculare degli eventi, dall'antenna del Carroccio pendevano due fasce di tessuto candido. Sul Carroccio era s\u00ec presente una croce, ma si trattava di una croce latina in legno attaccata pi\u00f9 in basso delle fasce e sopra l'altare, usata per la celebrazione dei riti religiosi.\nL'adozione del simbolo della croce rossa in campo argento risale sicuramente ad un'epoca successiva alla prima crociata, infatti tutti gli studiosi sono concordi nel non ammettere l'esistenza di simboli araldici di Milano prima di allora. Altra leggenda vuole infatti che la croce venisse adottata dai crociati milanesi nel corso della conquista del Santo Sepolcro.\nLa pi\u00f9 antica testimonianza scritta che cita la bandiera di Milano nella forma di una croce rossa in campo bianco \u00e8 datata 1155: essa \u00e8 riportata su una lettera spedita dai tortonesi ai consoli di Milano. Su questo documento la bandiera di Milano \u00e8 descritta come un vessillo bianco su cui \u00e8 posizionata una croce rossa dalla forma a \"patente\", ovvero una croce con le braccia che si allargano alle estremit\u00e0.\nQuesta primigenia bandiera, che ha dato poi origine al vessillo moderno, \u00e8 raffigurata su un bassorilievo presente un tempo su Porta Romana medievale, che \u00e8 stata demolita nel 1793: tale bassorilievo \u00e8 stato salvato dalla distruzione ed \u00e8 ora esposto al Castello Sforzesco. Per quanto riguarda la croce, i milanesi scelsero questo soggetto come loro simbolo in omaggio a Ges\u00f9 Cristo: non ebbe quindi origine, come si potrebbe credere, dalle crociate, dal Sacro Romano Impero o dal Papato.\nGiorgio Giulini riporta nelle sue \"Memorie\" che lo storico lodigiano Ottone Morena vide personalmente nel 1160 il Carroccio di Milano su cui svettava \u00abun grandissimo vessillo bianco colla croce rossa\u00bb, stendardo che comparve anche sul Carroccio utilizzato nella battaglia di Legnano (29 maggio 1176), scontro armato che vide vittoriosa la Lega Lombarda sull'esercito del Sacro Romano Impero guidato da Federico Barbarossa. La Lega Lombarda scelse infatti come vessillo lo stendardo bianco crociato di rosso di Milano.\nDopo la battaglia di Legnano l'emblema crociato milanese divent\u00f2 simbolo di autorit\u00e0 ed autonomia, e molte citt\u00e0 del Nord Italia lo adottarono; dal 1859 la stessa Provincia di Milano lo accolse come base del proprio stemma, che poi andr\u00e0 a modificarsi fino a quello attuale presente dal 1992 e in seguito adottato dalla citt\u00e0 metropolitana di Milano.\nQuindi solo dal XIII secolo la bandiera di Milano ha assunto la sua forma definitiva, ovvero una croce rossa su campo bianco, abbandonando la primigenia forma a \"patente\". Da essa \u00e8 poi derivato lo stemma di Milano, ovvero uno scudo sannitico di color argento (bianco) su cui \u00e8 presente una croce rossa, che \u00e8 utilizzato ancora oggi. Il debutto della croce su campo bianco sullo stemma cittadino fu quindi successivo alla prima comparsa di questo simbolo di Milano su una bandiera: fu proprio la croce rossa su campo bianco presente sul vessillo di Milano a ispirare poi il soggetto dello stemma cittadino.\nLa bandiera di guerra del Ducato di Milano fu invece un vessillo usato dal 1277 al 1540 dai Visconti e poi dagli Sforza avente al centro un biscione nell'atto di ingoiare un fanciullo: il \"biscione\" \u00e8 poi diventato uno dei simboli pi\u00f9 celebri di Milano. Al vessillo militare di Milano Dante Alighieri dedic\u00f2 questi versi della \"Divina Commedia\":\nI significati che si potrebbero associare a questi versi sono due: \"l'esercito milanese si accampa solo dove fosse piantato il biscione\", cio\u00e8 lo stendardo dei Visconti, oppure \"il biscione che i milanesi custodiscono nel loro campo militare\".\nDa questa bandiera di guerra \u00e8 derivato lo stendardo civico dei Visconti che aggiunsero al biscione, nel 1329, un'aquila imperiale nera su sfondo oro (in onore all'ottenimento del vicariato imperiale da parte di Azzone Visconti), e che fu poi mantenuto dagli Sforza. Un'eccezione fu lo stendardo civico usato dal 1395 al 1402, nei primi anni del Ducato, dove erano raffigurati il Giglio di Francia, concesso dal re di Francia Carlo VI per il matrimonio del duca con Isabella di Valois, e il biscione: poi, in sostituzione del Giglio di Francia, fu ripristinata l'aquila imperiale viscontea.\nDegna di nota fu la bandiera di Stato dell'Aurea Repubblica Ambrosiana, creatasi nel 1447 a causa della morte senza eredi di Filippo Maria Visconti. La repubblica milanese fu abolita nel 1450 con la presa del potere da parte di Francesco Sforza, che restaur\u00f2 il Ducato di Milano. La bandiera dell'Aurea Repubblica Ambrosiana riprendeva l'antico vessillo crociato meneghino a cui venne aggiunta la figura di sant'Ambrogio, vescovo di Milano.\nLa nascita dello stemma di Milano.\nAlla fondazione del comune medievale di Milano (1045), come stemma, fu usato uno scudo partito di bianco (simbolo del popolo) e di rosso (simbolo dei nobili). L'adozione della croce rossa in campo bianco come stemma risale al XII secolo quale segno di maggiore autonomia dal Sacro Romano Impero; Milano non fu un'eccezione, visto che l'uso di uno stemma civico inizi\u00f2 a essere comune anche per altre citt\u00e0. \nLa prima testimonianza dello stemma nella forma attuale di cui si abbia memoria \u00e8 del XIV secolo e si trovava sull'arca di Azzone Visconti presente nella chiesa di San Gottardo in Corte, ora perduta, dov'era raffigurato sant'Ambrogio portante il vessillo bianco con la croce rossa.\nIn seguito, sotto il dominio dei Visconti, lo stemma bianco crociato di rosso fu spesso sostituito dal biscione, emblema di questa famiglia nobiliare e del Ducato di Milano, tornando ad essere forse usato come stemma dell'Aurea Repubblica Ambrosiana (1447-1450); infatti due arazzi presenti nel \"Fahnenbuch\" (\"libro delle bandiere\") del 1647, attribuiti alla Repubblica Ambrosiana e riportanti uno scudo bianco crociato di rosso come stemma, vengono ritenuti di valore storico dubbio. \u00c8 invece provato storicamente l'utilizzo, da parte della Repubblica Ambrosiana, della croce rossa su campo bianco come bandiera, a cui venne aggiunta la figura di sant'Ambrogio.\nDegna di nota \u00e8 un'iscrizione risalente al 1448, che \u00e8 sormontata dallo stemma di Milano nella forma di uno scudo crociato, che si trova nella Casa dei Panigarola, storico palazzo milanese situato in piazza dei Mercanti, dove aveva la funzione di \"Ufficio degli Statuti\", ovvero del luogo che provvedeva alla registrazione e alla trascrizione dei decreti ducali, degli atti pubblici nonch\u00e9 a determinare le categorie degli atti privati. Tale iscrizione, che ammonisce su tutti i mali che provocano le cause in tribunale, recita: \nNei secoli successivi lo stemma di Milano fu talvolta arricchito con l'effige di sant'Ambrogio. A partire dal XVI secolo iniziarono ad apparire altri ornamenti quali cartocci, corone e fronde.\nIl gonfalone di Milano.\nIl primo gonfalone della citt\u00e0 di Milano \u00e8 stato un arazzo realizzato intorno al 1565 dai ricamatori Scipione Delfinone e Camillo Pusterla su disegno di Giuseppe Arcimboldi e Giuseppe Meda. Venne benedetto da Carlo Borromeo e portato per la prima volta in processione per la festa di Pentecoste il 2 giugno 1566. Restaurato una ventina di volte nei successivi trecento anni \u00e8 custodito all'interno del Castello sforzesco, nella Sala del Gonfalone.\nMisura 5,2 m di altezza per 3,57 di larghezza. Esso raffigura, al centro, sant'Ambrogio, munito di una sferza, in atto di cacciare gli Ariani; al di sotto vi sono riportati gli stemmi dei sei sestieri di Milano e per tre volte lo stemma della citt\u00e0. Ai lati, sono invece raffigurati episodi della vita di sant'Ambrogio. \nUna sua copia, che \u00e8 custodita a Palazzo Marino, nella Sala dell'Alessi, viene esibita nelle ricorrenze ufficiali pi\u00f9 importanti per rappresentare la citt\u00e0 di Milano.\nEpoca asburgica e napoleonica.\nNel 1805 Milano divenne prima capitale della Repubblica Italiana e poi del Regno d'Italia, Stati direttamente dipendenti dalla Francia napoleonica. \nCon la Rivoluzione francese tutti gli stemmi, considerati \u00absimboli di schiavit\u00f9\u00bb, vennero inizialmente aboliti ma, successivamente, Napoleone Bonaparte ripristin\u00f2 la possibilit\u00e0 di avere un blasone cittadino; per evitare abusi il 17 gennaio 1812 decret\u00f2 dal Palazzo delle Tuileries che \u00abnessuna citt\u00e0, nessun comune o pubblico stabilimento avesse ad esporre stemma particolare se prima non ne avesse ottenuta la espressa concessione con lettere patenti\u00bb. \nMilano ebbe, il 9 gennaio 1813, la concessione dello stemma, la cui blasonatura recita:\nIl capo presente al di sopra dell'antico stemma era quello delle buone citt\u00e0 del regno. Caduto Napoleone nel 1814, anche lo stemma sovrastato dal capo napoleonico fu dismesso.\nIl 3 aprile 1816 l'imperatore Francesco I d'Austria, con un decreto, sostituiva le frasche vegetali con un ornamento in oro: secondo il sovrano austriaco l'oro, il pi\u00f9 nobile dei metalli, meglio si addiceva ad una citt\u00e0 regia e importante come Milano; al di sopra della corona era posta l'aquila bicipite asburgica. \nI fregi dorati e le frasche vennero in seguito sostituiti da fronde verdi di olivo e di quercia legate con un nastro di color celeste.\nL'Unit\u00e0 d'Italia e il decreto di concessione.\nCon il passaggio di Milano al Regno di Sardegna (1859) fu dapprima tolta l'aquila bicipite e in seguito vennero modificate le forme della croce, dello scudo e degli ornamenti (ottobre 1860). La giunta comunale milanese approv\u00f2 altre lievi modifiche il 13 maggio 1867, a proclamazione del Regno d'Italia gi\u00e0 avvenuta, e altre se ne aggiunsero nel 1899.\nNel 1932, durante il regime fascista, il podest\u00e0 di Milano Marco Visconti si attiv\u00f2 affinch\u00e9, secondo le prescrizioni della legge vigente, anche lo stemma di Milano avesse un riconoscimento legale da parte dello Stato italiano con l'emissione di un decreto \"ad hoc\". Il 13 maggio Marco Visconti scrisse al prefetto dichiarando che era necessario sostituire lo stemma presente su numerosi edifici e in altri contesti; abbandonata l'idea di includere nello stesso il fascio littorio, visto il dispendio di tempo necessario per realizzare la bozza di un nuovo stemma, richiedeva altres\u00ec il riconoscimento legale del blasone cittadino, che sarebbe stato essenzialmente uguale all'antico.\nIn data 14 giugno il prefetto trasmise la domanda alla Presidenza del Consiglio dei ministri, allegando gli estremi del precedente riconoscimento asburgico. In attesa della concessione ufficiale il podest\u00e0 nomin\u00f2, il 16 febbraio 1933, una commissione avente \u00abl'incarico di proporre un progetto di uno stemma della citt\u00e0 di Milano che richiamandosi alle tradizioni della citt\u00e0 risponda alle esigenze araldiche ed estetiche\u00bb; la commissione, presieduta dal podest\u00e0, era composta da Giovanni Vittani, Romolo Caggese, Lodovico Pogliani, Alessandro Giulini e Giorgio Nicodemi (segretario). \nIl 19 marzo 1934 fu emanato, dopo vari solleciti, il decreto di concessione da parte dello Stato italiano: da questa data lo stemma ha assunto la forma attuale, ovvero uno scudo sannitico di color argento su cui \u00e8 presente una croce rossa, tutto sormontato da una corona turrita, simbolo delle citt\u00e0 italiane. \nNello stemma fu inserito il capo del Littorio, divenuto obbligatorio in precedenza per tutti gli stemmi di comuni, province ed enti morali, con il ; quest'ultimo provvedimento fu poi abrogato dal , e quindi lo stemma perse questa sezione, che si trovava nella parte superiore dello scudo. A partire da tal data, lo stemma di Milano ha assunto la forma attuale.\nGli stemmi dei sestieri di Milano.\nAnche i sei sestieri di Milano (a cui erano associate le sei porte principali di Milano), in cui era divisa storicamente la citt\u00e0, avevano ciascuno uno stemma la cui prima menzione \u00e8 del 1162:\nAltri simboli di Milano.\nAltri simboli di Milano, non riconosciuti in sede ufficiale, sono la scrofa semilanuta, la cosiddetta \"Madonnina\", il biscione e Meneghino.\nLa scrofa semilanuta.\nIl primo simbolo della citt\u00e0 di Milano fu la scrofa semilanuta, animale legato alla leggenda della sua fondazione. Secondo infatti l'antica tradizione romana riportata da Tito Livio la fondazione di Milano avvenne attorno al 600 a.C. ad opera del celta Belloveso, nipote del sovrano dei Galli Biturigi, che si insedi\u00f2 nel mezzo della pianura, sconfiggendo le precedenti popolazioni etrusche. La leggenda farebbe quindi risalire la sua fondazione al celta Belloveso e a una scrofa semilanuta (\"in medio lanae\": da cui deriverebbe, secondo questa leggenda, il toponimo latino \"Mediolanum\") che divenne poi il simbolo della Milano romana. Questa leggenda fu poi ripresa in epoca medioevale da Bonvesin de la Riva.\nSecondo invece gli storici moderni Milano fu fondata intorno al 590 a.C., forse con il nome di \"Medhelan\", nei pressi di un santuario da una trib\u00f9 celtica facente parte del gruppo degli Insubri e appartenente alla cultura di Golasecca. L'antico abitato celtico, che fu in seguito ridenominato dagli antichi Romani, come \u00e8 attestato da Tito Livio, \"Mediolanum\", venne poi, da un punto di vista topografico, sovrapposto e sostituito da quello romano. La successiva citt\u00e0 romana fu poi a sua volta gradualmente sovrapposta e rimpiazzata da quella medievale. Il centro urbano di Milano \u00e8 quindi costantemente cresciuto a macchia d'olio, fino ai tempi moderni, attorno al primo nucleo celtico.\nLa Madonnina.\nLa Madonnina \u00e8 una statua d'oro collocata sulla guglia pi\u00f9 elevata del Duomo di Milano rappresentante Maria, madre di Ges\u00f9 Cristo. Questa statua \u00e8 la protagonista della canzone dialettale milanese \"O mia bela Madunina\" di Giovanni D'Anzi, che \u00e8 di fatto considerata l'inno della citt\u00e0:\nIl biscione.\nIl biscione (in dialetto milanese \"el bisson\"), ritratto nell'atto di ingoiare o proteggere, a seconda delle interpretazioni, un fanciullo o un uomo nudo e sovrastato da una corona d'oro, fu il simbolo del casato dei Visconti, Signori e poi Duchi di Milano tra XIII e XV secolo. Il biscione fu in seguito ripreso dagli Sforza, dinastia che domin\u00f2 Milano nel XV e nel XVI secolo, rimanendo poi uno dei simboli pi\u00f9 celebri della citt\u00e0 di Milano.\nLa figura del biscione viene menzionata da Dante Alighieri nella \"Divina Commedia\" come:\nI significati che si potrebbero associare a questi versi sono due: \"l'esercito milanese si accampa solo dove fosse piantato il biscione\", cio\u00e8 lo stendardo dei Visconti, oppure \"il biscione che i milanesi custodiscono nel loro campo militare\".\nIl biscione \u00e8 stato inserito, tra i tanti usi moderni, nel logo della casa automobilistica italiana Alfa Romeo, che \u00e8 stata fondata a Milano nel 1910. \"La bissa\", altro appellativo dialettale dato dai milanesi al \"biscione\", \u00e8 uno dei simboli dell', squadra di calcio milanese, ed \u00e8 stato ripreso dalla societ\u00e0 Fininvest, fondata nel 1978 da Silvio Berlusconi: in quest'ultimo caso la rappresentazione del fanciullo \u00e8 stata \"addolcita\" sostituendo quest'ultimo con un fiore uscente dalla bocca del serpente, il tutto molto stilizzato.\nMeneghino.\nMeneghino \u00e8 un personaggio del teatro milanese divenuto poi maschera della commedia dell'arte. Ha soppiantato quella pi\u00f9 antica e tradizionale di \"Baltramm de Gaggian\". \"Meneghino\", che \u00e8 il diminutivo del nome Domenico (in dialetto milanese \"Domenegh\" o \"Menegh\"), viene talvolta usato, a mo' di aggettivo, come sostituto di \"milanese\" (si veda ad esempio la nota istituzione culturale \"Famiglia meneghina\"). Moglie di Meneghino \u00e8 Cecca, altro celebre personaggio del teatro milanese."}
{"id": "2369311", "revid": "1745361", "url": "https://it.wikipedia.org/wiki?curid=2369311", "title": "Dea Matrona", "text": "Nella mitologia celtica la Dea Matrona (\"Dea Madre\") era la dea tutelare del fiume Marna nell'antica Gallia, al quale diede il nome (il fiume nell'antichit\u00e0 era chiamato \"Matr\u014fna\").\nUna simile divinit\u00e0, in molte altre aree era adorata come una dea triplice, nota come \"Deae Matres\" o \"Deae Matronae\" (\"Dee Madri\"). Il culto di questa triade divina \u00e8 ben attestata nel nord Europa (Matres e Matronae), non solo nelle aree celtiche, ed era simile ad altre figure coeve o successive (Moire, Fate, Parche, Furiae, Norne ecc.).\nEtimologia.\nIn gallico il teonimo \"Matr-on-a\" viene interpretato come \"Grande Madre\". Suo figlio era il dio Maponos.\nMitologia gallese.\nNella mitologia gallese la figura della Dea Matrona \u00e8 diventata Modron, mentre Maponos \u00e8 identificato con Mabon."}
{"id": "2369317", "revid": "1543377", "url": "https://it.wikipedia.org/wiki?curid=2369317", "title": "Maometto", "text": "\u00c8 indicato in volgare italico arcaico anche come \"Macometto\".\nConsiderato l'ultimo esponente di una lunga tradizione profetica, entro la quale egli occupa per i musulmani una posizione di assoluto rilievo, venendo indicato come \u00abMessaggero di Dio\u00bb (Allah), \u00abSigillo dei profeti\u00bb e \u00abMisericordia dei mondi\u00bb (per citare solo tre degli epiteti onorifici attribuitegli per tradizione), Maometto sarebbe stato incaricato da Dio stesso, tramite l'angelo Gabriele, di predicare l'ultima Rivelazione all'umanit\u00e0.\nBiografia.\nPrima della Rivelazione.\nMaometto nacque in un giorno imprecisato (che secondo alcune fonti tradizionali sarebbe il 20 o il 26 aprile di un anno parimenti imprecisabile, convenzionalmente fissato per\u00f2 al 570) alla Mecca, nella regione peninsulare araba del Hijaz, e mor\u00ec il luned\u00ec 13 rab\u012b\u02bf I dell'anno 11 dell'Egira (equivalente all'8 giugno del 632) a Medina e ivi fu sepolto, all'interno della casa in cui viveva. Sia per la data di nascita, sia per quella di morte, non c'\u00e8 tuttavia alcuna certezza e quanto riportato costituisce semplicemente il parere di una maggioranza relativa, anche se sostanziosa, di tradizionisti.\nLa sua nascita sarebbe stata segnata, secondo alcune tradizioni, da eventi straordinari e miracolosi.\nAppartenente a un importante clan di mercanti, quello dei Ban\u016b H\u0101shim, componente della pi\u00f9 vasta trib\u00f9 dei Ban\u016b Quraysh della Mecca, Maometto era l'unico figlio di \u02bfAbd All\u0101h b. \u02bfAbd al-Mu\u1e6d\u1e6dalib ibn H\u0101shim e di \u0100mina bt. Wahb, figlia del \"sayyid\" del clan dei Banu Zuhra, anch'esso appartenente ai B. Quraysh.\nOrfano fin dalla nascita del padre (morto a Yathrib al termine d'un viaggio di commercio che l'aveva portato nella palestinese Gaza), Maometto rimase precocemente orfano anche di sua madre che, nei suoi primissimi anni, l'aveva dato a balia a \u1e24al\u012bma bt. Ab\u012b Dhu\u02bfayb, della trib\u00f9 dei Ban\u016b Sa\u02bfd b. Bakr, che effettuava piccolo nomadismo intorno a Yathrib.\nNell'Arabia preislamica gi\u00e0 esistevano comunit\u00e0 monoteistiche, comprese alcune di cristiani ed ebrei. Alla Mecca - dove, alla morte della madre, fu portato dal suo primo tutore, il nonno paterno \u02bfAbd al-Mu\u1e6d\u1e6dalib ibn H\u0101shim, e dove poi rimase anche col secondo suo tutore, lo zio paterno Ab\u016b \u1e6c\u0101lib - Maometto potrebbe forse aver avuto l'occasione di entrare in contatto presto con quei \"\u1e25an\u012bf\", che il Corano vuole fossero monoteisti che non si riferivano ad alcuna religione rivelata, come si pu\u00f2 leggere nelle sure III:67 e II:135.\nSecondo una tradizione islamica, egli stesso era un \"\u1e25an\u012bf\" e un discendente di Ismaele, figlio di Abramo. La storicit\u00e0 di questo gruppo \u00e8 comunque discussa fra gli studiosi. Nei suoi viaggi fatti in Siria e Yemen con suo zio, Maometto potrebbe aver preso conoscenza dell'esistenza di comunit\u00e0 ebraiche e cristiane e dell'incontro, che sarebbe avvenuto quando Maometto aveva 9 o 12 anni, col monaco cristiano siriano Bah\u012bra - che avrebbe riconosciuto in un neo fra le sue scapole il segno del futuro carisma profetico - si parla gi\u00e0 nella prima biografia (\"S\u012bra\") di Maometto, che fu curata, vario tempo dopo la morte, da Ibn Is\u1e25\u0101q per essere poi ripresa in forma pi\u00f9 \"pia\" da Ibn Hish\u0101m.\nOltre alla madre e alla nutrice, due altre donne si presero cura di lui da bambino: Umm Ayman Baraka e F\u0101\u1e6dima bint Asad, moglie dello zio Ab\u016b \u1e6c\u0101lib. La prima era la schiava etiopica della madre che lo aveva allevato dopo il periodo trascorso presso con \u1e24al\u012bma, rimanendo con lui fino a che Maometto ne propizi\u00f2 il matrimonio, dapprima con un medinese e poi col figlio adottivo Zayd. Nella tradizione islamica Umm Ayman, che gener\u00f2 Usama ibn Zayd, fa parte della Gente della Casa (\"Ahl al-Bayt\") e il Profeta nutr\u00ec sempre per lei un vivo affetto, anche per essere stata una delle prime donne a credere al messaggio coranico da lui rivelato. Altrettanto importante fu l'affettuosa e presente sua zia F\u0101\u1e6dima bint Asad, che Maometto amava per il suo carattere dolce, tanto da mettere il suo nome a una delle proprie figlie e per la quale il futuro profeta preg\u00f2 spesso dopo la sua morte.\nViste le difficolt\u00e0 economiche in cui si trovava, Ab\u016b \u1e6c\u0101lib, zio di Maometto e figura centrale nella sua vita fin dalla giovanissima et\u00e0, consigli\u00f2 al nipote di lavorare come agente per la ricca e colta vedova Khad\u012bja bt. Khuwaylid, essendo egli stesso ormai impossibilitato a rifornire il nipote di mercanzie proprie. Successivamente, ormai figura affermata nella societ\u00e0, Maometto prender\u00e0 nella sua casa \u02bfAl\u012b, figlio di Ab\u016b \u1e6c\u0101lib e figura centrale dello sciismo, a tutti gli effetti adottandolo.\nLa fama di Maometto come commerciante \u00abonesto, equo ed efficiente\u00bb, che gli avevano valso il soprannome di al-Am\u012bn (il Fidato), portarono Khad\u00ecja a offrirgli la guida e la gestione di un suo carico di mercanzie per la Siria e Yemen. L'operazione gener\u00f2 un profitto maggiore del previsto per Khad\u00ecja, che rimase favorevolmente impressionata dalle sue capacit\u00e0 ma anche dalle altre qualit\u00e0 del suo agente. Due mesi dopo il ritorno di Maometto alla Mecca da un viaggio in Siria, la quarantenne Khad\u00ecja, attraverso un'intermediaria, si propose in sposa al venticinquenne Maometto. Lo stesso anno, il 595, i due si sposarono.\nQuando, quindici anni dopo, Maometto sarebbe stato prescelto da Allah per ricevere la sua rivelazione, Khad\u00ecja fu il primo essere umano a credere a quanto le diceva il marito e lo sostenne sempre, con forte convinzione, fino alla sua morte avvenuta nel 619. A lui, in una vita di coppia senz'altro felice, dette quattro figlie - Zaynab, Ruqayya, Umm Khulth\u016bm e F\u0101\u1e6dima, detta al-Zahr\u0101\u02be (le prime tre destinate per\u00f2 a premorire al padre) - oltre a due figli maschi (al-Q\u00e0sim e \u02bfAbd Allah) che morirono tuttavia in tenera et\u00e0.\nAlcuni anni dopo il matrimonio, nel 605, il primo biografo del Profeta, Ibn Is\u1e25\u0101q, riferisce il ruolo fortuito avuto dal futuro Profeta nel reinserimento della pietra nera - situata in quella che \u00e8 oggi la Grande Moschea della Mecca - nella sua collocazione originaria. La pietra nera era infatti stata rimossa per facilitare i lavori di restauro della Ka\u02bfba ma i principali esponenti dei clan della Mecca, non riuscendo ad accordarsi su quale di essi dovesse avere l'onore di ricollocare la pietra al suo posto originario, decisero di affidare la decisione alla prima persona che fosse transitata sul posto: quella persona fu il trentacinquenne Maometto.\nMaometto chiese un panno e vi mise al centro la pietra, poi la trasport\u00f2 insieme agli esponenti dei clan pi\u00f9 importanti, ognuno dei quali reggeva un angolo del tessuto. Fu Maometto a inserire la pietra nel suo spazio, sedando in questo modo la pericolosa disputa, salvando al contempo l'onore dei clan.\nRivelazione.\nNel 610 Maometto, affermando di operare in base a una rivelazione ricevuta, cominci\u00f2 a predicare una religione monoteista basata sul culto esclusivo di un Dio, unico e indivisibile. Maometto, raccont\u00f2 che la rivelazione era stata preceduta da sogni con forti connotazioni spirituali. Furono proprio questi sogni a sospingere Maometto, benestante e socialmente ben inserito, verso una pratica spirituale molto intensa e sono quindi considerati anticipatori della rivelazione vera e propria. Dunque Maometto, come altri \"\u1e25an\u012bf\", cominci\u00f2 a ritirarsi a cadenze regolari in una grotta sul monte Hira, vicino alla Mecca, per meditare. Secondo la tradizione, una notte intorno all'anno 610, durante il mese di Ramadan, all'et\u00e0 di circa quarant'anni, gli apparve l'arcangelo Gabriele (in arabo \"Jibr\u012bl\" o \"Jabr\u0101\u02be\u012bl\", ossia \"potenza di Dio\": da \"jabr\", potenza, e \"Allah\", si rivolse a lui con le seguenti parole:\nTurbato da un'esperienza cos\u00ec anomala, Maometto credette di essere stato soggiogato dai \"jinn\" e quindi impazzito (\"majn\u016bn\", \"impazzito\", significa letteralmente \"catturato dai \"jinn\"\") tanto che, scosso da violenti tremori, cadde preda di un intenso sentimento di terrore. Secondo la tradizione islamica Maometto pot\u00e9 in quella sua prima esperienza teopatica sentire le rocce e gli alberi parlargli. Preso dal panico fugg\u00ec a precipizio dalla caverna in direzione della propria abitazione e, nel girarsi, raccont\u00f2 di aver visto Gabriele sovrastare con le sue ali immense l'intero orizzonte, e lo sent\u00ec rivelargli di essere stato prescelto da Dio come suo Messaggero (\"ras\u016bl\").\nNon gli fu facile accettare tale notizia ma a convincerlo della realt\u00e0 di quanto accadutogli, provvide innanzi tutti la fede della moglie e, in seconda battuta, quella del cugino di lei, Waraqa ibn Nawfal, che le fonti islamiche indicano come cristiano ma che poteva anche essere uno di quei monoteisti arabi (\"\u1e25an\u012bf\") che non si riferivano a una specifica struttura religiosa organizzata. La tradizione riporta un dialogo avvenuto fra Waraqa, interpellato da Khad\u012bja per la sua vasta cultura, e Maometto:\nWaraqa, gi\u00e0 molto anziano e quasi cieco, morir\u00e0 alcuni giorni dopo questo dialogo.\nDopo un lungo e angosciante periodo in cui le sue esperienze non ebbero s\u00e9guito (\"fatra\"), e in cui Maometto si diede con ancora maggiore intensit\u00e0 alle pratiche spirituali, secondo quanto scritto nel Corano, Gabriele torn\u00f2 a parlargli:\nLa sua azione per diffondere la Rivelazione ricevuta - raccolta dopo la sua morte nel Corano, il libro sacro dell'Islam - dimostrer\u00e0 la validit\u00e0 del detto evangelico per cui \"nessuno \u00e8 profeta in patria\", vista la difficolt\u00e0 della conversione dei suoi concittadini. Maometto ripet\u00e9 per ben due volte per intero il Corano nei suoi ultimi due anni di vita e molti musulmani lo memorizzarono per intero ma fu solo il terzo califfo \u02bfUthm\u0101n b. \u02bfAff\u0101n a farlo mettere per iscritto da una commissione coordinata da Zayd b. Th\u0101bit, principale segretario del Profeta. Cos\u00ec il testo accettato del Corano pot\u00e9 diffondersi nel mondo a seguito delle prime conquiste che portarono gli eserciti di Medina in Africa, Asia ed Europa, rimanendo inalterato fino ad oggi, malgrado lo sciismo vi aggiunga un capitolo (\"S\u016bra\") e alcuni brevi versetti (\"ayy\u0101t\").\nLe persecuzioni.\nMaometto cominci\u00f2 dunque a predicare la Rivelazione che gli trasmetteva Jibr\u012bl, ma i convertiti nella sua citt\u00e0 natale furono pochissimi per i numerosi anni che egli ancora trascorse alla Mecca. Fra essi il suo amico intimo e coetaneo Ab\u016b Bakr e un gruppetto assai ristretto di persone che sarebbero stati i suoi pi\u00f9 validi collaboratori: i cosiddetti \"Dieci Benedetti\" (\"al-\u02bfashara al-mubashshara\"). I principali seguaci di Maometto furono giovani - figli o fratelli di mercanti - oppure persone in rotta con i loro clan di origine, insieme a stranieri la cui posizione nella societ\u00e0 meccana era piuttosto fragile. In generale i meccani non presero sul serio la sua predicazione, deridendolo.\nSecondo Ibn Sa'd, le persecuzioni dei musulmani alla Mecca cominciarono quando Maometto annunci\u00f2 i versetti che condannavano l'idolatria e il politeismo, mentre gli esegeti coranici le situano con l'inizio delle predicazioni pubbliche. Con l'aumentare dei suoi seguaci, comunque, i clan che rappresentavano il potere locale si sentirono sempre pi\u00f9 minacciati; in particolare i Quraysh, a cui pure Maometto apparteneva, poich\u00e9 guardiani della Ka\u02bfba e gestori del lucroso traffico riguardante le offerte agli idoli. I mercanti pi\u00f9 potenti cercarono allora di convincere Maometto a desistere dalla sua predicazione offrendogli di entrare nel loro ambiente, insieme a un matrimonio per lui vantaggioso, ma egli rifiut\u00f2 entrambe le proposte. Cominci\u00f2 cos\u00ec un lungo periodo di persecuzioni nei confronti di Maometto e dei suoi seguaci.\nSumayya bint Khayyat, schiava del potente leader meccano Abu Jahl, \u00e8 considerata la prima martire: venne uccisa dal suo padrone con un colpo di lancia nelle parti intime quando si rifiut\u00f2 di abiurare l'Islam. Bil\u0101l, un altro schiavo musulmano che rifiut\u00f2 strenuamente di abiurare, veniva invece obbligato dal suo padrone a distendersi sulla sabbia bollente nell'ora pi\u00f9 calda del giorno, dopodich\u00e9 gli veniva posato un macigno sul petto. L'appartenenza di Maometto al clan dei B. H\u0101shim lo salvaguard\u00f2 dalla violenza fisica, ma non dall'emarginazione. \nPer mettere al riparo i suoi seguaci dalla crescente ostilit\u00e0 subita alla Mecca, Maometto invi\u00f2 una parte di loro nel Regno di Axum, sotto la protezione dell'imperatore cristiano A\u1e63\u1e25ama ibn Abjar. \nNel 617 i leader dei clan Banu Makhzum e Banu 'Abd Shams, entrambi appartenenti alla trib\u00f9 dei Quraysh, dichiararono un boicottaggio nei confronti del clan di Maometto, i Banu Hashim, per costringerli a interrompere la protezione da loro offerta al Profeta. I troppi vincoli parentali creatisi per\u00f2 fra i clan della stessa trib\u00f9 fecero fallire il progetto di ridurre a pi\u00f9 miti consigli Maometto.\nIsra' e Mi'raj.\nNel 620 Maometto speriment\u00f2 un avvenimento che si riveler\u00e0 pregno di significati particolarmente per la disciplina esoterica islamica, il Sufismo.\nMaometto venne svegliato da un angelo e accompagnato, durante la notte, dal Tempio Santo al Tempio Ultimo, identificati il primo con la Ka\u02bfba e il secondo con la Spianata del Tempio di Gerusalemme, dove effettivamente i musulmani costruirono poi la Moschea al-Aqsa, cio\u00e8 \"l'Ultima\".\nDa l\u00ec Maometto sorvol\u00f2 la voragine infernale, assistendo alle punizioni inflitte ai dannati; e successivamente ascese ai Sette Cieli, incontrando a uno a uno Profeti che lo precedettero nell'annuncio di un identico messaggio salvifico per l'umanit\u00e0, nell'ordine: Adamo, Giovanni Battista, Ges\u00f9, Giuseppe, Idris, Aronne, Mos\u00e8 e Abramo.\nAscese ancora, e venne ammesso al cospetto di Dio, avendone quindi per Suo onnipotente volere una visione beatifica del tutto straordinaria: l'Infinit\u00e0, che \u00e8 uno degli attributi di Dio, e l'immensa Potenza Divina renderebbero infatti impossibile a un vivente di accostarsi a Lui. Avrebbero questo privilegio solo i morti, dotati da Dio di particolari sensi del tutto superiori a quelli dei viventi.\nMentre Ibn Is\u1e25\u0101q presenta questo evento come un'esperienza spirituale, \u1e6cabar\u012b e Ibn Kath\u012br lo descrivono come un viaggio fisico compiuto dal Profeta. In ogni caso, i forti connotati spirituali dell'evento resero indispensabile, per poterla descrivere, l'uso da parte di Maometto di una terminologia dai forti contenuti mistici e poetici; ed espressioni come \"sidrat al-Muntah\u00e0 \u02bfindah\u0101 jannatu l-M\u0101\u02bew\u00e0\" (\"il loto di al-Muntah\u00e0 presso il quale \u00e8 il Giardino di al-M\u0101\u02bew\u00e0\") costituiscono un esempio in questo senso.\nGli ultimi anni alla Mecca.\nNel 619, l'\"anno del dolore\", morirono tanto suo zio Ab\u016b \u1e6c\u0101lib, che gli aveva garantito affetto e protezione malgrado non si fosse convertito alla religione del nipote, quanto l'amata Khad\u012bja. Con la morte di suo zio Ab\u016b \u1e6c\u0101lib, la leadership dei Banu Hashim pass\u00f2 a Ab\u016b Lahab, strenuo avversario di Maometto, che ritir\u00f2 la protezione a lui offerta dal clan: per naturale conseguenza, chiunque avesse tentato di uccidere Maometto non si sarebbe pi\u00f9 esposto alla vendetta del suo clan. Maometto si rec\u00f2 allora a \u1e6c\u0101\u02beif, in cerca di protezione, ma la sua contemporanea predicazione dell'Islam non fece altro che metterlo in un pericolo ancora maggiore. Costretto a tornare alla Mecca, incontr\u00f2 Mut\u02bfim ibn \u02bfAd\u012b, capo del clan Banu Nawfal, che gli permise di rientrare in citt\u00e0.\nNello stesso periodo molte persone visitarono la Ka\u02bfba come pellegrini o per concludere affari: Maometto approfitt\u00f2 di questa occasione per trovare un luogo sicuro per lui e per i suoi seguaci. Dopo molti tentativi infruttuosi, l'incontro con alcuni uomini di Yathrib (che sarebbe poi diventata Medina) si rivel\u00f2 fortunato: per loro infatti erano familiari sia il concetto di monoteismo, sia la possibilit\u00e0 dell'apparizione di un profeta, essendo presente una forte componente ebraica nella citt\u00e0. Speravano inoltre, accogliendo Maometto, di poter guadagnare la supremazia politica sulla Mecca, di cui invidiavano i proventi derivanti dai pellegrinaggi. In breve raggiunsero Medina, diventato un porto sicuro, musulmani provenienti da tutte le trib\u00f9 della Mecca. Nel luglio del 620, per incontrare il Profeta, giunsero a Medina da Mecca settantacinque musulmani: essi si riunirono segretamente, di notte, e accettarono un comune impegno che prevedeva l'obbedienza a Maometto, l'ingiunzione del bene e la proibizione del male, e una comune risposta armata qualora questa si fosse resa necessaria. In seguito a questo patto Maometto incoraggi\u00f2 i musulmani a raggiungere Medina: come accaduto per l'emigrazione in Abissinia, anche questa volta i Quraysh cercarono di bloccare l'esodo, fallendo.\nEgira.\nNegli anni precedenti l'Egira, l'autorit\u00e0 di Maometto, come capo dei musulmani, gli permise di guadagnare l'appoggio dei notabili di Yathrib, che vollero fungesse da arbitro imparziale, in quanto straniero, nelle dispute fra le componenti etniche e tribali della citt\u00e0. Questo permise a lui e ai suoi seguaci di essere accolti nella citt\u00e0-oasi, venendo a fruire della necessaria sicurezza e protezione. \nNello stesso periodo diede anche istruzioni ai suoi seguaci perch\u00e9 emigrassero alla spicciolata, e senza dare nell'occhio dei concittadini, verso Yathrib, fin quando furono assai pochi i musulmani rimasti alla Mecca. Allarmati dall'esodo e timorosi di veder messi a rischio i propri interessi, a causa dell'inevitabile conflitto ideologico e spirituale che si sarebbe prodotto con gli altri Arabi politeisti (che coi Meccani proficuamente commerciavano e che annualmente partecipavano ai riti della \"\u02bfumra\" del mese di \"rajab\"), i Quraysh organizzarono un complotto per uccidere Maometto. Attraverso \u02bfAl\u012b, che prese il suo posto nella casa, discretamente sorvegliata dai Quraysh, Maometto riusc\u00ec a ingannare la sorveglianza e fuggire dalla citt\u00e0 insieme al suo migliore amico, il futuro califfo Ab\u016b Bakr. I due, attraverso un miracoloso evento narrato nel Corano, non vennero scoperti dagli inseguitori meccani nei dintorni della citt\u00e0; e grazie alla collaborazione di parenti e amici, attraversarono il deserto in sella ai dromedari, passando per sentieri meno noti e battuti. Raggiunsero incolumi Medina il 24 settembre 622.\nInizialmente Maometto si ritenne un profeta inserito nel solco profetico antico-testamentario, ma la comunit\u00e0 ebraica di Medina non lo accett\u00f2 come tale in quanto non appartenente alla stirpe di Davide. Nonostante ci\u00f2, Maometto predic\u00f2 a Medina per otto anni e qui, fin dal suo primo anno di permanenza, formul\u00f2 la Costituzione di Medina (Rescritto o Statuto o Carta, in arabo \"\u1e62a\u1e25\u012bfa\") che fu accettata da tutte le componenti della citt\u00e0-oasi e che vide il sorgere della \"Umma\", la prima Comunit\u00e0 politica di credenti.\nI primi abitanti di Yathrib, che si convertirono all'Islam e che offrirono ospitalit\u00e0 e aiuto agli Emigrati meccani, vennero chiamati \"An\u1e63\u0101r\" (\"ausiliari\"); successivamente Maometto istitu\u00ec un patto di \"fraternit\u00e0\" fra Emigrati (\"Muh\u0101jir\u016bn\") e \"An\u1e63\u0101r\", e il Profeta stesso prese come fratello \u02bfAl\u012b, figlio dell'amato zio Ab\u016b \u1e6c\u0101lib e di fatto (anche se non legalmente) affiliato da Maometto fin dalla tenera et\u00e0, come Ab\u016b \u1e6c\u0101lib aveva a sua volta adottato lui quando era rimasto orfano.\nLa \"Umma\" e l'inizio dei conflitti armati.\nA seguito dell'esodo musulmano, i Meccani requisirono tutte le loro propriet\u00e0 nella citt\u00e0 Impoveriti e senza entrate, i musulmani avviarono necessariamente aperte ostilit\u00e0 armate contro Mecca, razziando le sue carovane. A giustificare tali ostilit\u00e0 era innanzi tutto il desiderio di vendicare quanto essi stessi avevano subito per anni dagli Arabi politeisti nella loro citt\u00e0 natale ma anche, e non secondariamente, di acquisire benessere, potere e prestigio in attesa di realizzare l'obiettivo finale di conquistare La Mecca\nIl primo grande fatto d'arme nella storia dell'islam \u00e8 costituito dalla Battaglia di Badr, in cui i musulmani risultarono vittoriosi nonostante l'inferiorit\u00e0 numerica.\nSegu\u00ec la disfatta sotto il monte U\u1e25ud, segnata dal tradimento degli ebrei medinesi e dalla avventatezza di una parte dei soldati musulmani, alla quale Maometto sopravvisse solo perch\u00e9, colpito da una pietra in pieno viso, cadde privo di sensi e venne creduto gi\u00e0 morto dagli avversari.\nInfine, la vittoria dei musulmani nella Battaglia del Fossato segn\u00f2 uno spartiacque tale da causare la disgregazione della potenza meccana.\nL'atteggiamento verso gli ebrei.\nIn tutte queste circostanze Maometto colp\u00ec in diversa misura anche gli ebrei di Medina, che si erano resi colpevoli agli occhi della \"Umma\" della violazione del Rescritto di Medina e di tradimento nei confronti della componente islamica. In occasione dei due primi fatti d'armi, furono esiliate le trib\u00f9 ebraiche dei Ban\u016b Qaynuq\u0101\u02bf e dei Ban\u016b Na\u1e0d\u012br accusati i primi di offesa alla pudicizia di una ragazza musulmana e i secondi di complotto, unitamente ai Meccani pagani, ai danni dei musulmani. Durante la cosiddetta \"battaglia del Fossato\" (\"Yawm al-Khandaq\"), che fu di fatto un fallito assedio dei Meccani e dei loro alleati, la trib\u00f9 ebraica dei Ban\u016b Qurayza, situata a sud di Medina, avvi\u00f2 i negoziati con i Quraysh per consegnare loro Maometto, violando apertamente la Costituzione di Medina. Dopo aver respinto gli assedianti pagani, i musulmani accusarono i Ban\u016b Qurayza di tradimento e li assediarono per venticinque giorni nelle loro fortezze, costringendoli alla resa. Furono decapitati tra i 700 e i 900 uomini ebrei della trib\u00f9 e le loro donne e i loro bambini furono venduti come schiavi sui mercati d'uomini di Siria e del Najd, dove vennero quasi tutti riscattati dai loro correligionari di Khaybar, Fadak e di altre oasi arabe higiazene.\nLa sentenza non fu formalmente decisa da Maometto che aveva affidato il responso sulla punizione da adottare a Sa\u02bfd b. Mu\u02bf\u0101dh, \"sayyid\" dei Ban\u016b \u02bfAbd al-Ashhal, clan della trib\u00f9 medinese dei Banu Aws, un tempo principale alleata dei B. Quray\u1e93a. Questi, ferito gravemente da una freccia (tanto da morirne pochissimi giorni pi\u00f9 tardi) e ovviamente pieno di rabbia e rancore, decise per una soluzione estrema, non frequente ma neppure del tutto inconsueta per l'epoca. Maometto approv\u00f2 la decisione di massacrare tutti i maschi della trib\u00f9 e di ridurre in schiavit\u00f9 le donne e i bambini, e partecip\u00f2 attivamente allo sgozzamento dei prigionieri. Che non si trattasse comunque di una decisione da leggere in chiave esclusivamente anti-ebraica potrebbe dimostrarcelo il fatto che gli altri B. Quray\u1e93a che vivevano intorno a Medina, e nel resto del \u1e24ij\u0101z (circa 25.000 persone), non furono infastiditi dai musulmani, n\u00e9 allora, n\u00e9 in seguito.\nIn proposito si \u00e8 anche espresso uno dei pi\u00f9 apprezzati storici del primo Islam, Fred McGrew Donner, che afferma: \nAlcuni studiosi musulmani rifiutano di riconoscere l'incidente, ritenendo che Ibn Is\u1e25\u0101q, il primo biografo di Maometto, avesse raccolto molti dettagli dello scontro dai discendenti degli stessi ebrei Quray\u1e93a cento anni dopo i fatti. Questi discendenti avrebbero arricchito o inventato dettagli sullo scontro prendendo ispirazione dalla storia delle persecuzioni ebraiche in epoca romana. Gli storici che mettono in dubbio l'esecuzione della trib\u00f9 Banu Quray\u1e93a sottolineano come il cronista Ibn Is\u1e25\u0101q fosse stato giudicato inaffidabile dal suo contemporaneo Malik ibn Anas, uno dei pi\u00f9 importanti giuristi del sunnismo, fondatore del madhhab malikita, mentre il giurista sciafeita Ibn Hajar al-'Asqalani descrisse Ibn Is\u1e25\u0101q come un narratore di \"racconti strani\".\nLa conquista dell'Arabia e la morte.\nDopo aver portato in prossimit\u00e0 della sua citt\u00e0 natale, un forte contingente armato, affermando di voler compiere un pellegrinaggio alla Ka\u02bfba, Maometto si accord\u00f2 con i Meccani per rimandare all'anno successivo quel pellegrinaggio, sottoscrivendo nel marzo del 628 l'Accordo di al-Hudaybiyya, suscitando un forte sconcerto tra i suoi seguaci e, particolarmente, in \u02bfUmar b. al-Kha\u1e6d\u1e6d\u0101b.&lt;br&gt;\nL'intento fu realizzato come concordato il 2 marzo 629, con quello che viene ricordato come \"Pellegrinaggio d'adempimento\" (\"\u02bfumrat al-qa\u1e0d\u0101\u02be\").\nNel 630 Maometto era ormai abbastanza forte per marciare sulla Mecca e conquistarla. Torn\u00f2 peraltro a vivere a Medina e da qui ampli\u00f2 la sua azione politica e religiosa a tutto il resto del Hijaz e, dopo la sua vittoria nel 630 a \u1e24unayn contro l'alleanza che s'imperniava sulla trib\u00f9 dei Ban\u016b Haw\u0101zin, con una serie di operazioni militari nel cosiddetto Wadi al-qura, a 150 chilometri a settentrione di Medina, conquist\u00f2 o semplicemente assoggett\u00f2 vari centri abitati (spesso oasi), come Khaybar, Tab\u016bk e Fadak, il cui controllo aveva indubbie valenze economiche e strategiche.\nDue anni dopo Maometto mor\u00ec a Medina, dopo aver compiuto il Pellegrinaggio detto anche il \"Pellegrinaggio dell'Addio\", senza indicare esplicitamente chi dovesse succedergli alla guida politica della \"Umma\". Lasciava nove vedove - tra cui \u02bf\u0100\u02beisha bt. Ab\u012b Bakr - e una sola figlia vivente, F\u0101\u1e6dima, andata sposa al cugino del profeta, \u02bfAl\u012b b. Ab\u012b \u1e6c\u0101lib, madre dei suoi nipoti al-\u1e24asan b. \u02bfAl\u012b e al-\u1e24usayn b. \u02bfAl\u012b. Fatima, piegata dal dolore della perdita del padre e logorata da una vita di sofferenze e fatiche, mor\u00ec sei mesi pi\u00f9 tardi, diventando in breve una delle figure pi\u00f9 rappresentative e venerate della religione islamica.\nOrigine del nome.\n\"Maometto\" \u00e8 la volgarizzazione italiana fatta in et\u00e0 medievale del nome \"Mu\u1e25ammad\". La parola deriva dall'arabo \"mu\u1e25ammad\", \"grandemente lodato\", participio passivo di 2\u00aa forma (forma intensiva) della radice [\u1e25-m-d] (\"lodare\").\nL'origine dell'adattamento italiano del nome \u00e8 rintracciabile nell'opera di Giovanni Damasceno: il \"De haeresibus\" (\u03a0\u03b5\u03c1\u1f76 \u03b1\u1f31\u03c1\u03ad\u03c3\u03b5\u03c9\u03bd, \"Per\u00ec hair\u00e9se\u014dn\") ove il nome del profeta dell'Islam appare in lingua greca come \"M\u03ac\u03bc\u03b5\u03b4\" (M\u00e1med) o M\u03b1\u03bc\u1f72\u03b4\" (Mam\u00e8d) o anche \"\u039c\u03c9\u03ac\u03bc\u03b5\u03b8\" (M\u014d\u00e1meth).\nUn riferimento a Maometto \u00e8 rinvenibile nell'espressione \"\u1e6dayy\u0101y\u0113 d-M\u1e25mt\" (\"gli Arabi nomadi di Muhammad\") della \"Cronaca\" siriaca di Tommaso il Presbitero, attivo in Mesopotamia, che verso il 640 scrive: \nIl nome \"M\u1e25m\u1e6d\" compare invece nell'anonima Cronaca siriaca \"di Zuqnin\", cos\u00ec chiamata dal monastero in cui fu redatta e conservata (Robert G. Hoyland, \"cit.\", p.\u00a0279, che ha trovato un preciso riferimento nel \u00a7 13 della \"Continuatio Byzantia Arabica\", cos\u00ec detta in quanto costituiva una prosecuzione dell'opera di Giovanni di Biclar).\nSecondo lo studioso francese Michel Masson, invece, nelle lingue romanze, e tra queste l'italiano, si osserva una storpiatura del nome del profeta in senso spregiativo (e da ci\u00f2 deriverebbero, a suo dire, il francese \"Mahomet\" e l'italiano \"Macometto\"). Le varianti antiche italiane Macometto o Macone\"' sono usate rispettivamente nell'Alcorano di Macometto del 1547 e nell'Orlando Furioso dell'Ariosto, canto XII, st. 59.\nAllo stesso modo si esprimono alcuni scrittori italiani che ritengono che il nome \"Maometto\" non sarebbe di diretta origine araba, ma \"un'italianizzazione\" adottata all'epoca per costituire una sintesi dell'espressione spregiativa di \"Mal Commetto\", volta a conferire una connotazione negativa al Profeta dell'Islam.\nBen diversamente, sulla derivazione di tali varianti dal nome arabo, si esprime Georges S. Colin, che osservava come questo tipo di adattamento fonetico trovasse una spiegazione in un passaggio della sintesi fornita da Ibn \u02bfAr\u1e0d\u016bn del suo trattato sul matrimonio, intitolato \"Muqni\u02bf al-Mu\u1e25t\u0101j f\u012b ad\u0101b al-zaw\u0101j\", in cui avvertiva dell'uso che, nel dare al neonato il nome venerato di Muhammad, lo si \u00absfigurasse con una vocalizzazione della prima consonante \"m\u012bm\" in \"a\" e della consonante \"\u1e25\u0101\" in \"u\"\u00bb tanto che - notava Colin - nel XIV secolo i Berberi Ghum\u0101ra avevano l'abitudine d'impiegare la forma *\"Ma\u1e25ummad\" e *\"Ma\u1e25ommad\" (facilmente trasformabili in \"Mahoma\" nell'ambiente nordafricano, che aveva stretti e secolari vincoli con il \"bil\u0101d al-Andalus\"). Cos\u00ec facendo, sosteneva Colin, si evitava il rischio che il bambino che portava lo stesso nome del Profeta, mostrasse sciaguratamente nel crescere scarse qualit\u00e0 o addirittura veri e propri difetti caratteriali, tali da invalidare la \"baraka\" (benedizione) che s'accompagnava al nome \"Mu\u1e25ammad\". Colin commentava come anche i Cinesi seguissero la stessa logica, impiegando \u00abrovesciati (\"renvers\u00e9s\") alcuni caratteri dichiarati tab\u00f9\u00bb.\nCome risulta da una lettera inviata nel 1141 dall'abate Pietro di Cluny, detto \"il Venerabile\", a Bernardo di Chiaravalle, in occasione della traduzione di un \"breve scritto apologetico arabo-cristiano, la \"Summula brevis contra haereses et sectam Saracenorum, sive Ismaelitarum\", il nome \"Mu\u1e25ammad\" \u00e8 reso fin da allora come \"Machumet\".\nDel pari Ermanno di Carinzia (o Dalmata), in una sua traduzione, scriveva (su incarico di Pietro di Cluny, per una sua antologia sull'Islam, il \"De generatione Mahumet et nutritura ejus\", che era la traduzione del \"Kit\u0101b al-anw\u0101r\" (Libro delle luci) di Ab\u016b l-\u1e24asan al-Bakr\u012b, dimostrando come, a met\u00e0 del XII secolo, il nome Maometto non traesse origine da alcuna espressione insultante o irridente proveniente da idiomi romanzi.\nLa cosa \u00e8 confermata da Trude Ehlert, che ricorda come una delle prime attestazioni nella pi\u00f9 diffusa letteratura romanza del nome del profeta dell'Islam (basata su fonti arabe e sostanzialmente esente da valutazioni cristiane), figuri nell'opera \"L'eschiele Mahomet\", una versione tradotta in antica lingua d'o\u00efl del \"Libro della Scala\": genere letterario-religioso basato sulla storia dell'asserita ascesi di Maometto attraverso i sette cieli, composta poco dopo il 1264. Varr\u00e0 la pena ricordare come il \"Libro della Scala\", elaborato prima del 1264, sia una traduzione (perduta) della \"Escala de Mahoma\", redatto in antico volgare castigliano tra il 1260 e il 1264. In nessuno di questi casi \"Mahomet\" o \"Mahoma\" appaiono ricollegabili a espressioni ingiuriose, come invece suggerirebbe il nome \"Malcometto\" usato da Rustichello nella sua trascrizione del resoconto di viaggio di Marco Polo alla fine del XIII secolo (1298, comunque in un anno successivo al 1295): oltre mezzo secolo quindi dopo le prime attestazioni in volgare castigliano e francese.\nUna parte del mondo musulmano, in Italia e nel resto del mondo, pretenderebbe in segno di rispetto l'uso dell'originale nome \"Muh\u00e0mmad\", e considera \"Maometto\", o adattamenti similari, distorsioni irrispettose da rifuggire. Tuttavia, in vari ambiti onomastici islamici non arabofoni il nome \u00e8 stato comprensibilmente adattato alle specifiche realt\u00e0 linguistiche locali; ad esempio, fin dall'et\u00e0 ottomana, nel mondo turcofono, dove il nome \"Mehmet\" non ha mai sollevato perplessit\u00e0 tra i dotti musulmani di quella e di altre parti del mondo islamico.\nAspetti dibattuti.\nIl presunto analfabetismo.\nSi \u00e8 sostenuto e si sostiene ancora da parte di chi non ha abbracciato il credo islamico che Maometto non sarebbe stato il reale estensore del Corano, se non altro in virt\u00f9 di un suo presunto analfabetismo (in ambito non islamico si \u00e8 affermato che il testo sacro dell'Islam fosse stato copiato da brani apocrifi dell'Antico e del Nuovo Testamento, laddove in ambito islamico si \u00e8 affermato che nozioni storiche aggiuntive relative ad episodi dell'Antico Testamento e del Nuovo Testamento e nozioni scientifiche che gli arabi non avevano del Corano sono invece una prova dell'origine divina della Rivelazione, che nulla avrebbe a che fare con una fattura di tipo umano). Maometto non scrisse alcuna parte del Corano, dando questo incarico (sommariamente adempiuto, visto lo stato imperfetto dello standard scritto della lingua araba) a suoi segretari, che provvidero a trasferire il dettato orale su occasionali pergamene o altri supporti di fortuna, come pezzi di stoffa - per lo pi\u00f9 lino, seta o \"bazz\", una sorta di satin -, legno ovvero ossa larghe di animali, come le scapole, e altro ancora.\nIn ambito storiografico, alcuni autori affermano che il libro sacro sia stato il frutto della giustapposizione di testi scritti da diverse persone all'interno di un preciso, quanto breve, lasso di tempo, corrispondente all'incirca al trentennio dei primi tre califfi ortodossi, basandosi sugli insegnamenti di Maometto e sulla memoria storica dei primi fedeli che avevano vissuto in stretta e prolungata contiguit\u00e0 fisica con Maometto. In ambito islamico, per avvalorare l'attribuzione del testo coranico ad Allah, si cita a riprova di questa tesi anche la scarsa sensibilit\u00e0 poetica di Maometto, da lui stesso pi\u00f9 volte sottolineata in vita, facendo anche riferimento al fatto che il Corano in arabo \u00e8 composto secondo le regole poetiche del \"s\u0101j\u02bf\", una forma letteraria di prosa assonante frequentemente usata negli oracoli preislamici.\nTale tesi islamica si basa sulla definizione coranica di Maometto di \"al-nab\u012b al-umm\u012b\": l'aggettivo \"umm\u012b\" pu\u00f2 infatti voler dire \"analfabeta, illetterato\", ma, come notano esegeti moderni, anche \"nazionale\", \"attinente al gruppo d'appartenenza\" e dunque, nell'interpretazione moderna, anche \"profeta degli arabi\".\nPer alcuni \"analfabetismo\" va inteso nel senso di \"impossibilit\u00e0 o grande difficolt\u00e0 di scrivere frasi\", vista l'inesistenza di fatto di uno standard scrittorio della lingua araba (la lingua parlata era invece elaborata, come mostrano i componimenti poetici ed epici d'et\u00e0 J\u0101hiliyya, preislamica), e non nel senso di \"ignoranza della scrittura\": una seppur non rifinita forma di scrittura dell'arabo esisteva e, entro questo limite, si pu\u00f2 sostenere che Maometto sapesse scrivere, come dimostrerebbe il fatto che sarebbe stato in grado di leggere e firmare il Trattato di \u1e24udaybiyya, che port\u00f2 nel 628 a una tregua fra musulmani e pagani della Mecca. Tuttavia Bal\u02bfami, traduttore in farsi dell'opera annalistica di Mu\u1e25ammad Ibn \u01e6ar\u012br al-\u1e6cabar\u012b, sottolinea un'alfabetizzazione sommaria di Maometto e afferma che il detto Trattato sarebbe stato messo per iscritto da \u02bfAl\u012b, che fungeva da segretario, e che, quando questi si rifiut\u00f2 di accondiscendere alle richieste dei Coreisciti di cancellare l'epiteto di \"apostolo di Dio\" (\"Ras\u016bl All\u0101h\"), \"Il Profeta gli avrebbe tolto allora il c\u00e0lamo dalle mani e gli avrebbe domandato: 'Dove sono le parole \u00abApostolo di Dio\u00bb? Fammi vedere'. Le cancell\u00f2 di suo pugno e disse: 'Scrivi \u00abMu\u1e25ammad figlio di \u02bfAbd All\u0101h\u00bb e redigi il trattato come te l'ho dettato'\".\nCon riferimento a quest'ultimo aneddoto, da altra fonte si afferma che \u1e6cabari avrebbe in realt\u00e0 scritto: \u00ab [...] \"Io sono il messaggero di Dio e sono Mu\u1e25ammad ibn \u02bfAbd All\u0101h\". - E disse ad \u02bfAl\u012b: \"Cancella \"messaggero di Dio\"\". \"No - rispose (\u02bfAl\u012b) - per Dio, giammai ti canceller\u00f2!\". Allora l'Inviato di Dio prese il documento - egli non scriveva bene - e scrisse \"Mu\u1e25ammad\" al posto di \"Messaggero di Dio\" (\"ras\u016bl All\u0101h\"). Poi scrisse: \"Questo \u00e8 ci\u00f2 su cui concorda Mu\u1e25ammad: egli non entrer\u00e0 a Mecca con le armi (in pugno)...\" \u00bb.\nSecondo fonti islamiche antiche, smentite dalle recenti ricerche storiografiche, Maometto avrebbe redatto lettere per i potenti della Terra (Negus etiopico, \"basileus\" bizantino e Sci\u00e0 persiano-sasanide): gli storici notano che \u00e8 largamente improbabile che le lettere di Maometto, che invitavano i sovrani a convertirsi alla neo-religione, siano state lette ai sovrani destinatari, vista l'elaboratezza dei cerimoniali di corte, specie di quelli persiani, che avrebbero impedito che missive di simile contenuto raggiungessero i sovrani e, pertanto, ne affermano l'inesistenza.\nInoltre Maometto si sarebbe impegnato a scrivere un non meglio identificato \"importante documento\" da lasciare ai musulmani al momento della sua morte, secondo una tradizione che risale allo studioso Ibn \u02bfAbb\u0101s, cugino dello stesso Profeta. Non manca chi sottolinea come sarebbe contraddittorio che proprio Maometto non fosse in grado di far fronte a quanto previsto dai versetti 13-14 della s\u016bra XVII del Corano, in cui si afferma \u00abE abbiamo attaccato al collo di ogni uomo il suo destino e il d\u00ec della Risurrezione gli mostreremo un rotolo che trover\u00e0 dispiegato a s\u00e9 davanti. / \"\"Leggi il tuo rotolo!\" Basterai tu stesso, oggi, a computare contro di te le tue azioni!\"\u00bb (trad. di A. Bausani, \"Il Corano\", Firenze, Sansoni, 1961, p.\u00a0202).\nAltre fonti fanno notare come le personalit\u00e0 in grado di leggere e scrivere, nel periodo precedente all'Egira, fossero una quindicina, tutte conosciute per nome, e in effetti il Corano sarebbe il pi\u00f9 antico libro arabo in prosa. Studiosi occidentali fanno notare come le trib\u00f9 nomadi, compresa quella di Maometto, disprezzassero la scrittura, privilegiando la trasmissione orale delle conoscenze. La maggior parte dei musulmani propende per un analfabetismo del loro Profeta, escludendo pertanto radicalmente che egli abbia potuto leggere la Bibbia o altri testi sacri, che del resto sarebbero comparsi in forma scritta solo diverso tempo dopo la sua morte.\nLa reputazione in Europa.\nDopo un protratto periodo di indifferenza nei confronti dell'Islam, equivocato dalla Cristianit\u00e0 occidentale e orientale, come una delle eresie del Cristianesimo nelle dispute con cristiani, questi ultimi sottolinearono sovente il carattere sincretistico della religione di Maometto, basata allo stesso tempo su tradizioni arabe preislamiche (come il culto della Pietra Nera della Mecca) e su tradizioni cristiane siriache ed ebraiche, e mossero critiche alla personalit\u00e0 di Maometto, alla formazione e trasmissione del testo coranico e alla diffusione dell'islam attraverso la spada.\nNell'Occidente medievale Maometto fu considerato per oltre cinque secoli un cristiano eretico. Dante Alighieri - non consapevole del profondo grado di diversit\u00e0 teologica della fede predicata da Maometto, per l'influenza su di lui esercitata dal suo Maestro Brunetto Latini, che riteneva Maometto un chierico cristiano di nome Pelagio, appartenente al casato romano dei Colonna - lo cita nel canto XXVIII dell'Inferno tra i \"seminatori di scandalo e di scisma\" nella Divina Commedia assieme ad \u02bfAl\u012b ibn Ab\u012b \u1e6c\u0101lib, suo cugino-genero, coerentemente con quanto da lui gi\u00e0 scritto ai versetti 70-73 del canto VIII dell'Inferno:\nin cui le \"meschite\" (deformazione della parola del volgare castigliano \"mezquita\", derivante dall'arabo \"masjid\", che significa moschea) della citt\u00e0 di Dite sono le \"vermiglie\" abitazioni della citt\u00e0 dannata ove dimorano gli eresiarchi cristiani. \u00c8 questo il motivo per cui nella basilica di San Petronio a Bologna, in un celebre affresco, Maometto fu raffigurato all'inferno, secondo la descrizione di Dante, con il ventre squarciato.\nIl motivo per cui Dante lo colloca tra i seminatori di discordie e non tra gli eresiarchi \u00e8 probabilmente dovuto a una leggenda medievale che parla di Maometto come vescovo e cardinale cristiano, che poi avrebbe rinnegato la propria fede, deluso per non aver raggiunto il papato o per altra ragione e avrebbe creato una nuova religione \u00abmescolando quella di Mois\u00e8 con quella di Cristo\u00bb. Secondo una tradizione diffusa tra i musulmani, il Negus di Abissinia - che ospit\u00f2 gli esiliati musulmani quando Maometto era in vita - avrebbe attestato la sua fede in lui come profeta di Dio.\nIl racconto dell\"'Isr\u0101\u02be\" e quello del \"Mi\u02bfr\u0101j\" (divulgato in traduzione nel mondo cristiano medievale come \"Libro della Scala\", ossia \"dell'ascesa [al cielo]\"), partendo da alcuni passi del Corano, parla di un viaggio oltremondano di Maometto e presenta varie affinit\u00e0 con la cosmogonia e con altri aspetti della Divina Commedia dantesca, senza per questo poter parlare di imitazione per quanto riguarda l'alto livello poetico e il contenuto teologico prettamente cristiano del capolavoro dantesco.\nFamiglia.\nMaometto ebbe i seguenti figli (tutti premorti al padre, con l'eccezione di F\u0101\u1e6dima al-Zahr\u0101\u02be):\nMaometto ebbe le seguenti mogli:\nPur avendole sposate, non ebbe rapporti coniugali con Asm\u0101\u02be bt. al-Nu\u02bfm\u0101n (malata di lebbra) e \u02bfAmra bt. Yaz\u012bd che dimostr\u00f2 immediatamente tutta la sua ostilit\u00e0 per tale unione, ottenendo cos\u00ec di venir subito ripudiata e di tornare tra la sua gente (i B. Kil\u0101b).\nLa moglie pi\u00f9 importante per Maometto fu comunque Khad\u012bja che aveva sposato prima della \"Rivelazione\" e che per prima ader\u00ec alla religione islamica. Fu anche un forte sostegno economico, e ancor pi\u00f9 morale, soprattutto di fronte alle angherie dei notabili pagani della citt\u00e0 ostili al marito. Da lei Maometto ebbe quattro figlie femmine (Zaynab, Ruqayya, Umm Kulth\u016bm e F\u0101\u1e6dima) e due maschi (al-Q\u0101sim e \u02bfAbd All\u0101h, detto anche \u1e6c\u0101hir e \u1e6cayyib). Da M\u0101riya la Copta ebbe invece Ibr\u0101h\u012bm.\nSecondo l'Islam non \u00e8 possibile avere pi\u00f9 di quattro mogli. In virt\u00f9 della rivelazione divina di un versetto del Corano fu consentito a Maometto di superare questo limite, ed alcuni dei suoi matrimoni furono contratti per sanzionare alleanze o conversioni di gruppi arabi pagani, dal momento che gli usi del tempo prevedevano che si contraesse un vincolo coniugale fra le parti per rafforzare un importante accordo che s'intendeva concludere.\nI matrimoni di Maometto sono stati per lungo tempo oggetto di critica in Occidente, come sottolineato dall'islamista John Esposito. Secondo lo studioso Moojan Momen ci sono due aspetti da considerare: in primo luogo Maometto non ha preso altre mogli oltre a Khad\u012bja per 24 anni, finch\u00e9 ella \u00e8 rimasta in vita; in secondo luogo il fatto di aver avuto sei figli da Khad\u012bja, e un solo figlio dalle altre dodici mogli sembra confermare la tesi per cui i matrimoni sono stati contratti per motivi politici piuttosto che sessuali. \nMaometto ebbe anche sedici concubine ma solo dalla sua schiava, che spos\u00f2, la copta M\u0101riya, ebbe un figlio: Ibr\u0101h\u012bm, deceduto a otto mesi con grande dolore dello stesso Maometto che poco tempo dopo, morendo fra le braccia di \u02bf\u0100\u02beisha, lo raggiunse nella tomba.\nFra le mogli sposate successivamente la pi\u00f9 importante (malgrado non gli desse figli) fu \u02bf\u0100\u02beisha, figlia di Ab\u016b Bakr, nata verso il 614. Secondo numerose attestazioni di diversi \"\u02bea\u1e25\u0101d\u012bth\" ella aveva 6 anni in occasione del suo matrimonio formale e 9 anni al momento della prima consumazione e fu con lui fino alla sua morte nel 632, mentre secondo qualche altro \"\u02bea\u1e25\u0101d\u012bth\" \u02bfA\u02beisha aveva 7 anni quando contrasse il matrimonio e 10 quando lo consum\u00f2 e per alcuni studiosi di ahadith (Ruqaiyyah Waris Maqsooddi) dai 14 ai 24 anni, probabilmente 19. Secondo un costume diffuso nella Penisola Arabica del VII secolo, in cui l'et\u00e0 media (specie in ambiente non urbano) era di 35 anni circa, i contratti matrimoniali erano di conseguenza stipulati dai genitori degli sposi fin dall'et\u00e0 prepuberale. Vi sono comunque studiosi musulmani che sostengono che i dati riguardanti l'et\u00e0 di Maometto e di \u02bf\u0100\u02beisha siano contraddittori e che \u02bf\u0100\u02beisha poteva essere d'et\u00e0 alquanto maggiore. In particolare la studiosa Ruqaiyyah Waris Maqsood, incrociando diverse fonti autorevoli, giunge alla conclusione che \u02bf\u0100\u02beisha avesse un'et\u00e0 compresa tra i 14 e i 24 anni, probabilmente 19, al momento del matrimonio. Questa ipotesi \u00e8 congruente col fatto che, secondo il pi\u00f9 antico e pi\u00f9 autorevole biografo del profeta Maometto, Ibn Ishaq, \u02bf\u0100\u02beisha era \"nata nella J\u0101hiliyya\", vale a dire prima del 610, e che le tradizioni sull'et\u00e0 di 9 anni di \u02bf\u0100\u02beisha provengono tutte da Hisham ibn 'Urwa, sulla cui affidabilit\u00e0 molto si discute tra gli stessi studiosi di \"\u1e25ad\u012bth\", specialmente per quelli di provenienza irachena, sottilmente ostili ad \u02bf\u0100\u02beisha, senza trascurare il fatto che, secondo lo storico \u1e6cabar\u012b, \u02bf\u0100\u02beisha sarebbe stata fidanzata addirittura prima del 610 a J\u0101bir ibn Mu\u1e6d\u02bfim ibn \u02bfAd\u012b, figlio di Mu\u1e6d\u02bfim ibn \u02bfAd\u012b, capo del clan meccano dei Ban\u016b Nawfal. Il Profeta la spos\u00f2 dopo un ordine divino ricevuto dall'arcangelo Gabriele. La questione dell'et\u00e0 di \u02bf\u0100\u02beisha costituisce un problema particolare, per documentate contraddizioni storiche ignorate dai succitati \"\u02bea\u1e25\u0101d\u012bth\"."}
{"id": "2369319", "revid": "112418089", "url": "https://it.wikipedia.org/wiki?curid=2369319", "title": "Thomas Willis", "text": "Biografia.\nNato il 27 gennaio del 1621 da Thomas Willis e Rachel Howell nel Wiltshire (Great Bedwyn), Thomas Willis venne educato alla Edward Sylvester's School della cittadina, finch\u00e9 non decise, solo apparentemente, di voler intraprendere la carriera ecclesiastica. Sembrerebbe, infatti, che egli abbia avuto un interesse per le discipline mediche e chimiche sin dalla pi\u00f9 tenera et\u00e0. \nGli eventi della guerra civile lo costrinsero a stare fuori dall'ambito universitario poich\u00e9 l'Universit\u00e0 di Oxford serv\u00ec come sede regale durante quel periodo (1642-1646). Willis non si arruol\u00f2 immediatamente nell'esercito, ma la guerra influ\u00ec notevolmente sulla sua vita; la sua casa si trovava infatti in una posizione strategica per le tattiche della guerra civile in atto (lungo il fiume e le strade tra Oxford e Abingdon) e molte battaglie furono combattute in quelle zone. Ancor pi\u00f9 rilevante fu il fatto che suo padre e la sua matrigna morirono di febbre epidemica che devast\u00f2 le forze militari locali. Willis dunque si arruol\u00f2 nella \"Royalist Army\" poco dopo e fin quando la sua Universit\u00e0 si arrese alle forze parlamentari. Fu proprio durante questo periodo che Willis rivolse le sue attenzioni allo studio della Medicina divenendo cos\u00ec uno dei medici del re Carlo I d'Inghilterra.\nNonostante il suo cambiamento di carriera, le sue convinzioni religiose rimasero inalterate; mantenne infatti una posizione anglicana ed entr\u00f2 a far parte di una congregazione religiosa nel 1650; tra i membri vi erano John Fell, John Dolben, e Richard Allestree.\nFu l'assistente di William Petty (Professore di Anatomia) e partecip\u00f2 con lui alla sensazionale rianimazione di Anne Greene (che si pensava essere stata vittima di un'esecuzione) nel 1650.Nel decennio successivo present\u00f2 Robert Hooke (che lavor\u00f2 come suo assistente) a Robert Boyle. \nFu anche in stretti rapporti con Susan Holder, la sorella di Wren Holder, esperta nella guarigione delle ferite.\nLa sua fama all'interno dei circoli intellettuali crebbe molto rapidamente nel corso del 1650 tanto che riusc\u00ec a stabilire la sua reputazione come chimico esperto e filosofo naturale. Nel 1656 Samuel Hartlib lo defin\u00ec un \"uomo di primo piano\" e il primo nel \"Philosophical Club\" di Oxford.\nSpos\u00f2 nel 1657 Margaret Fell, sorella maggiore del suo vecchio amico John Fell (che sarebbe in seguito diventato il suo biografo). \nLavor\u00f2 in seguito come medico a Westminster (a Londra) nel 1666; le sue pratiche mediche ebbero un enorme successo poich\u00e9 tent\u00f2 di integrare le sue conoscenze in campo anatomico e i rimedi allora conosciuti, proponendo cos\u00ec un mix tra Iatromeccanica e Iatrochimica.\nSecondo Noga Arikha:\nI suoi scritti sull'anatomia erano i pi\u00f9 completi dell'epoca; nel 1671 descrisse inoltre, le manifestazioni tipiche della \"miastenia gravis\".\nCon i termini di malattia di Willis I e malattia di Willis II si indicano rispettivamente un antico termine con cui veniva chiamato il diabete mellito e l'asma. Non si deve invece a lui la malattia chiamata con il nome \"malattia di Wilson\" (scoperta invece dal neurologo britannico Samuel Alexander Kinnier Wilson).\nNel 1670, sua moglie Margaret, mor\u00ec. Spos\u00f2 due anni pi\u00f9 tardi Elizabeth Calley (1635-1709).Mor\u00ec nel 1675 a Londra; la sua lapide si trova ancora oggi nel Westminster Abbey a Londra. \n\"Diatribae duae medico-philosophicae\".\nVerso la fine del 1650, Willis, volle migliorare la sua reputazione di medico. La sua pratica medica era migliorata tanto da poter iniziare a scrivere la sua prima opera: \"Diatribae duae medico-philosophicae\" (1659). Fu soprattutto un tentativo per affermare se stesso come medico che mirava ad unire la teoria con la pratica empirica, discostandosi cos\u00ec da alcuni chimici praticanti, suoi contemporanei.\nLa sua reputazione, a seguito della pubblicazione, crebbe a dismisura, ma ci\u00f2 era dovuto pi\u00f9 alla devozione dei suo vecchi amici che per le sue teorie mediche. Con la Restaurazione di Carlo II d'Inghilterra nel 1660, lui e i suoi amici acquisirono posizioni di potere all'interno dell'Universit\u00e0 e del corpo politico.\nSu iniziativa di Gilbert Sheldon, allora vescovo di Londra, fu nominato Professore di Filosofia Naturale e gli fu assegnato il dottorato in medicina. Le sue pratiche mediche migliorarono molto durante questo periodo e, dal 1655, divenne famoso poich\u00e9 il suo stipendio era il pi\u00f9 alto di tutta l'Universit\u00e0 di Oxford. Durante lo stesso anno fu nominato \"Fellow\" della neo-fondata Royal Society e membro onorario del Royal College of Physicians (1665).\nAnatomia del cervello e \"Poligono di Willis\".\nFu un vero pioniere nella ricerca anatomica del cranio, del sistema nervoso e dei muscoli. Il \"\"Poligono di Willis\" (pi\u00f9 correttamente, circolo \"anastomotico\"\" di Willis) fu per\u00f2 gi\u00e0 descritto a Padova da G.C.Casseri.\nVerso il 1660, Willis inizi\u00f2 a svolgere una dettagliatissima ricerca anatomica del cervello e dei suoi nervi, studiandone i loro disturbi e le loro patologie. Questo argomento lo attrasse a tal punto da diventare oggetto delle sue quattro opere successive.\nIn questo libro Willis spiega anche come lo spirito economista dell'uomo pu\u00f2 essere influenzato da una sostanza volatile (chiamata \"animal spirit\") rilasciata dai nervi. Tale sostanza, secondo il medico inglese, serviva a portare informazioni dagli organi di senso fino al cervello. Le illustrazioni del libro sono opere del suo collaboratore, nonch\u00e9 famoso architetto londinese del XVII secolo, Christopher Wren.\nDopo la pubblicazione, si trasfer\u00ec a Londra per poter frequentare maggiormente il suo amico Gilbert Sheldon. A Londra ben presto divenne un medico molto ricercato, anche tra i ranghi pi\u00f9 alti della societ\u00e0 inglese.\nTuttavia le sue teorie dovettero affrontare un certo numero di sfide durante il tardo 1660. I dettagli sulla fisiologia del movimento muscolare, le patologie degli affetti da isteria e quelle degli ipocondriaci, furono messi in discussione dal chirurgo britannico Nathaniel Highmore.\nRispose a queste sfide difendendo le proprie idee di \"neuropatologia convulsiva\" attraverso un'epistola: \"Affectionum quae dicuntur hystericae et hypochondriacae pathologia spasmodica vindicata, contra responsionem epistolarem Nathanael Highmori\" (1670)."}
{"id": "2369320", "revid": "767487", "url": "https://it.wikipedia.org/wiki?curid=2369320", "title": "Pryderi", "text": "Nella mitologia gallese Pryderi \u00e8 il figlio di Pwyll e di Rhiannon e re del Dyfed. \u00c8 l'unico personaggio ad apparire in tutti i Quattro Rami del Mabinogion, anche se non \u00e8 un personaggio maggiore.\nNel Primo Ramo del Mabinogion Pryderi scompare nella notte della sua nascita, mentre \u00e8 accudito da sei dame d'onore di Rhiannon. Per evitare la colpa, macchiano col sangue di un cucciolo Rhiannon mentre dorme e poi sostengono che lei ha mangiato il bambino. \nIl bambino appare davanti alle stalle di Teyrnon, che ha tagliato la zampa ad una misteriosa creatura che veniva a prendere i puledri nati dalla sua cavalla ogni anno. Teyrnon e sua moglie adottano il bambino e lo chiamano Gwri Wallt Euryn (Gwri dai Capelli d'Oro). Il bambino cresce precocemente: dopo sette anni diventa adulto e riceve il puledro nato la notte del suo ritrovamento. Teyrnon capisce di chi \u00e8 figlio e lo riporta a Pwyll e Rhiannon che lo chiamano Pryderi (\"Preoccupazione\").\nNel Secondo Ramo del Mabinogion Pryderi fa parte della grande schiera che segue Br\u00e2n il Benedetto nell'invasione dell'Irlanda ed \u00e8 uno dei soli sette britanni a ritornare in Galles.\nNel Terzo Ramo del Mabinogion Pryderi sposa Cigfa e diventa re di Dyfed dopo la morte di Pwyll. Allora invita Manawydan a vivere con lui e a sposare la madre Rhiannon. Subito dopo Pryderi, Cigfa, Manawydan e Rhiannon salgono su una collina magica. Quando la discendono, il Dyfed diventa una terra sterile dove gli abitanti sono scomparsi. Pryderi e Manawydan viaggiano in Inghilterra per guadagnare col commercio, ma in ogni citt\u00e0 vengono allontanati dai commercianti locali per risentimento verso le loro abilit\u00e0 superiori. Tornati in Dyfed, Manawydan e Pryderi vanno a caccia e avvistano un cinghiale bianco. Lo inseguono. L'animale li conduce ad un castello incantato. Prydery entra, tocca una coppa d'oro e resta immobilizzato. Non vedendolo ritornare, Rhiannon si mette alla sua ricerca. Quando lo trova, entra anche lei nel castello incantato, tocca la coppa d'oro e rimane immobile. Il castello scompare.\nIn seguito il raccolto di grano di Manawydan viene mangiato da un gran numero di topi. Manawydan ne cattura uno lento e grasso. Lo processa e lo condanna all'impiccagione per furto. Prima un chierico, poi un prete ed infine un vescovo intercedono per salvare il condannato, ma invano. Manawydan lo salver\u00e0 solo se il vescovo toglier\u00e0 la maledizione dal Dyfed. Il vescovo accetta e si rivela essere Llaw ap Cil Coed. Svela che il topo \u00e8 sua moglie incinta Gwenaby e che i topi sono i suoi servitori trasformati da un incantesimo per distruggere il suo raccolto. Llaw ha maledetto il regno di Pryderi per vendicare l'umiliazione del suo amico Gwawl subita da Pwyll e Rhiannon. Manawydan libera Gwenaby e Llaw fa riapparire Pryderi, Rhiannon, gli abitanti del Dyfed e riporta in vita il raccolto.\nNel Quarto Ramo del Mabinogion i maiali di Pryderi vengono rubati con un trucco da Gwydion, causando una guerra tra Pryderi e Math fab Mathonwy. Per evitare un inutile spargimento di sangue, si stabilisce che la battaglia dipender\u00e0 dal vincitore del duello tra Gwydion e Pryderi. I due contendenti si scontrano in un posto chiamato \"Y Velen Rhyd\" in Ardudwy e Gwydion uccide Pryderi."}
{"id": "2369326", "revid": "729019", "url": "https://it.wikipedia.org/wiki?curid=2369326", "title": "Guojia Anquan Bu", "text": "Il Guojia Anquan Bu (Guoanbu) () \u00e8 un ministero cinese con compiti di intelligence e di controspionaggio.\n \u00c8 anche una polizia segreta, infatti secondo la procedura penale cinese, nel caso di pericolo della nazione pu\u00f2 assumere gli stessi poteri della polizia. Il ministro \u00e8 Geng Huichang."}
{"id": "2369327", "revid": "1825453", "url": "https://it.wikipedia.org/wiki?curid=2369327", "title": "Campionato portoghese di calcio", "text": "Il campionato portoghese di calcio (sistema de ligas de futebol de Portugal) si suddivide in una serie di categorie interconnesse tra loro in modo gerarchico. Si disputa sotto l'egida della Federazione calcistica del Portogallo, l'ente deputato a governare il calcio nel Portogallo; la massima divisione \u00e8 la Primeira Liga."}
{"id": "2369329", "revid": "1543377", "url": "https://it.wikipedia.org/wiki?curid=2369329", "title": "Legge di conservazione del numero leptonico", "text": "Il numero leptonico \u00e8 quel numero quantico che, nelle interazioni tra particelle, caratterizza le particelle elementari chiamate leptoni. Viene definito da un numero intero positivo nel caso di un leptone e da un numero intero negativo nel caso di un antileptone.\nA ciascun doppietto di leptoni viene, quindi, assegnato un numero leptonico differente che deve essere conservato in tutte le interazioni. Si distingue, pertanto, tra:\nTabella di riepilogo\nLegge di conservazione del numero leptonico.\nMolti modelli, incluso il modello standard, utilizzano la conservazione del numero leptonico totale, per spiegare l'esistenza di alcuni decadimenti e l'eventuale impossibilit\u00e0 di altri, energeticamente consentiti. Ad esempio, nel decadimento beta\ndove \"L\" \u00e8 il numero leptonico totale, che \u00e8 nullo, in quanto il neutrone non \u00e8 un leptone, ma un barione, mentre tra i prodotti si ha un protone (\"nl\"=0), un elettrone (\"nl\"=1) ed un antineutrino (\"nl\"=-1), con numero leptonico totale nullo.\nGeneralmente, poi, si osserva che i decadimenti noti conservano anche un numero leptonico familiare, ovvero un numero leptonico totale riferito alle famiglie di leptoni presenti in un dato decadimento (cio\u00e8 il numero leptonico: elettronico, muonico e tau). Ad esempio, per il canale di decadimento principale del muone, si osserva che:\novvero sia il numero leptonico elettronico, sia quello muonico che quello del tau sono conservati. Ci\u00f2 suggerisce l'esistenza di una legge di conservazione per ciascun numero leptonico (elettronico, muonico e tauonico). In pratica si definiscono tre numeri leptonici:\nformula_3 che \u00e8 il numero leptonico elettronico:\nformula_4 che \u00e8 il numero leptonico muonico;\nformula_5 che \u00e8 il numero leptonico del tau (tauone).\nViolazioni della conservazione del numero leptonico.\nAll'interno del Modello Standard reazioni che violino la conservazione di uno dei numeri leptonici o del\nnumero leptonico totale (somma dei tre) sono strettamente proibite.\nTuttavia poich\u00e9 i neutrini non sono esattamente privi di massa, violazioni alla conservazione dei numeri leptonici sono possibili: i neutrini infatti possono oscillare, \ncambiando quindi di famiglia.\nAll'interno di altri modelli sono possibili inoltre altri tipi di violazione del numero leptonico.\n\u00c8 possibile, in alcuni casi, che i numeri leptonici di famiglia possano non conservarsi, pur mantenendosi valida la legge di conservazione per il numero leptonico totale: formula_6. \nUn esempio di questo tipo \u00e8 il decadimento seguente:\nCome si pu\u00f2 osservare, sia il numero elettronico, sia quello muonico non sono conservati, mentre quello totale s\u00ec. \nAll'interno dei modelli che prevedono questi fenomeni spesso vengono utilizzati altri numeri quantici conservati, ad esempio il modello di Pati-Salam utilizza la differenza tra numero barionico e numero leptonico.\nVi \u00e8 da dire che, a parte le oscillazioni dei neutrini, nessun altro fenomeno di violazione della conservazione del numero leptonico \u00e8 stato mai osservato.\nNumero B-L.\nNella fisica delle alte energie, B-L (che si pronuncia \"bi meno elle\") \u00e8 il numero barionico meno il numero leptonico. Questo numero quantico \u00e8 il responsabile di una simmetria globale del gruppo U(1) in alcuni modelli delle teorie del tutto. A differenza del numero barionico da solo o del solo numero leptonico, questa ipotetica simmetria non \u00e8 interrotta da nessuna anomalie chirali o anomalie gravitazionali, pertanto questa simmetria \u00e8 globale, e questo giustifica il motivo per cui questa simmetria \u00e8 spesso invocata. Se esiste una simmetria B-L, deve essere rotta spontaneamente a dare una massa diversa da zero ai neutrini se si suppone la validit\u00e0 del meccanismo oscillante.\nLe anomalie che rompono la conservazione del numero barionico e di conservazione del numero leptonico si cancellano automaticamente in modo tale che B-L viene conservato. Un esempio \u00e8 il decadimento del protone in cui un protone (B = 1, L = 0) decade in un pione (B = 0, L = 0) e in un positrone (B = 0, L =- 1).\nR-parit\u00e0.\nLa R-parit\u00e0 \u00e8 un concetto di fisica delle particelle e di fisica teorica. Nell'estensione supersimmetrica del Modello Standard, il numero barionico e il numero leptonico non sono pi\u00f9 conservati da parte di tutti gli accoppiamenti in una teoria rinormalizzabile. La R-parita \u00e8 una simmetria del gruppo formula_8 che agisce nel Modello Standard supersimmetrico minimale (MSSM) e tale parit\u00e0 pu\u00f2 essere definita come:\ndove: j \u00e8 lo spin, B \u00e8 il numero barionico e L il numero leptonico. Ogni particella del Modello Standard ha R-parit\u00e0 uguale ad +1, mentre la R-parit\u00e0 del partner supersimmetrico ha R parit\u00e0 -1.\nIl decadimento del protone.\nIl decadimento del protone \u00e8 un fenomeno di decadimento della particella protone, non ancora osservato, ma previsto da alcuni modelli teorici della teoria della grande unificazione che sono argomento di dibattito tra i fisici teorici.\nIn base alle conoscenze attuali di fisica delle particelle il protone \u00e8 una particella stabile. Ci\u00f2 vuol dire che esso non decade in altre particelle. Questo \u00e8 dovuto alla conservazione del numero barionico nei processi elementari. Infatti il barione pi\u00f9 leggero \u00e8 proprio il protone. Tuttavia, molti modelli teorici della grande unificazione (GUT), prevedono processi di non conservazione del numero barionico, tra cui il decadimento del protone. Ad esempio, uno dei canali di decadimento maggiormente studiato \u00e8 il seguente:\ncon un limite inferiore per la vita media parziale pari a anni."}
{"id": "2369331", "revid": "122932186", "url": "https://it.wikipedia.org/wiki?curid=2369331", "title": "Teirnon", "text": "Nella mitologia gallese Teyrnon (medio gallese: Teirnon) \u00e8 padre adottivo di Pryderi.\nTeyrnon e Pryderi.\nNel primo Ramo del Mabinogion Teyrnon ha una cavalla che partorisce ogni anno, ma il puledro scompare appena nato. La vigilia di Primo Maggio Teyrnon osserva le sue stalle. La notte la cavalla partorisce. Una misteriosa bestia artigliata si avvicina per prendere il puledro. Teyrnon la ferma e le taglia una zampa facendola fuggire per sempre. All'esterno delle stalle Teyrnon trova un bambino. Lo porta a corte, lo adotta assieme alla moglie e lo chiama Gwri Wallt Euryn (Gwri dai Capelli d'Oro). Il bambino cresce precocemente e dopo sette anni \u00e8 gi\u00e0 adulto. Come cavalcatura riceve il puledro nato la notte del suo ritrovamento. Teyrnon capisce di chi \u00e8 figlio e lo riporta a Pwyll e Rhiannon che lo chiamano Pryderi (\"Preoccupazione\").\nEtimologia.\nIl nome Teyrnon deriva dal brittonico \"Tigernonos\", \"Grande Signore\"."}
{"id": "2369333", "revid": "57872", "url": "https://it.wikipedia.org/wiki?curid=2369333", "title": "Moresco (Italia)", "text": "Moresco \u00e8 un comune italiano di 546 abitanti della provincia di Fermo nelle Marche.\nGeografia fisica.\nIl castello di Moresco sorge in posizione strategica sulla sommit\u00e0 di un colle che controlla la sottostante valle dell'Aso, nel punto dove la via che risale dal mare si incrocia con quelle che giungono da Fermo e Monterubbiano sulla pendice settentrionale e quella che sale a Montefiore dell'Aso sulla pendice meridionale.\nStoria.\nDelle origini di Moresco si sa poco. Quel che \u00e8 certo \u00e8 che sul suo territorio in et\u00e0 romana sorgevano importanti insediamenti e successivamente, in et\u00e0 longobarda, \"curtes\" e \"castra\" (centri fortificati) monastici e feudali, uno dei quali poi affermatosi su tutti diventando unico luogo di residenza della popolazione sparsa.\nL'origine del nome non \u00e8 certo se derivi da un signore, di nome Morico o della famiglia dei Mori, oppure dal toponimo \"morro\", \"morrecine\", che sta per luogo sassoso. Vi sono poi altre due teorie, in netta contrapposizione l'una all'altra: la prima vuole che un gruppo di mori, nelle loro scorrerie lungo la costa adriatica, si sia spinto un po' pi\u00f9 all'interno per edificarvi una roccaforte; la seconda afferma invece che il \"Castrum Morisci\" sia stato costruito vicino al mare proprio per respingere gli assalti dei Saraceni.\nLe prime notizie del castello risalgono al 1083 e documenti risalenti al XII secolo testimoniano la reggenza di Tebaldo, conte di Moresco.\nNel XIII secolo il castello passa in propriet\u00e0 alla citt\u00e0 di Fermo. Una prima volta per mano di Federico II, poi per volere di re Manfredi e definitivamente, nel 1266, quando i signori di Moresco vendono la fortezza del castello al Doge di Venezia, e podest\u00e0 di Fermo, Lorenzo Tiepolo. Da allora rester\u00e0 castello di Fermo fino all'unit\u00e0 d'Italia.\nLiberati gli abitanti dai vincoli feudali, Moresco diventa comune ed \u00e8 retto da un consiglio di Massari e da un Vicario nominato da Fermo. Nel 1868 perde l'autonomia comunale e diventa frazione di Monterubbiano. Ritorna ad essere comune autonomo, con regio decreto, il 26 giugno 1910, anche su iniziativa di Arturo Vecchini .\nCento Anni.\nIl 26 giugno 2010 Moresco ha festeggiato 100 anni dalla riottenuta autonomia. L'amministrazione ha ricevuto una targa dal Presidente della Repubblica Giorgio Napolitano e una dal Presidente della Camera dei deputati Gianfranco Fini. Per l'occasione si \u00e8 svolto il Consiglio Provinciale di Fermo e Comunale in modo congiunto per festeggiare anche il primo anno della nuova provincia. \u00c8 stato restaurato il Palazzo Comunale sia all'interno con l'abbellimento della sala consiliare \"Patrizio Gennari\" sia all'esterno con l'apposizione di una targa commemorativa.\nInoltre nel parco sotto il centro storico \u00e8 stato posto un monumento celebrativo realizzato da Ugo Nespolo.\nMonumenti e luoghi d'interesse.\nLa sua caratteristica Torre eptagonale (XII secolo) a merlatura ghibellina alta 25 metri domina dall'alto la valle dell'Aso. Costruita originariamente come torre di avvistamento e di difesa, ha subito nel corso dei secoli numerose e profonde modifiche strutturali. Al suo interno \u00e8 stata costruita una moderna scala per salire sulla sua sommit\u00e0 dalla quale godere un'ampia veduta delle colline, delle valli e dei paesi fermani.\nLa Torre dell'orologio (XIV secolo) sovrasta la porta d'accesso al paese.\nNel '500, periodo di suo massimo splendore, Moresco si arricchisce di molte chiese (soprattutto extraurbane) e di opere d'arte. Meritano di essere citate la chiesa parrocchiale di San Lorenzo che conserva tele dei secoli XVII e XVIII, la chiesa della Madonna dell'Olmo, con un grande affresco di Vincenzo Pagani, la ex chiesetta di Santa Sofia e la chiesa della Madonna della Salute.\nIl centro storico a struttura ellissoidale, con le sue strette vie, la piazza triangolare con il portico (gi\u00e0 navata sinistra della Chiesa di Santa Maria di Castro demolita agli inizi del XIX secolo), gli affreschi. Nel Palazzo comunale \u00e8 conservata una grande pala d'altare, opera anch'essa del Pagani.\nAmministrazione.\nMoresco fa parte dell'Associazione Turistica Valdaso, costituita nel 1998, Moresco \u00e8 uno dei sette comuni facenti parte dell'Unione comuni Valdaso nata nel 2001.\nMoresco ha instaurato un gemellaggio con la frazione di Pioppa, comune di Cesena (FC).\nNato quasi per caso nel 2004 ad opera de \"I Pasquarul d'la Piopa\", locale gruppo musicale folkloristico, il gemellaggio si \u00e8 concretizzato il 30 ottobre 2005, durante la Festa del braciere, quando \u00e8 stato piantato un pioppo nel giardino sotto il borgo, in onore dei cesenati. Analoga cerimonia si \u00e8 svolta a Pioppa il 24 settembre 2006 con la posa di una pianta di corbezzolo, donata dalla comunit\u00e0 di Moresco, all'interno della rotonda Pioppa (a sud dell'abitato), nonch\u00e9 di un cippo commemorativo riportante una targa: \"I Pasquarul d'la Piopa ringraziano gli amici di Moresco per il graditissimo dono che ci dar\u00e0 un'occasione in pi\u00f9 per pensare a voi\".\nAltre informazioni amministrative.\nFa parte della zona territoriale n. 11 di Fermo dell'Azienda sanitaria unica regionale delle Marche (in sigla Z.T. n. 11 - A.S.U.R. Marche)."}
{"id": "2369336", "revid": "767487", "url": "https://it.wikipedia.org/wiki?curid=2369336", "title": "Olwen", "text": "Nella mitologia gallese Olwen \u00e8 la figlia del gigante Ysbaddaden.\nNella storia \"Culhwch e Olwen\" il gigante Ysbaddeden morir\u00e0 se sua figlia Olwen si sposa. Cos\u00ec quando Culhwch viene per corteggiarla, Ysbaddeden pone come condizione per il matrimonio il compimento di una serie di imprese impossibili. Con l'aiuto di suo cugino re Art\u00f9, Culhwch ha successo e Ysbaddaden viene decapitato da Goreu, parente di Culhwch, vendicandosi per la morte dei suoi fratelli.\nIl nome Olwen appare anche nel racconto popolare \"Einion e Olwen\" dove un pastore viaggia nell'Oltretomba per sposare Olwen. La storia \u00e8 stata raccolta alla fine del XX secolo, ma \u00e8 collegata a Culhwch e Olwen."}
{"id": "2369337", "revid": "347132", "url": "https://it.wikipedia.org/wiki?curid=2369337", "title": "Missione sui iuris dell'Afghanistan", "text": "La missione sui iuris dell'Afghanistan (in latino: \"Missio sui iuris Afghanistaniensis\") \u00e8 una sede della Chiesa cattolica in Afghanistan. Nel 2017 contava 210 battezzati su 27.658.140 abitanti. \u00c8 retta dal superiore Giovanni Scalese, B.\nTerritorio.\nLa missione sui iuris comprende l'intero territorio dell'Afghanistan.\nSede della missione \u00e8 la citt\u00e0 di Kabul dove, all'interno dell'ambasciata italiana, si trova l'unica cappella cattolica di tutto il paese.\nStoria.\nLa missione sui iuris \u00e8 stata eretta da papa Giovanni Paolo II il 16 maggio 2002 a partire dalla missione affidata ai barnabiti, che gi\u00e0 si trovava nel paese dal 1933. Contestualmente ne \u00e8 stato nominato come primo superiore il padre Giuseppe Moretti, rimasto in carica fino al 2014, quando gli \u00e8 succeduto il padre Giovanni Scalese. Dal 2004 i barnabiti furono coadiuvati dalle missionarie della carit\u00e0 soprattutto per le attivit\u00e0 in campo umanitario.\nA seguito dell'offensiva talebana del 2021, l'attivit\u00e0 pastorale della missione \u00e8 stata sospesa: l'ambasciata italiana \u00e8 stata chiusa nell'agosto 2021 e il superiore della missione Giovanni Scalese, unico sacerdote presente in quel momento in Afghanistan, ha lasciato il Paese assieme alle missionarie della carit\u00e0 e ad alcuni bisognosi, per cui la comunit\u00e0 cattolica afghana ha di fatto cessato di esistere.\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione sui iuris nel 2017 su una popolazione di 27.658.140 persone contava 210 battezzati."}
{"id": "2369339", "revid": "352448", "url": "https://it.wikipedia.org/wiki?curid=2369339", "title": "Sfera fotonica", "text": ""}
{"id": "2369342", "revid": "1022003", "url": "https://it.wikipedia.org/wiki?curid=2369342", "title": "Vladimir Dra\u010d\u00ebv", "text": "Prima della dissoluzione dell'Unione Sovietica (1991), ha gareggiato per la nazionale sovietica; da allora al 2002 ha fatto parte della nazionale di biathlon della Russia, pe trasferirsi infine alla squadra bielorussa. Nelle liste IBU \u00e8 registrato come Vladimir Drachev; \u00e8 a volte indicato con la variante bielorussa del suo nome, \u0423\u043b\u0430\u0434\u0437\u0456\u043c\u0435\u0440 \u0414\u0440\u0430\u0447\u043e\u045e (Uladzimer Dra\u010do\u016d).\nBiografia.\nOriginario di San Pietroburgo, ha iniziato a praticare biathlon a livello agonistico nel 1980. In Coppa del Mondo ha esordito nel 1988 nella sprint di Oslo Holmenkollen (16\u00b0), ha conquistato il primo podio nel 1994 nella sprint di Hinton (2\u00b0) e la prima vittoria nello stesso anno nell'individuale di Bad Gastein. Nella stagione 1995-1996 ha conquistato la Coppa del Mondo; in quella 2002-2003 \u00e8 arrivato 2\u00ba dietro Ole Einar Bj\u00f8rndalen.\nAi Mondiali del 1996 a Ruhpolding , dopo aver conquistato quattro medaglie su quattro disponibili, due ori e due argenti. Ai Giochi olimpici invernali Dra\u010d\u00ebv ha vinto con la staffetta russa una medaglia d'argento () e una di bronzo (). Manc\u00f2 la medaglia individuale, solo sfiorata alla sua prima apparizione olimpica, a Lillehammer, dove arriv\u00f2 quarto nella sprint vinta dal connazionale Sergej \u010cepikov davanti al tedesco Ricco Gro\u00df e all'altro russo Sergej Tarasov.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale\nPU = inseguimento\nMS = partenza in linea\nRL = staffetta"}
{"id": "2369343", "revid": "767487", "url": "https://it.wikipedia.org/wiki?curid=2369343", "title": "Culhwch", "text": "Nella mitologia gallese Culhwch \u00e8 il figlio di Cilydd figlio di Celyddon e Goleuddydd, e cugino di re Art\u00f9.\nNella storia \"Culhwch e Olwen\" sua madre Goleuddyd, impazzita per essere stata spaventata da un porcaio, partorisce Culhwch. Il porcaio trova Culhwch nel recinto dei maiali e lo porta al padre Cilydd.\nLa matrigna di Culhwch vuole che sposi sua figlia, ma lui rifiuta. Infuriata, lo maledice condannandolo a poter sposare solo la bella Olwen. Ysbaddaden, padre di Olwen, \u00e8 un gigante malvagio che morirebbe se sua figlia si sposasse. Cos\u00ec richiede a Culhwch di compiere una serie di imprese impossibili. La pi\u00f9 importante \u00e8 la caccia la cinghiale Twrch Trwyth. Culhwch viene aiutato da suo cugino re Art\u00f9 e termina la maggior parte delle imprese. Quando ritorna da Ysbaddeden, il gigante viene decapitato da Goreu per vendicarsi dell'uccisione dei suoi fratelli e Culhwch sposa Olwen.\nEtimologia.\nNella storia \"Culhwch e Olwen\" il nome Culhwch viene spiegato come \"porcile\" (dal gallese \"cul\", \"stretto\" e \"hwch\", \"maiale\"), ma probabilmente \u00e8 una etimologia popolare."}
{"id": "2369347", "revid": "729019", "url": "https://it.wikipedia.org/wiki?curid=2369347", "title": "Bleiddwn", "text": "Nella mitologia gallese Bleiddwn (dal gallese \"blaidd\", \"lupo\") \u00e8 uno dei tre figli di Gwydion e Gilfaethwy, nipoti di Math fab Mathonwy.\nNel \"Quarto Ramo del Mabinogion\" Gilfaethwy rapisce Goewin con l'aiuto di Gwydion. Come punizione Math li condanna a trasformarsi per tre anni in tre coppie di animali: una coppia di cervi il primo anno, una coppia di maiali il secondo anno e una coppia di lupi il terzo anno. Da ogni coppia nasce un figlio che viene inviato da Math che li trasforma in umani e gli d\u00e0 nome: Hyddwn, Hychddwn e Bleiddwn. "}
{"id": "2369348", "revid": "320578", "url": "https://it.wikipedia.org/wiki?curid=2369348", "title": "Giardino botanico &quot;Marimurtra&quot;", "text": ""}
{"id": "2369357", "revid": "729019", "url": "https://it.wikipedia.org/wiki?curid=2369357", "title": "Hyddwn", "text": "Nella mitologia gallese Hyddwn (dal gallese \"hydd\", \"cervo\") \u00e8 uno dei tre figli di Gwydion e Gilfaethwy, nipoti di Math fab Mathonwy.\nNel Quarto Ramo del Mabinogion Gilgaethwy rapisce Goewin con l'aiuto di Gwydion. Come punizione Math li condanna a trasformarsi per tre anni in tre coppie di animali: una coppia di cervi il primo anno, una coppia di maiali il secondo anno e una coppia di lupi il terzo anno. Da ogni coppia nasce un figlio che viene inviato da Math che li trasforma in umani e gli d\u00e0 nome: Hyddwn, Hychddwn e Bleiddwn. "}
{"id": "2369358", "revid": "226458", "url": "https://it.wikipedia.org/wiki?curid=2369358", "title": "Hychddwn", "text": "Nella mitologia gallese Hychddwn Hir (dal gallese \"hwch\", \"maiale\" e \"hir\", \"lungo, alto\") \u00e8 uno dei tre figli di Gwydion e Gilfaethwy, nipoti di Math fab Mathonwy.\nNel Quarto Ramo del Mabinogion Gilgaethwy rapisce Goewin con l'aiuto di Gwydion. Come punizione Math li condanna a trasformarsi per tre anni in tre coppie di animali: una coppia di cervi il primo anno, una coppia di maiali il secondo anno e una coppia di lupi il terzo anno. Da ogni coppia nasce un figlio che viene inviato da Math che li trasforma in umani e gli d\u00e0 nome: Hyddwn, Hychddwn e Bleiddwn."}
{"id": "2369364", "revid": "352448", "url": "https://it.wikipedia.org/wiki?curid=2369364", "title": "Teoria della corda", "text": ""}
{"id": "2369366", "revid": "767487", "url": "https://it.wikipedia.org/wiki?curid=2369366", "title": "Amare le differenze", "text": "Amare le differenze \u00e8 l'EP, di debutto solista, della cantante italo-algerina Karima, pubblicato dalla casa discografica Sony Music il 20 febbraio 2009. L'EP debutta nella Classifica FIMI Album alla 24\u00aa posizione, sale alla 9\u00aa la settimana successiva e continua a mantenersi in ottime posizioni per altre 15 settimane.\nL'EP viene pubblicato in occasione della partecipazione di Karima al festival di Sanremo 2009, dove ha presentato nella categoria \"Nuove Proposte\" il brano \"Come in ogni ora\", presente nel disco in doppia versione: una interpretata da Karima, e l'altra in duetto con Mario Biondi. Il brano viene estratto come primo singolo e a fine maggio 2009 viene pubblicato il secondo singolo, \"Come le foglie d'autunno\" che viene scelto dalla Citro\u00ebn per uno spot pubblicitario."}
{"id": "2369368", "revid": "729019", "url": "https://it.wikipedia.org/wiki?curid=2369368", "title": "Ysbaddaden Pencawr", "text": "Nella mitologia gallese Ysbaddaden Pencawr \u00e8 il gigante padre della bella Olwen.\nNella storia di \"Culhwch e Olwen\" il gigante Ysbaddaden \u00e8 destinato a morire se sua figlia Olwen si dovesse sposare. Quando Culhwch corteggia sua figlia, prima tenta di ucciderlo varie volte ma ci rinuncia perch\u00e9 riporta pi\u00f9 ferite di Culhwch. Allora lo obbliga ad eseguire una serie di incredibili missioni, sicuro che non avr\u00e0 successo. Culhwch per\u00f2 compie un buon numero di missioni con l'aiuto di re Art\u00f9 e i suoi uomini. Quando Culhwch fa ritorno, Ysbaddaden viene decapitato da Goreu, parente di Culhwch, vendicandosi per la morte dei suoi fratelli.\nYsbaddaden \u00e8 descritto come un tipico gigante malvagio della narrativa celtica. Risiede in un castello incantato che sembra allontanarsi man mano che ci si avvicina. Per tenere aperti i suoi occhi ha bisogno di forconi. La sua figura \u00e8 la pi\u00f9 tipica e memorabile."}
{"id": "2369373", "revid": "1305772", "url": "https://it.wikipedia.org/wiki?curid=2369373", "title": "Tegid Foel", "text": "Nella mitologia gallese Tegid Foel (\"Tacito il Calvo\") \u00e8 marito di Ceridwen e padre di Morfran e Creirwy.\nNel folclore \u00e8 associato col Llyn Tegid (Lago di Bala) nel Gwynedd. Potrebbe essere il nume tutelare del lago.\nTegid Foel \u00e8 conosciuto principalmente per la storia della nascita di Taliesin, per la prima volta interamente trascritto nel XVI secolo, ma risalente ad un periodo pi\u00f9 antico. Secondo la storia, Tegid Foel viveva vicino al Llyn Tegid nella regione del Penllyn con sua moglie, la maga Ceridwen. Avevano due figli: la bella Creirwy e il brutto Morfran detto Afagddu (\"Tenebre Complete\") a causa della sua pelle scura e del suo terribile sguardo. \nIl nome Tegid ricorre spesso nella letteratura gallese nel patronimico del figlio Morfran, nella storia di \"Culhwch e Olwen\", ne \"Il sogno di Rhonabwy\" e nelle Triadi Gallesi (Triade 24 e Triade 41). \nLe genealogie gallesi citano altri figli di Tegid. Le \"Vitae Sanctorum Britanniae et Genealogiae\" cita \u00abAfan Buellt figlio di Cedig figlio di Ceredig figlio di Cunedda Wledig da Degfed (\"Decima\") figlia di Tegid Foel\u00bb. Il manoscritto Rawlins MS B d\u00e0 un'altra genealogia citando un'altra figlia di Tegid: Dwywai. "}
{"id": "2369374", "revid": "31886", "url": "https://it.wikipedia.org/wiki?curid=2369374", "title": "Avira", "text": "Avira Operations GmbH &amp; Co. KG \u00e8 una societ\u00e0 tedesca produttrice di antivirus, fondata nel 1986 da Tjark Auerbach con il nome di H+BEDV Datentechnik GmbH, con sede a Tettnang sul lago di Costanza e oltre 400 dipendenti. \nLe sue applicazioni antivirus si basano sul motore di scansione AntiVir noto anche come \"Luke Filewalker\" (con riferimento al Luke Skywalker, protagonista del film Guerre stellari).\nDescrizione.\nIl principale prodotto di Avira \u00e8 Avira Antivirus, uno degli antivirus pi\u00f9 premiati dalle diverse organizzazioni indipendenti che si occupano di effettuare test comparativi tra i pi\u00f9 diffusi e conosciuti antivirus .\nNel 2016 Avira ha lanciato un servizio VPN per completare ulteriormente la offerta di prodotti inerente alla sicurezza informatica."}
{"id": "2369376", "revid": "129019", "url": "https://it.wikipedia.org/wiki?curid=2369376", "title": "Avira GmbH", "text": ""}
{"id": "2369378", "revid": "122443933", "url": "https://it.wikipedia.org/wiki?curid=2369378", "title": "Kre\u0161imir Lon\u010dar", "text": ""}
{"id": "2369379", "revid": "144796", "url": "https://it.wikipedia.org/wiki?curid=2369379", "title": "Clemens von Franckenstein", "text": "Biografia.\nFiglio di Karl Freiherr von und zu Franckenstein (1831\u20131898) e di Elma Gr\u00e4fin von Sch\u00f6nborn-Wiesentheid (1841\u20131884) e fratello di Georg von und zu Franckenstein, ambasciatore austriaco a Londra.\n\u00c8 cresciuto tra Vienna e la Franconia e si avvicin\u00f2 precocemente alla musica grazie alla passione del padre.\nFu amico d'infanzia con Arthur Schnitzler e con Hugo von Hofmannsthal. \nDa giovane studi\u00f2 musica dapprima al Conservatorio Vienna, poi in quello di Monaco di Baviera sotto la guida di Ludwig Thuille e successivamente in quello di Francoforte sul Meno, ricevendo lezioni di Iwan Knorr.\nNel 1901 intraprese un tour come direttore d'orchestra nel Nord America, invece dall'anno seguente lavor\u00f2 in Europa, a Londra, nel 1907 presso il teatro di corte di Wiesbaden e nel 1912 alla \"M\u00fcnchner Hofoper\" di Monaco. \nNel 1914 divent\u00f2 direttore generale dei teatri del capoluogo della Baviera e del Festival dell'Opera di Monaco.\nHa prodotto il \"Munich Opera Festival\" fino al 1934, anno in cui la censura nazista imped\u00ec l'allestimento della manifestazione."}
{"id": "2369381", "revid": "287204", "url": "https://it.wikipedia.org/wiki?curid=2369381", "title": "Kresimir Loncar", "text": ""}
{"id": "2369383", "revid": "1543377", "url": "https://it.wikipedia.org/wiki?curid=2369383", "title": "Carta di Siracusa sulla biodiversit\u00e0", "text": "La Carta di Siracusa sulla biodiversit\u00e0 \u00e8 un documento politico concordato durante il G8 Ambiente del 2009, svoltosi a Siracusa, dal 22 al 24 aprile 2009, nella fortezza detta castello Maniace. La carta si sviluppa in un preambolo, quattro sezioni e una parte conclusiva contenente un messaggio speciale.\nIl messaggio speciale per il post 2010.\nIl documento presenta un messaggio conclusivo di tono differente rispetto al resto del documento, pi\u00f9 centrato sulla identificazione di un quadro di riferimento globale, per il lavoro sulla biodiversit\u00e0 successivo all'obiettivo 2010, ovvero agli obiettivi datisi dalla comunit\u00e0 internazionale in occasione dell'anno mondiale sulla biodiversit\u00e0, proclamato dalle Nazioni unite appunto per il 2010.\nQuesto messaggio sottolinea l'importanza della biodiversit\u00e0 per la vita umana, evidenzia la necessit\u00e0 di attuare azioni comuni per la sua salvaguardia, sostiene il dialogo scientifico e la necessit\u00e0 di una riforma della \"governance\" ambientale globale.\nRicaduta politica del documento.\nIl Summit G8 dell'Aquila ha fatto propria la \"Carta di Siracusa\" sulla biodiversit\u00e0, nella prima giornata di riunioni, l'8 luglio 2009 trasformandola in un documento politico e programmatico fondamentale per stabilire le priorit\u00e0 ambientali mondiali in materia di biodiversit\u00e0, per i capi di Stato e di governo partecipanti al Summit."}
{"id": "2369384", "revid": "76963", "url": "https://it.wikipedia.org/wiki?curid=2369384", "title": "Eiko Koike", "text": "Carriera.\nEiko debutt\u00f2 nel 1998, con la serie televisiva \"Bishojo H\". Nel 2001 interpret\u00f2 il suo primo film, \"Samurai Girl 21\". Nel 2003 ebbe il suo primo ruolo da protagonista, nel thriller \"2LDK\", diretto da Yukihiko Tsutsumi. Nel 2004 fu nel cast della commedia \"Kamikaze Girls\".\nNel 2009 vinse due premi come miglior attrice, al Yokohama Film Festival e al Mainichi Film Concours, per la sua interpretazione in \"Seppun\", risalente al 2007. Nel 2009 ottenne il ruolo di Takasu in \"\", live action tratto dal celebre manga."}
{"id": "2369385", "revid": "226458", "url": "https://it.wikipedia.org/wiki?curid=2369385", "title": "Morfran", "text": "Nella mitologia gallese Morfran (medio gallese: Morvran ) \u00e8 il figlio di Ceridwen e di Tegid Foel, e fratello della bella Creirwy. \u00c8 noto per il colore scuro della pelle e per la sua bruttezza. La sua figura \u00e8 collegata a re Art\u00f9. \nFonti.\nNella \"Storia di Taliensin\" Ceridwen e Tegid Foel hanno due figli: un maschio, Morfran, e una femmina, Creiriwy. Morfran \u00e8 scuro di carnagione e brutto, mentre Creirwy \u00e8 chiara di carnagione e bella. Morfran viene soprannominato Afagddu (\"Buio Completo\"). Ceridwen tenta di aiutare il figlio creando una pozione le cui prime tre gocce donano la conoscenza del futuro. Gwion Bach viene incaricato di girare la pozione. Tre gocce bollenti cadono sul suo pollice che istintivamente mette in bocca, acquisendo cos\u00ec la conoscenza del futuro. Gwion fugge e Ceridwen lo insegue. Alla fine Gwion si trasforma in un chicco di grano e Ceridwen, sotto forma di gallina, lo mangia. Resta incinta e d\u00e0 alla luce Taliesin (\"Bellissimo\"). Morfran rimane brutto e disprezzato.\nNelle \"Triadi Gallesi\" appare come \"Morfran eil Tegid\" (\"Morfran figlio di Tegid\"). Nella \"Triade 24\" \u00e8 riconosciuto come uno dei \"Tre Carnefici dell'Isola di Britannia\". La \"Triade 41\" celebra il suo cavallo Guelwgan Gohoewgein (\"Bianco Argentato, Fiero e Bello\") come uno dei \"Tre Stalloni dell'Isola di Britannia\". In altre triadi \u00e8 associato con Sanddef, tanto bello quanto Morfran \u00e8 brutto. In una triade conservata nel racconto di \"Culhwch e Olwen\", sono citati come due dei tre uomini sopravvissuti alla Battaglia di Camlann: Morfran si salva perch\u00e9 \u00e8 tanto brutto da essere scambiato per un diavolo che ha peli sul volto come un cervo. Questa triade nel XV secolo fu adattata nella raccolta di triadi \"I Ventiquattro Cavalieri della Corte di Art\u00f9\": Morfran e Sanddef sono due dei \"Tre Irresistibili Cavalieri dell'Isola di Britannia\" e le loro particolarit\u00e0 distolgono chiunque a rifiutare loro qualcosa.\nMorfran \u00e8 citato nel racconto \"Il Sogno di Rhobawy\" del XII secolo. \nIdentificazioni.\nRachel Bromwich nota che il poema di Cynddelw Brydydd Mawr contiene un riferimento ad un antico poeta altrimenti dimenticato di nome Morfran e suggerisce un collegamento col Morfran della \"Storia di Taliesin\". Thomas Green suggerisce un collegamento col \"Figlio di Osfran\", sepolto a Camlann secondo l\"'Englyion y Beddau\" (Strofe delle Tombe).\nEtimologia.\n\"Morfran\" deriva dal gallese \"m\u00f4r\", \"mare\", e \"br\u00e2n\", \"corvo\".\nParalleli mitologici.\nNella mitologia irlandese, ne \"Le Gesta dell'adolescenza di Fionn\", il protagonista Fionn mac Cumhaill acquista doti profetiche dal maestro Finn Eces mangiando il Salmone della saggezza. "}
{"id": "2369388", "revid": "810736", "url": "https://it.wikipedia.org/wiki?curid=2369388", "title": "Samie Parker", "text": "Nella NFL.\nScelto al draft dai Kansas City Chiefs, nella stagione 2004 ha giocato 4 partite, nessuna da titolare, facendo 9 ricezioni per 137 yard con un touchdown.\nNella stagione 2005 ha giocato 12 partite di cui 9 da titolare facendo 36 ricezioni per 533 yard con 3 touchdown e 2 fumble persi, ed un tackle da solo.\nNella stagione 2006 ha giocato 16 partite di cui 15 da titolare facendo 41 ricezioni per 561 yard con un touchdown, 3 corse per 7 yard e un tackle da solo.\nNella stagione 2007 ha giocato 15 partite di cui 7 da titolare facendo 24 ricezioni per 298 yard con 2 touchdown e un fumble che \u00e8 uscito fuori dal campo di gioco, una corsa per 2 yard, 3 tackle da solo ed infine un fumble recuperato.\nNella stagione 2008 \u00e8 passato prima ai Denver Broncos, poi ai Carolina Panthers ed infine ai Seattle Seahawks senza mai entrare nell'organico della squadra.\nIl 12 marzo 2009 \u00e8 stato preso dal mercato dei free agent dagli Oakland Raiders per poi esser svincolato il 26 agosto."}
{"id": "2369390", "revid": "262457", "url": "https://it.wikipedia.org/wiki?curid=2369390", "title": "G\u014dng-\u00e0n", "text": ""}
{"id": "2369392", "revid": "228587", "url": "https://it.wikipedia.org/wiki?curid=2369392", "title": "K 114", "text": ""}
{"id": "2369398", "revid": "92723", "url": "https://it.wikipedia.org/wiki?curid=2369398", "title": "Missione sui iuris del Tagikistan", "text": "La missione sui iuris del Tagikistan (in latino: \"Missio sui iuris Tadzikistaniana\") \u00e8 una sede della Chiesa cattolica in Tagikistan. Nel 2017 contava 150 battezzati su abitanti. \u00c8 retta dal superiore Pedro Ramiro L\u00f3pez, I.V.E.\nTerritorio.\nLa missione sui iuris comprende l'intero territorio del Tagikistan.\nSede della missione \u00e8 la citt\u00e0 capitale Du\u0161anbe, dove si trova la chiesa di San Giuseppe.\nIl territorio \u00e8 suddiviso in 2 parrocchie.\nStoria.\nLa missione sui iuris \u00e8 stata eretta il 29 settembre 1997, ricavandone il territorio dall'amministrazione apostolica del Kazakistan (oggi diocesi di Karaganda).\nLa missione \u00e8 affidata ai religiosi argentini dell'Istituto del Verbo Incarnato, con a capo un superiore ecclesiastico non investito della carica episcopale.\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione sui iuris al termine dell'anno 2017 su una popolazione di persone contava 150 battezzati."}
{"id": "2369404", "revid": "1629429", "url": "https://it.wikipedia.org/wiki?curid=2369404", "title": "Awen", "text": "Awen \u00e8 una parola gallese per indicare l'\"ispirazione\" (poetica).\n\u00c8 usata storicamente per indicare l'ispirazione divina dei bardi nella tradizione poetica gallese. Chiunque sia ispirato come poeta o indovino \u00e8 definito awenydd.\nNell'uso corrente, l\"'awen\" \u00e8 ascritto ai musicisti ed ai poeti, ma la parola presto ha cominciato ad essere usata come nome proprio di persona femminile.\nLa parola compare nella terza strofa di Hen Wlad fy Nhadau.\nEtimologia.\nLa prima attestazione della parola si ritrova nella \"Historia Brittonum\" di Nennio, un testo latino del 796 d.C. circa, basato in parte su scritti precedenti del monaco gallese Gildas.\n\"Awen\" deriva dalla radice indoeuropea \"*wel-\", col significato di \"soffiare\" ed \u00e8 la stessa radice della parola gallese \"awel\", che significa \"brezza\".\nC'\u00e8 una parola parallela per 'awen' in irlandese: \"ai\", con lo stesso significato di \"ispirazione poetica\" e che deriva dalla stessa antica radice.\nNeodruidismo.\nIn alcune correnti del neodruidismo il termine \u00e8 simboleggiato da un emblema che mostra tre linee dritte che divergono man mano che vanno verso il basso, disegnate all'interno di una o pi\u00f9 circonferenze di vario spessore, spesso con un punto in cima ad ogni linea. Il simbolo fu inventato da Iolo Morganwg e fu adottato da alcuni druidisti.\nL'Ordine dei Bardi, Ovati e Druidi (OBOD) descrive le tre linee come raggi che emanano da tre punti di luce che rappresentano il triplo aspetto della divinit\u00e0 ed anche i punti in cui sorge il sole durante gli equinozi ed i solstizi - conosciuti come Triade del Sorgere del Sole. L'emblema usato dall'OBOD \u00e8 circondato da tre circonferenze che rappresentano le tre sfere della creazione.\nVari gruppi e singoli druidisti hanno una loro propria interpretazione dell'Awen. Le tre linee indicano la terra, il mare e l'aria; il corpo, la mente e lo spirito; l'amore, la saggezza e la verit\u00e0. Si dice anche che l'Awen non indichi la semplice ispirazione, ma l'ispirazione della verit\u00e0: senza l'Awen non si pu\u00f2 esprimere la verit\u00e0. I tre fondamenti dell'Awen sono la comprensione della verit\u00e0, l'amore per la verit\u00e0 e l'affermazione della verit\u00e0. I raggi indicano anche le lettere dalle quali tutte le altre si sono sviluppate: I, O ed U. Si dice: \"Nessuno pu\u00f2 pronunciare correttamente queste tre lettere senza l'Awen donatogli dalla Divinit\u00e0.\"\nOggi l'\"Awen\" indica l'ispirazione e rappresenta l'energia divina: viene infatti visto come un flusso di energia vitale, che racchiude in s\u00e9 il significato del numero tre (cfr. anche in alchimia il 3 rappresenta tutto ci\u00f2 che \u00e8 divino, che trascende l'uomo).\nL'Awen \u00e8 espressione di energia divina, nel senso che la sua derivazione \u00e8 legata a tutto ci\u00f2 che si trova lontano dall'uomo, irraggiungibile, ma sfiorabile; esso giunge come ispirazione, ma non ha una forma precisa: \u00e8 semplicemente un elemento che infonde energia e tranquillit\u00e0, raggiungendo il punto pi\u00f9 profondo dell'anima.\nLa stessa parola racchiude significati particolari nei due suoni che la compongono: \"AW\" simboleggerebbe il flusso e il fluire ed \"EN\" l'essenza e lo spirito, l'Awen sarebbe quindi un'essenza fluida, uno spirito fluente."}
{"id": "2369406", "revid": "36426", "url": "https://it.wikipedia.org/wiki?curid=2369406", "title": "Alton B. Parker", "text": ""}
{"id": "2369410", "revid": "110157", "url": "https://it.wikipedia.org/wiki?curid=2369410", "title": "Aegean Tennis Cup", "text": "L'Aegean Tennis Cup era un torneo professionistico di tennis giocato sul cemento. Faceva parte dell'Challenger Tour. Si sono giocate nel Rhodes Tennis Club di Rodi in Grecia solo le edizioni del 2009 e del 2010."}
{"id": "2369415", "revid": "322321", "url": "https://it.wikipedia.org/wiki?curid=2369415", "title": "Walmor Oliveira de Azevedo", "text": "Biografia.\nMinistero presbiterale.\nE' stato ordinato sacerdote il 9 settembre 1977 per l'arcidiocesi di Juiz de Fora. \nMinistero episcopale.\nNominato vescovo ausiliare di San Salvador di Bahia il 21 gennaio 1998, riceve l'ordinazione episcopale il 10 maggio 1998 per imposizione delle mani del cardinale Lucas Moreira Neves, coconsacranti Clovis Frainer, arcivescovo di Juiz de Fora, e Eurico dos Santos Veloso, vescovo di Luz (poi arcivescovo). \nIl 28 gennaio 2004 \u00e8 promosso arcivescovo di Belo Horizonte da papa Giovanni Paolo II, succedendo al cardinale Serafim Fernandes de Ara\u00fajo.\nIl 28 luglio 2010 \u00e8 nominato da papa Benedetto XVI ordinario per i fedeli cattolici di rito orientale residenti in Brasile e sprovvisti di ordinario del proprio rito.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2369417", "revid": "599013", "url": "https://it.wikipedia.org/wiki?curid=2369417", "title": "Sharon Shason", "text": ""}
{"id": "2369422", "revid": "1371684", "url": "https://it.wikipedia.org/wiki?curid=2369422", "title": "K-145 Volgograd", "text": "Il K-145 \"Volgograd\" \u00e8 un SSGN russo, tredicesimo esemplare costruito della classe Oscar II. Lo scafo fu impostato presso il cantiere navale Sevmash, a Severodvinsk, il 2 settembre 1993. Il 7 febbraio 1995 ricevette il nome Volgograd, come la citt\u00e0 omonima sul fiume Volga. La costruzione fu sospesa il 22 gennaio 1998. Le attuali condizioni dello scafo non sono note."}
{"id": "2369425", "revid": "367445", "url": "https://it.wikipedia.org/wiki?curid=2369425", "title": "Metropolitana pesante", "text": ""}
{"id": "2369427", "revid": "767487", "url": "https://it.wikipedia.org/wiki?curid=2369427", "title": "Buchi neri e salti temporali. L'eredit\u00e0 di Einstein", "text": "Buchi neri e salti temporali. L'eredit\u00e0 di Einstein (in originale: \"Black Holes and Time Warps: Einstein's Outrageous Legacy\") \u00e8 un libro di divulgazione scientifica del 1994, scritto da Kip Thorne. Lo stile divulgativo permette di affrontare con rigore e nel contempo accessibilit\u00e0 argomenti complessi, inquadrandoli in un contesto storico e offrendo spiegazioni tecniche ma comprensibili dai non addetti ai lavori.\nContenuto.\nEsso fornisce una visione d'insieme illustrata sulla storia e lo sviluppo della teoria dei buchi neri fino agli inizi degli anni '90.\nLa principale parte del libro \u00e8 di oltre 500 pagine e fornisce diverse serie di indici con riferimenti a persone, saggi e note tecniche a pi\u00e8 di pagina. Disponibile in brossura e in copertina rigida, con una prefazione di Stephen Hawking."}
{"id": "2369428", "revid": "486946", "url": "https://it.wikipedia.org/wiki?curid=2369428", "title": "Buchi Neri e Deformazioni Temporali", "text": ""}
{"id": "2369430", "revid": "599013", "url": "https://it.wikipedia.org/wiki?curid=2369430", "title": "Tre Simmons", "text": ""}
{"id": "2369431", "revid": "275845", "url": "https://it.wikipedia.org/wiki?curid=2369431", "title": "Jakub Ludwik Sobieski", "text": ""}
{"id": "2369432", "revid": "1123126", "url": "https://it.wikipedia.org/wiki?curid=2369432", "title": "Missione sui iuris del Turkmenistan", "text": "La missione sui iuris del Turkmenistan (in latino: \"Missio sui iuris Turcmenistaniana\") \u00e8 una sede della Chiesa cattolica in Turkmenistan. Nel 2017 contava 200 battezzati su 5.144.000 di abitanti. \u00c8 retta dal superiore Andrzej Madej, O.M.I.\nTerritorio.\nLa missione sui iuris comprende l'intero territorio del Turkmenistan.\nSede della missione \u00e8 la capitale A\u015fgabat.\nIl territorio comprende una sola parrocchia, che ha sede presso la cappella della Trasfigurazione ad A\u015fgabat.\nStoria.\nLa missione sui iuris \u00e8 stata eretta il 29 settembre 1997, ricavandone il territorio dall'amministrazione apostolica del Kazakistan (oggi diocesi di Karaganda).\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione sui iuris al termine dell'anno 2017 su una popolazione di 5.144.000 persone contava 200 battezzati."}
{"id": "2369438", "revid": "287204", "url": "https://it.wikipedia.org/wiki?curid=2369438", "title": "Thomas Killigrew", "text": "Biografia.\nFiglio di Robert Killigrew, cortigiano di Giacomo I d'Inghilterra e di Mary Woodhouse, aveva undici fratelli. Divenne paggio di Carlo I d'Inghilterra all'et\u00e0 di tredici anni. Giovane amante del teatro, frequentava abitudinariamente il Red Bull Theatre di Clerkenwell, a Londra, dove pot\u00e9 assistere a numerosi rappresentazioni.\nDa giovane inizi\u00f2 la stesura di diverse tragicommedie, come \"Claracilla\" e \"The Prisoners\", oltre che il suo lavoro pi\u00f9 celebre, \"The Parson's Wedding\" del 1637.\nNel 1636 spos\u00f2 Cecilia Crofts dalla quale ebbe un figlio, Henry; successivamente contrasse una seconda volta matrimonio nel 1655 con Charlotte de Hesse, dalla quale ebbe quattro figli: Charles, Thomas (il suo stesso nome), Robert o Roger ed Elizabeth.\nFedele alla corona, segu\u00ec il futuro re Carlo II d'Inghilterra, allora ancora principe, in esilio in Francia e, al ritorno del sovrano e al ristabilirsi della monarchia, gli venne affidato il compito di creare la compagnia teatrale King's Company. La compagnia ebbe un ruolo attivo nel periodo della restaurazione assieme alla Duke's Company di William Davenant, poeta laureato di corte. Inizialmente Killigrew diresse la compagnia al Red Bull per poi trasferirsi al Drury Lane, senza per\u00f2 eccellere nella sua professione di impresario teatrale.\nDivenuto Master of the Revels nel 1673, titolo che gli permetteva di essere controllore delle festivit\u00e0 regali e censore delle opere teatrali, entr\u00f2 in conflitto col figlio Charles per questioni legate all'imprenditoria teatrale, che lo portarono alla perdita della direzione del Drury Lane, il quale era stato gi\u00e0 precedentemente distrutto da un incendio.\nMor\u00ec nel 1683."}
{"id": "2369440", "revid": "122246", "url": "https://it.wikipedia.org/wiki?curid=2369440", "title": "Nola", "text": "Nola \u00e8 un comune italiano di abitanti della citt\u00e0 metropolitana di Napoli in Campania.\n\u00c8 conosciuta come \"\"citt\u00e0 bruniana\" per aver dato i natali al filosofo Giordano Bruno, e anche come \"citt\u00e0 dei Gigli\"\" per la secolare Festa dei Gigli che si tiene annualmente nel mese di giugno (riconosciuta nel 2013 patrimonio immateriale dell\u2019umanit\u00e0 dall'UNESCO).\nIl centro storico e i ritrovamenti archeologici della zona ne testimoniano le origini antiche: gli Etruschi, nel VII secolo a.C., la fondarono con il nome \"Hyria\" e successivamente i Sanniti, dopo averla conquistata e ricostruita, la chiamarono \"Nuvla\" (\"citt\u00e0 nuova\"). Lo scrittore latino Svetonio, nelle \"Vite dei Cesari\", riporta che l'imperatore romano Augusto mor\u00ec \"apud Nolam\" (\"presso Nola\"). A Nola inoltre, nel 1754, il vescovo e santo Alfonso Maria de' Liguori scrisse il celebre canto natalizio \"Tu scendi dalle stelle\".\nData la sua importanza storica, culturale e commerciale, \u00e8 il centro principale dell'Area Nolana, cui appunto d\u00e0 il nome.\nGeografia fisica.\nNola \u00e8 situata nel bacino dell'ex fiume navigabile del Clanio, nella terza cintura nord della citt\u00e0 metropolitana di Napoli. Si trova inoltre tra i Monti del Partenio a nord, le colline del Cicala ad est e le colline del Vesuvio a sud, in posizione pressoch\u00e9 baricentrica, nonch\u00e9 strategica, rispetto a tutti i capoluoghi della regione Campania.\nL'altitudine di Nola varia tra un minimo di 24 e un massimo di 400 m sopra il livello del mare.\nStoria.\nEt\u00e0 del bronzo.\nSul sito di Nola, si trovava, durante l'et\u00e0 del bronzo, un villaggio. Situato nella localit\u00e0 \"Croce del Papa\", il villaggio venne totalmente distrutto e ricoperto dalle ricadute piroclastiche dell'eruzione di Avellino, un'eruzione pliniana del Vesuvio datata a 1700 anni circa prima di Cristo, in una sorta di \"Pompei della preistoria\". La popolazione fugg\u00ec, per tornare qualche decennio pi\u00f9 tardi ad abitare la zona.\nLa Nuvla nata prima di Roma.\nLa fondazione della citt\u00e0, cui fu dato il nome\" Nuvla (citt\u00e0 nuova)\", risale all\u2019801 a.C. ad opera degli Ausoni e precede di 48 anni la fondazione di Roma. Sebbene la presenza dell\u2019uomo sul territorio sia certificata fin dal paleolitico, l\u2019aggettivo \"nuova\" era probabilmente usato per distinguerla dalla vecchia citt\u00e0, denominata \"Hyria\", distrutta da alcune calamit\u00e0 naturali. Prima sotto il dominio degli Osci e poi degli Etruschi, che ne fecero nel 400 a.C. la capitale della Confederazione Campana, raggiunse un elevato livello di ricchezza e lusso, tanto da diventare obiettivo dei Sanniti.\nDurante la battaglia tra Romani e Sanniti per il controllo delle fertili terre della Campania, la storia di Nola s\u2019intreccia fortemente con quella di Roma in un alternarsi di rivalit\u00e0 e amicizia. Durante la seconda guerra sannitica, visto il coraggio del popolo nolano nel difendere il controllo della citt\u00e0, i Romani decisero di elevarla al grado di \"Municipium\". Durante la guerra ai cartaginesi la citt\u00e0 fu fedelissima a Roma finch\u00e9 non vide diminuire la sua autonomia. Fu in quel momento che i nolani, alleati con gli Italici, si rivoltarono contro il potere romano ma, dopo dieci anni di resistenza, capitolarono e, nell\u201980 a.C., Nola fu conquistata da Silla.\nColonia Felix con Ottaviano Augusto.\nDopo una rovinosa guerra, Nola riusc\u00ec a risollevarsi grazie ad Ottaviano Augusto, diventando cos\u00ec la \"Nolana Colonia Felix Augusta\" e ottenendo la dignit\u00e0 senatoriale \"(S.P.Q.N.)\". Alla morte del primo Imperatore romano, avvenuta proprio a Nola nel 14 d.C., per la citt\u00e0 inizi\u00f2 una lenta decadenza, diventando da centro del commercio a cittadina prevalentemente agricola.\nFin dal III Secolo fu uno dei centri di maggior importanza religiosa, essendo sede episcopale. Patria di San Felice, vide alla fine del IV secolo, nel 409, l\u2019elezione a Vescovo di San Paolino di Bordeaux.\nNel 410 sub\u00ec il saccheggio dei Goti di Alarico che, tra gli altri, fecero prigioniero il Vescovo Paolino, mentre nel 455 fu devastata dai Vandali e nel 594 dai Longobardi. Nola visse uno dei suoi periodi peggiori subendo continue invasioni e partecipando a numerose guerre che portarono dolore e sofferenza. La citt\u00e0 non fu risparmiata neppure dal Vesuvio che la rase quasi al suolo durante diverse eruzioni.\nNel 1256 fu espugnata da Manfredi che la aggreg\u00f2 al Regno di Sicilia, successivamente si alle\u00f2 con Napoli sotto il dominio di Federico II di Svevia, la citt\u00e0 fu coinvolta nelle guerre tra Svevi ed Angioini e nel 1269 le sue terre furono concesse in feudo da Carlo D\u2019Angi\u00f2 a Guido di Montfort, che fu investito del titolo di conte di Nola.\nLo splendore nel periodo degli Orsini.\nAlla morte del conte, nel 1290, non essendoci eredi, la contea pass\u00f2 al genero di Monfort, Romano Orsini, con il quale ebbe inizio la signoria degli Orsini, che domin\u00f2 fino al 1528, per ben 238 anni, in questo periodo Nola torna al suo antico splendore vivendo uno dei periodi di maggiore lustro della sua storia.\nDopo la dinastia Orsini, con il trattato di Cateau Cambresis (1559), Nola pass\u00f2 sotto dominio spagnolo, che pur privando della libert\u00e0 la citt\u00e0, ne favor\u00ec la rinascita culturale. \u00c8 in questo periodo che vissero due delle figure pi\u00f9 importanti legate a questa citt\u00e0: lo storiografo Ambrogio Leone ed il filosofo Giordano Bruno.\nDurante la rivolta di Masaniello rimase fedele agli Spagnoli, ma nel 1700 venne colpita da una grave crisi economica e culturale fino a che, sotto il regno di Carlo di Borbone, l\u2019arrivo in citt\u00e0 del vescovo Troiano Caracciolo del Sole diede vita al nuovo Seminario Diocesano, che risollev\u00f2 nuovamente le sorti della citt\u00e0.\nDa Nola, nel 1820, partirono i Moti Carbonari grazie all\u2019opera dei luogotenenti Michele Morelli e Giuseppe Silvati e del prete nolano Minichini, che guidarono gli insorti per chiedere al Re del Regno delle due Sicilie, Ferdinando I, la concessione di una nuova carte costituzionale e l\u2019adozione di un parlamento. Nel 1860, un gruppo di garibaldini, con a capo il generale Pinelli, uccise 232 nolani, tra cui il figlio del sindaco, poich\u00e9 non volevano rinnegare il loro re. Inoltre, incendiarono il duomo dell\u2019omonima citt\u00e0.\nNola in et\u00e0 contemporanea.\nL\u201911 settembre del 1943 Nola fu colpita da una delle peggiori stragi compiute dai nazisti, nota come \u201cL\u2019eccidio di Nola\u201d. \nSimboli.\nLo stemma si blasona come segue:\nIl gonfalone \u00e8 un drappo:\nLo stemma risulta gi\u00e0 in uso, in forma semplificata e riportante la sola campana, alla fine del 1400.\nMonumenti e luoghi d'interesse.\nAltro.\nInoltre per la citt\u00e0 si possono trovare statue, (come quelle di Augusto nella piazza principale, di Tommaso Vitale, storico sindaco della citt\u00e0, all'ingresso principale della villa comunale, di San Felice all'interno della villa comunale e di San Paolino sia a via San Massimo che a via Augusto), affreschi e tracce di civilt\u00e0 antiche.\nMolti ritrovamenti antichi sono oggi esposti nei maggiori musei d'Europa come il Louvre, il Museo Nazionale di Archeologia Spagnolo, il British Museum e l'Altes Museum.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEmigrazione ed immigrazione.\nUna nutrita comunit\u00e0 di nolani si trova a Williamsburg, quartiere di Brooklyn dove dal 1903 si celebra la Festa dei Gigli. Sono presenti fin dai primi anni ottanta immigrati di numerose nazionalit\u00e0, come marocchini, russi, polacchi, ucraini, albanesi, mentre sono di successiva formazione (e di minore consistenza numerica) comunit\u00e0 di rumeni, cinesi e cingalesi.\nProblemi sociali ed ecologici.\nCome in molte aree della Campania, la presenza della camorra \u00e8 molto radicata e condiziona fortemente l'attivit\u00e0 economica e la vita sociale. Diverse inchieste giudiziarie hanno messo in evidenza il ruolo dei clan camorristici nelle attivit\u00e0 legate allo smaltimento illegale dei rifiuti ed alle discariche abusive.\nCultura.\nIstruzione.\nUniversit\u00e0.\nA Nola \u00e8 attivo il corso di laurea in scienze giuridiche dell'Universit\u00e0 degli Studi di Napoli \"Parthenope\", afferente alla facolt\u00e0 di giurisprudenza. Inoltre, dal 1996 \u00e8 istituita una sede distaccata della facolt\u00e0 di medicina e chirurgia dell'Universit\u00e0 degli Studi di Napoli Federico II per il corso di laurea in infermieristica.\nEventi, feste e tradizioni.\nCertame Bruniano.\nPromosso e patrocinato dall'amministrazione comunale di Nola, con la collaborazione dell'Associazione Culturale Meridies, ogni anno, presso il liceo \"Giosu\u00e8 Carducci\" della citt\u00e0, si svolge il \"Certame Internazionale Bruniano\", un concorso filosofico, riservato agli studenti italiani e stranieri degli istituti superiori e delle universit\u00e0, riguardante le opere e la filosofia di Giordano Bruno.\nCertame Paoliniano.\nIl 7 febbraio 2012 viene ufficialmente presentato alla stampa locale la prima edizione del \"Certame Paoliniano\" indetto dal Comune di Nola, in collaborazione con il liceo classico \"G.Carducci\", la \"FAG per Nola - Corteo Storico degli Orsini\", la \"Fondazione Internazionale Giordano Bruno\" e la Diocesi di Nola. Il \"Certame Paoliniano\" \u00e8 rivolto agli alunni degli istituti superiori di tutta Italia e agli alunni delle scuole medie cittadine.\nLa festa dei Gigli.\nNel mese di Giugno si celebra la Festa dei Gigli, in onore del compatrono della citt\u00e0 San Paolino.\nLa festa \u00e8 caratterizzata dalla processione di otto obelischi di legno alti circa 25 metri, i \"Gigli\" appunto, e di uno pi\u00f9 piccolo, alto circa 15 metri chiamato \"Barca\",che vengono portati a spalla da un gruppo di oltre 128 uomini (detto \"paranza\") per le vie del centro storico della citt\u00e0.\nNel 2011 l'allora Ministro del turismo, on. Michela Vittoria Brambilla, ha conferito alla Festa dei Gigli di Nola il riconoscimento di \"Patrimonio d'Italia\", un riconoscimento riservato \"alle eccellenze nazionali che contribuiscono a valorizzare l'immagine dell'Italia\" nel campo dell'arte, della cultura, della creativit\u00e0 e delle tradizioni folkloristiche.\nNel dicembre 2013, con la Rete delle grandi macchine a spalla italiane, \u00e8 stata riconosciuta Patrimonio immateriale dell'umanit\u00e0 dall'UNESCO.\nLa festa del patrono san Felice.\nIl 15 novembre invece, la citt\u00e0 festeggia il suo patrono, San Felice di Nola. Al santo, il cui busto argenteo viene portato in processione il giorno precedente, \u00e8 legato il cosiddetto \"miracolo della Manna\": la Santa Manna \u00e8 un liquido rugiadoso che dall'incavo del muro della cripta oltre il quale sono conservate le spoglie del Santo, scorre in un calice. I Nolani attendono con fede e gioia questo evento prodigioso da cui, nell'antichit\u00e0 come oggi, traggono gli auspici circa l'abbondanza o meno del raccolto e il benessere della cittadinanza (si crede infatti che il liquido favorisca la cura dei malati).\nIl Villaggio Artistico.\nDal 2003 al 2006 Nola ha ospitato il Villaggio Artistico, una manifestazione annuale dedicata ai giovani artisti emergenti campani e non.\nGeografia antropica.\nFrazioni.\nLe due frazioni del comune sono Piazzolla di Nola e Polvica di Nola.\nPiazzolla.\nLa frazione di Piazzolla dista 8,5 chilometri dal centro ad un'altitudine di 61m. \u00c8 una frazione di campagna ricca di localit\u00e0 e di case sparse insistenti sulle cosiddette masserie vesuviane, in parte divise con i comuni di Saviano, Palma Campania, San Gennaro Vesuviano e Ottaviano. Il patrono \u00e8 san Francesco d'Assisi. Nel territorio della frazione insistono due parrocchie cui fanno capo una serie di cappelle di origine gentilizia: Maria Santissima Immacolata (con le cappelle di Villa Albertini, di San Francesco, dell'Addolorata e del cimitero) e, in localit\u00e0 Cinquevie di Selve, Maria Santissima del Rosario (con le cappelle di San Rocco ai Corsi, di Rione Cerchi e di Masseria Ciccotti), patrona della localit\u00e0.\nIl nome, secondo Aldolfo Musco, deriva dai \"seggi\" o \"tocchi\", luoghi sgombri davanti alle case signorili, che a Napoli furono chiamati \"Chiazze\"; pi\u00f9 probabilmente il nome va collegato al sostantivo \"piazza\", in origine residenza di vassalli o feudatari.\nMolto probabilmente, proprio a Piazzolla ebbe luogo la rivolta di Spartaco, che attraversando l'attuale frazione raggiunse le caverne del Vesuvio, dove si asserragli\u00f2. Nei pressi ebbe luogo la battaglia dei Goti di Alarico, nel quinto secolo d.C.\nLa frazione negli ultimi decenni ha avuto un'importante crescita demografica, restando per\u00f2 inalterata la storica vocazione agricola.\nA cavallo tra la met\u00e0 gli anni Ottanta e Novanta \u00e8 stata al centro della faida che coinvolse la Nuova Famiglia di Carmine Alfieri e la Nuova Camorra Organizzata (NCO) di Raffaele Cutolo. Nonostante gli arresti dei rispettivi criminali, la frazione \u00e8 stata, negli ultimi decenni, scenario di numerosi omicidi di stampo camorristico. Nonostante non sia pi\u00f9 considerata una delle zone pi\u00f9 a rischio della provincia napoletana (anche grazie agli sforzi congiunti delle realt\u00e0 sociali presenti nel territorio, in primis la scuola pubblica e la comunit\u00e0 ecclesiale), rimane comunque sotto particolare osservazione.\nPolvica.\nLa frazione di Polvica di Nola confina con l'omonima frazione del comune di San Felice a Cancello (CE) e con una propaggine del comune di Acerra (frazione Pezzalunga) e dista 8,2 chilometri dal capoluogo ad un'altitudine di 31 m. Negli ultimi tempi le amministrazioni comunali hanno puntato molto sul rilancio della frazione, che \u00e8 stata dotata di numerosi servizi. Il patrono \u00e8 San Vincenzo Ferrer.\nLa vocazione agricola si \u00e8 affiancata, negli ultimi decenni, ad un considerevole sviluppo del terziario, rappresentato, in localit\u00e0 Boscofangone, dalle realt\u00e0 del CIS di Nola (cio\u00e8 il Centro Integrato Servizi, che \u00e8 la pi\u00f9 grande citt\u00e0 dell'ingrosso d'Italia), dell'Interporto campano (con la dogana merci), dell'Alenia Aeronautica (dove si assemblano parti dell'A380), del centro commerciale \"Vulcano buono\" (progettato da Renzo Piano, uno dei maggiori d'Europa), dell'ASI e delle Officine NTV (dove sono tuttora prodotti e sottoposti ai primi test i treni Italo).\nEconomia.\nDistretto \"CIS-Interporto-Vulcano Buono\".\nIn totale nel distretto, che occupa un'area di 4,5 milioni di metri quadrati, operano oltre mille aziende e 9.000 addetti per un giro d'affari che supera i 7 miliardi di euro. Il gruppo \"CIS-Interporto-Vulcano Buono\" ha inoltre dato vita, nel 2001, ad una banca: la \"Banca Popolare di Sviluppo\". C'\u00e8 anche una grandissima officina per la manutenzione di treni ALSTOM.\nCIS.\nAperto nel 1986, il CIS (Centro Ingrosso e Sviluppo Campania \"Gianni Nappi SPA\") rappresenta uno dei poli distributivi di merci pi\u00f9 importanti d'Italia e d'Europa. Oltre 300 aziende per un totale di oltre 4.000 addetti e un giro d'affari stimato in 4 miliardi e mezzo di euro sono presenti in un'area di un milione di metri quadrati di cui 550.000 coperti.\nEsso \u00e8 strutturato come una vera e propria citt\u00e0 degli affari e all'interno vi si trovano una banca e servizi di ristorazione.\nInterporto Campano.\nNella stessa area \u00e8 ubicato l'interporto campano che pu\u00f2 vantare, unico caso in Italia, una stazione ferroviaria interna collegata alla rete nazionale e gestita da RFI-FS.\nVulcano Buono.\nCollegato al CIS vi \u00e8 il centro commerciale \"Vulcano buono\", inaugurato il 7 dicembre 2007, su progetto di Renzo Piano. Il complesso \u00e8 un grosso centro multifunzionale costituito da un albergo Holiday Inn, un ipermercato Auchan, un cinema multisala e da una galleria con 155 negozi e diversi punti di ristoro.\nNTV - Nuovo Trasporto Viaggiatori.\nIl 27 ottobre 2009 il Ministero dello sviluppo economico Scajola posa la prima pietra per la realizzazione delle Officine di Nola per la NTV - Nuovo Trasporto Viaggiatori fortemente voluta dai maggiori azionisti Luca Cordero di Montezemolo, Diego Della Valle e Gianni Punzo. Le officine di Nola, costate 90 milioni di euro, misurano 140.000 m2 e sono situate all'interno dell'Interporto Campano.\nInfrastrutture e trasporti.\nStrade statali.\nLa Strada statale 7 bis \"di Terra di Lavoro\" attraversa gran parte del territorio comunale dove assume la denominazione di via Nazionale delle Puglie\nAsse di Supporto Nola-Villa Literno.\nVi sono tre svincoli che servono Nola:\nStrada statale 367 Nola-Sarno.\nIl tracciato ha inizio a Nola, distaccandosi dalla strada statale 7 bis di Terra di Lavoro, a San Paolo Bel Sito si dirama la strada statale 403 del Vallo di Lauro che conduce a Forino. Il percorso della ex statale costeggia, quasi parallelo, l'A30 Caserta-Salerno e attraversa Palma Campania prima di entrare in provincia di Salerno. Il primo comune che s'incontra \u00e8 Sarno, il tracciato piega verso San Valentino Torio e San Marzano sul Sarno terminando lungo la strada statale 18 Tirrena Inferiore nel comune di Sant'Egidio del Monte Albino, in localit\u00e0 Orta Loreto.\nStrada statale 403 del Vallo di Lauro.\nDiramazione della Strada statale 367 Nola-Sarno, collega Nola ai comuni di Liveri, Marzano di Nola fino a raggiungere Forino. Essa assume la denominazione di Via Nazionale.\nAmministrazione.\n \n \nPolitica.\nIntellettuali, amministratori e cittadini hanno pi\u00f9 volte proposto l'istituzione di una provincia con capoluogo Nola. Il consiglio regionale non espresse parere favorevole alla istituzione della nuova entit\u00e0 territoriale, per la forte opposizione dei consiglieri regionali di Avellino e provincia. Delle due proposte di legge presentate nella XIV legislatura una \u00e8 stata bocciata e una non \u00e8 stata discussa (in quanto fu anche tenuto conto che alcuni grandi Comuni vesuviani come Ottaviano e Somma Vesuviana non intendevano far parte di questa ipotizzata provincia).\nSport.\nCalcio.\nLa squadra locale di calcio ha militato nella prima met\u00e0 degli anni novanta del XX secolo nella Serie C1, l'odierna Lega Pro. Fallita e subito rinata nel 1996, nel 2002 si salva in Serie D, ma cede il titolo alla ; rinato nel 2002 come Sporting Nola, ha subito diverse rifondazioni. Nel 2012 milita per il terzo anno consecutivo in Serie D, cambiando per la terza volta consecutiva nome, stavolta come Real SM Hyria. Nel 2014 rinasce la S.S.Nola 1925, che partecipa al campionato di Promozione.\nNola possiede anche una sezione dell'Associazione Italiana Arbitri: conta 270 associati, tra cui Carmine Russo, arbitro di Serie A.\nPallavolo e basket.\nOttime tradizioni vanta anche la pallavolo. Infatti la squadra maschile nella stagione 2014-2015 disputa il campionato di Serie B-2. Negli anni tra il 1999 e 2004 \u00e8 riuscita ad approdare fino alla B-1, terza categoria per importanza. Negli stessi anni e in quelli successivi le squadre under 18, sia maschili che femminili, hanno vinto a pi\u00f9 riprese il campionato regionale campano, raggiungendo in alcuni casi le finali nazionali. La prima squadra del C.A.P Nola milita nel campionato regionale di serie C silver\nCiclismo.\nIl 24 maggio 1990 la prima semitappa della 4\u00aa tappa del Giro d'Italia 1990 si \u00e8 conclusa al CIS di Nola, a Polvica, con la vittoria di Stefano Allocchio.\nIl 9 giugno 1991 si \u00e8 tenuta la 1\u00aa prova del Campionato Italiano Societ\u00e0 - Mountain Bike - Zona Sud, organizzata dall'Action Group Nola (Presidente Francesco De Crescenzo - Segretario Aniello Petillo), con la vittoria di Claudio Vettorel."}
{"id": "2369441", "revid": "104859335", "url": "https://it.wikipedia.org/wiki?curid=2369441", "title": "K-132 Irkutsk", "text": "Il K-132 \"Irkutsk\" \u00e8 un SSGN russo, secondo esemplare della classe Oscar II. Entrato in servizio negli anni ottanta, fa parte della Flotta del Pacifico.\nStoria.\nIl \"K-132\" fu impostato presso il cantiere navale Sevmash, a Severodvinsk, l'8 maggio 1985. Il sottomarino entr\u00f2 in servizio il 30 dicembre 1988, ed il 31 ottobre dell'anno successivo venne preso in carico dall'11\u00aa Divisione della Flotta del Nord.\nTra il 30 agosto ed il 27 settembre 1990, fu trasferito alla Flotta del Pacifico, grazie ad un viaggio compiuto sotto lo strato di ghiaccio. Il 29 ottobre successivo entr\u00f2 nella 10\u00aa Divisione. Il 13 aprile 1993 ricevette il nome di \"Irkutsk\", come la citt\u00e0 omonima. Nel novembre 1997, fu posto in riserva per riparazioni. Non operativo, nel 1998 fu trasferito nel 16\u00ba Squadrone. I lavori di riparazione iniziarono nel 2001, e nel 2006 avrebbe dovuto tornare in servizio con la Flotta del Pacifico. Nel 2009, tuttavia, non risulta in servizio attivo."}
{"id": "2369444", "revid": "62748", "url": "https://it.wikipedia.org/wiki?curid=2369444", "title": "Giuseppina Pizzigoni", "text": "Biografia.\nLa fondatrice della Scuola Rinnovata nel borgo milanese della Ghisolfa, nacque a Milano il 23 marzo 1870, da padre professore. Diplomatasi maestra, assunta nelle scuole elementari del Comune di Milano, vi port\u00f2 uno spirito irrassegnato alle forme dello scolasticismo tradizionale, verbalistico e manualistico, ed una volont\u00e0 intesa a tentativi, inizialmente vani, di rinnovare l'insegnamento e la vita scolastica. Nell'autunno del 1909 comp\u00ec un viaggio nella Svizzera ed in Alsazia, per visitarvi le \u00abscuole del bosco\u00bb. Ne ritorn\u00f2 decisa a promuovere un rinnovamento profondo della scuola specialmente in ordine all'ambiente educativo. Procuratisi programmi e piani scolastici delle istituzioni educative d'Inghilterra, Francia, Germania, Svizzera e America, venne a rendersi conto del vasto movimento pedagogico e didattico che ferveva nel mondo: dalla Scuola di Abbotsholme del Reddie in Inghilterra alle Case di campagna dei Lietz in Germania, alla \u00c9cole des Roches in Francia, oltre alle varie \u00e9coles libres ed \u00e9coles nouvelles della Svizzera. Ripresi allora i libri e i testi di pedagogia, mal studiati nella scuola normale, per ricercarvi conferma ed orientamenti dottrinali al metodo che oramai andava maturando (il suo metodo sperimentale); convinta che \u00abquanto aveva ideato non si faceva in nessun altro paese\u00bb, si diede a cercar collaboratori e sostenitori per l'attuazione di esso. L'astronomo Giovanni Celoria, lo psichiatra Zaccaria Treves, il neurologo prof. Eugenio Medea e un gruppo di industriali milanesi costituirono cos\u00ec il primo comitato per l'organizzazione della Scuola Rinnovata secondo il metodo sperimentale, che fu aperta a Milano come \u00abesperimento di differenziazione didattica\u00bb nel 1911, in un \"d\u00f6cker\" annesso alla vecchia scuola della Ghisolfa, con due prime classi, rette dalla Pizzigoni stessa e dall'amica Maria Levi. Di anno in anno seguirono le altre classi fino alla VI, in cui insegn\u00f2 sempre la Pizzigoni; fino a quando, dichiarata la Rinnovata scuola speciale del Comune, sorretta poi da una Associazione per la diffusione del metodo Pizzigoni, la Pizzigoni stessa ne divenne direttrice, come incaricata prima, come effettiva quando ebbe vinto il regolare concorso direttivo.\nNel 1927 venne costruita, secondo il piano educativo della Pizzigoni, la nuova sede della scuola, comprendente aule aperte sul giardino, con spogliatoi, sala da musica e da proiezioni; aule di lavoro; palestra; refettorio, laboratori per le scuole d'avviamento; padiglione per l'asilo infantile; gabinetto medico ed odontoiatrico; padiglione per le lezioni di agraria; campo di gioco; giardini e padiglioni per le lezioni all'aperto; campi sperimentali per le esercitazioni di lavoro e recinti per gli animali.\nNel 1929, dopo diciotto anni di insegnamento e di direzione, la Pizzigoni lasci\u00f2 la scuola, per occuparsi soltanto della propaganda del suo metodo, e specialmente delle lezioni ai corsi annuali di lezione da essa impartita ai maestri presso la Scuola stessa.\nIl 28 ottobre 1934 \u00e8 presente all'inaugurazione della Scuola Elementare Aristide Gabelli di Belluno, costruita secondo il suo metodo didattico su iniziativa della direttrice didattica Pierina Boranga, che fu maestra per diversi anni proprio alla Rinnovata di Milano.\nMor\u00ec in povert\u00e0 all\u2019ospizio \u201cS. Anna\u201d di Saronno il 4 agosto 1947."}
{"id": "2369447", "revid": "155634", "url": "https://it.wikipedia.org/wiki?curid=2369447", "title": "Museo delle mura", "text": "Il Museo delle Mura \u00e8 sito in via di San Sebastiano 18, presso la Porta San Sebastiano o Porta Appia, a Roma e gestito da Musei in Comune.\nStoria.\nIl museo \u00e8 stato realizzato nel 1990. Nel 1939 la Ripartizione Antichit\u00e0 e Belle Arti si oppose alla conversione in studio artistico del monumento, effettuando lavori in alcuni ambienti interni alla Porta San Sebastiano per volere di Ettore Muti, affidandone la realizzazione all'architetto Luigi Moretti.\nDopo la seconda guerra mondiale la Porta San Sebastiano venne riaperta al pubblico con l'intento di creare successivamente un museo delle mura, ma, successivamente, degli altri ambienti vennero ceduti al Ministero della Pubblica Istruzione nel 1960 perch\u00e9 vi installassero un ufficio speciale ed un museo sull'Appia Antica, per questo scopo vennero modificati alcune stanze, ma, nel 1970 il comune di Roma ritorn\u00f2 in possesso dei vani ceduti al Ministero della pubblica istruzione, ma l'anno dopo la Ripartizione Antichit\u00e0 e Belle Arti allest\u00ec un piccolo museo delle mura con un tratto di cammino di ronda che arrivava fino a Via Cristoforo Colombo con apertura solo domenicale, ma, tuttavia, qualche anno dopo il museo dovette chiudere fino al 1984 in occasione della mostra \"Roma sotterranea\", ma si dovette attendere il 1989 per l'istituzione del Museo delle Mura di Roma, museo ironicamente gi\u00e0 riconosciuto nella legge regionale del 1975, mentre del 1990 \u00e8 l'attuale sistemazione delle sale."}
{"id": "2369448", "revid": "599013", "url": "https://it.wikipedia.org/wiki?curid=2369448", "title": "Louis Bullock", "text": ""}
{"id": "2369449", "revid": "339392", "url": "https://it.wikipedia.org/wiki?curid=2369449", "title": "Corona britannica", "text": ""}
{"id": "2369450", "revid": "1086375", "url": "https://it.wikipedia.org/wiki?curid=2369450", "title": "Dami\u00e3o Ant\u00f3nio Franklin", "text": "Biografia.\nOrdinato sacerdote il 28 giugno 1978, \u00e8 stato consacrato vescovo il 12 luglio 1992. \u00c8 stato vescovo ausiliare di Luanda e vescovo titolare di Falerone dal 29 maggio 1992 al 23 gennaio 2001, quando \u00e8 stato nominato arcivescovo di Luanda succedendo al cardinale Alexandre do Nascimento.\nDal 2003 al 2009 \u00e8 stato presidente della Conferenza episcopale angolana e di San Tom\u00e9.\nIl 14 febbraio 2009 papa Benedetto XVI lo ha nominato segretario speciale della Seconda assemblea speciale per l'Africa del Sinodo dei Vescovi.\nHa ricevuto lo stesso papa Benedetto XVI durante il suo viaggio in Angola e Camerun.\nHa preso posizione contro la corruzione nel suo paese, dichiarando: \"Gran parte della ricchezza dell'Angola se ne va con le armi. Continuano le stravaganze come queste nuovo palazzo presidenziale, che non viene quasi mai utilizzato. Enormi somme semplicemente spariscono, in mano privata.\"\nPrima delle elezioni politiche del 2008, le prime elezioni in Angola dal 1992, ha dichiarato: \"La miglior maniera di evitare la guerra \u00e8 fare le elezioni in una forma incontestabilmente libera, giusta e trasparente. \u00c8 importante che i partiti politici continuino a collaborare con le chiese, per sensibilizzare la societ\u00e0 per una maggiore partecipazione al processo elettorale\".\n\u00c8 morto il 28 aprile 2014 in Sudafrica all'et\u00e0 di 63 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2369459", "revid": "110157", "url": "https://it.wikipedia.org/wiki?curid=2369459", "title": "Niki Nana", "text": "Niki Nana \u00e8 il quinto album registrato dal compositore greco Yanni, pubblicato nel 1989 dalla Private Music."}
{"id": "2369465", "revid": "76176281", "url": "https://it.wikipedia.org/wiki?curid=2369465", "title": "Office 2010", "text": ""}
{"id": "2369467", "revid": "103422294", "url": "https://it.wikipedia.org/wiki?curid=2369467", "title": "K-148 Krasnodar", "text": "Il K-148 \"Krasnodar\" \u00e8 un SSGN russo, primo esemplare della classe Oscar II. Entrato in servizio nel 1986, risulta in riserva dalla seconda met\u00e0 degli anni novanta.\nStoria.\nIl \"K-148\" fu impostato presso il cantiere navale Sevmash, a Severodvinsk, nel 1982. Il sottomarino entr\u00f2 in servizio nel 1986, ed il 5 novembre successivo venne preso in carico dall'11\u00aa Divisione della Flotta del Nord.\nIl 6 aprile 1993 ricevette il nome di \"Krasnodar\", come la citt\u00e0 omonima. Nel 1994, fu trasferito nella 7\u00aa Divisione. Nel 1996 fu radiato, e da allora risulta in riserva."}
{"id": "2369469", "revid": "599013", "url": "https://it.wikipedia.org/wiki?curid=2369469", "title": "Venson Hamilton", "text": "Carriera.\nDopo avere terminato gli studi, prima alla East Rutherford High School e poi alla University of Nebraska, Hamilton si dichiara eleggibile per il draft NBA 1999 venendo chiamato dagli Houston Rockets con la 50\u00aa scelta. Tuttavia il giocatore non esord\u00ec in NBA in quanto non trov\u00f2 spazio, cos\u00ec nel dicembre 1999 firm\u00f2 un contratto con Napoli, all'epoca in serie A2. Con la squadra partenopea gioca 20 partite di campionato con medie pari a 15,5 punti e 12,5 rimbalzi a gara, giocando poi anche due gare di play-off.\nNel novembre del 2000 accetta l'offerta dei polacchi del Prokom Sopot ma il rapporto col club s'interrompe a gennaio, giusto il tempo di giocare 5 incontri. Un mese pi\u00f9 tardi si accasa a Ragusa, compagine italiana di serie A2, dove termina la stagione. Rimane nella seconda serie italiana (nel frattempo ribattezzata Legadue) trasferendosi al neopromosso Basket Club Ferrara, contribuendo alla qualificazione per i play-off con 11,6 punti segnati e 8,9 rimbalzi catturati di media.\nVola in Spagna nel 2002 con l'ingaggio da parte del Tenerife, chiudendo poi l'annata con il secondo posto finale in Liga LEB, seconda serie spagnola. Nell'estate successiva si accasa al Bilbao, restando in categoria: con la squadra basca conquista a fine stagione la promozione nel massimo campionato spagnolo, ovvero la Liga ACB. Il suo apporto convince la dirigenza dello Joventut Badalona, che lo ingaggia con un contratto annuale: qui inizialmente non parte titolare, ma coglie l'opportunit\u00e0 a seguito dell'infortunio occorso al compagno Jamie Arnold.\nDurante questo periodo \u00e8 anche protagonista di un caso burocratico. A causa di un tetto massimo di giocatori extracomunitari non era originariamente schierato dal Badalona anche in ULEB Cup: tuttavia un tribunale spagnolo sentenzi\u00f2 che Hamilton, sposato nel 2003 con una cittadina spagnola, possedeva i diritti di un cittadino dell'Unione europea potendo cos\u00ec essere impiegato da comunitario.&lt;br&gt;\nScaduto il contratto col Badalona, il giocatore si leg\u00f2 al Real Madrid, squadra in cui rimase fino al 2009 partecipando anche all'Eurolega, massima competizione continentale.\nNel gennaio 2011 fa un provino coi greci dell'Ikaros Esperos, ma sar\u00e0 il Gran Canaria a firmarlo due mesi dopo. Dopo essersi ritirato dall'attivit\u00e0 ritorna nel 2014 con una piccola esperienza nella squadra kosovara del KB Besa e nel mese di marzo firma per la squadra marocchina del Reinassance de Berkane."}
{"id": "2369476", "revid": "161273", "url": "https://it.wikipedia.org/wiki?curid=2369476", "title": "Ex monastero delle Clarisse (Cerreto Sannita)", "text": ""}
{"id": "2369477", "revid": "1305772", "url": "https://it.wikipedia.org/wiki?curid=2369477", "title": "Jean-Pierre Ponnelle", "text": "Biografia.\nStudi\u00f2 filosofia, arte e storia a Parigi, e nel 1952 inizi\u00f2 la sua carriera in Germania come scenografo nell'opera di Hans Werner Henze \"Boulevard Solitude\". Fu molto influenzato dall'opera di Georges Wakh\u00e9vitch, che aveva disegnato scene e costumi per il teatro, il balletto e l'opera.\nNel 1962 Ponnelle realizz\u00f2 la sua prima regia operistica con la messa in scena del \"Tristano e Isotta\" di Richard Wagner a D\u00fcsseldorf. La sua produzione di \"Tristano\" al Festival di Bayreuth del 1981 venne considerata unanimemente, dal punto di vista estetico, come una delle pi\u00f9 belle della storia dell'opera.\nIl suo lavoro in tutto il mondo comprende produzioni per la Metropolitan Opera e la San Francisco Opera; produzioni per la televisione (una \"Madama Butterfly\" nel 1974, famosa per l'interpretazione di Mirella Freni e di un giovane Pl\u00e1cido Domingo); versioni filmate di opere (come \"Le nozze di Figaro\" dirette da Karl B\u00f6hm nel 1975).\nAlla Scala di Milano fecero epoca le sue produzioni di opere buffe di Rossini, ideate in collaborazione con Claudio Abbado e riprese per decenni a partire dagli Anni Settanta.\nPonnelle fu spesso ospite al Festival di Salisburgo.\nLe sue produzioni hanno spesso fatto discutere per la sua personale interpretazione di lavori ben noti.\nPonnelle mor\u00ec a Monaco di Baviera nel 1988 a seguito di una embolia polmonare."}
{"id": "2369479", "revid": "767487", "url": "https://it.wikipedia.org/wiki?curid=2369479", "title": "Francis Kilvert", "text": "Biografia.\nDopo aver studiato al Wadham College ad Oxford intraprese la carriera ecclesiastica, prima come curato e poi come vicario finendo a Bredwardine, Herefordshire. Nell'agosto del 1879 si spos\u00f2 con Elizabeth Anne Rowland (1846-1911) lo stesso anno della sua morte.\nViene ricordato per i suoi diari da cui venne trattato un documentario ad opera della BBC chiamato \"Vicar of this Parish\" del 1976"}
{"id": "2369481", "revid": "7336", "url": "https://it.wikipedia.org/wiki?curid=2369481", "title": "Fagioletto", "text": ""}
{"id": "2369484", "revid": "986213", "url": "https://it.wikipedia.org/wiki?curid=2369484", "title": "Francisco Chimoio", "text": "Biografia.\nFrancisco Chimoio \u00e8 nato il 6 dicembre 1947 nel villaggio di B\u00fazi, provincia di Sofala e diocesi di Beira (oggi arcidiocesi), nella parte centrale dell'allora Africa Orientale Portoghese (oggi Repubblica del Mozambico).\nEntrato nell'Ordine dei frati minori cappuccini nel 1967, ha emesso la professione solenne il 26 febbraio 1978. Ha ricevuto l'ordinazione sacerdotale il 9 dicembre 1979, presso la parrocchia di Mac\u00fati, per imposizione delle mani di Jaime Pedro Gon\u00e7alves, vescovo di Beira, tre giorni dopo aver compiuto trentadue anni.\nMinistero episcopale.\nIl 5 dicembre 2000 papa Giovanni Paolo II lo ha nominato, il giorno prima che compisse cinquantatr\u00e9 anni, vescovo di Pemba; \u00e8 succeduto a Tom\u00e9 Makhweliha, S.C.I., promosso alla sede metropolitana di Nampula il 16 novembre precedente. Ha ricevuto la consacrazione episcopale il 25 febbraio 2001, a Quelimane, per imposizione delle mani di Jaime Pedro Gon\u00e7alves, arcivescovo metropolita di Beira e che gi\u00e0 lo aveva ordinato sacerdote, assistito dai co-consacranti Tom\u00e9 Makhweliha, suo predecessore, e Bernardo Filipe Governo, O.F.M.Cap., vescovo di Quelimane. Ha preso possesso della diocesi durante una cerimonia svoltasi presso la Cattedrale di San Paolo a Pemba il 4 marzo seguente.\nIl 22 febbraio 2003 papa Giovanni Paolo II lo ha promosso, cinquantacinquenne, arcivescovo metropolita di Maputo; \u00e8 succeduto al settantottenne cardinale Alexandre Jos\u00e9 Maria dos Santos, dimissionario per raggiunti limiti d'et\u00e0 dopo ben ventisette anni di governo pastorale. In seguito ha preso possesso dell'arcidiocesi durante una cerimonia svoltasi presso la Cattedrale dell'Immacolata Concezione nella capitale mozambicana Maputo. Il 29 giugno successivo, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nInoltre, ha ricoperto l'incarico di amministratore apostolico di Pemba dal giorno del suo trasferimento fino alla nomina del successore, avvenuta il 24 giugno 2004, nella persona del trentanovenne Ernesto Maguengue.\nNel 2007 hanno avuto un certo clamore le sue accuse per cui due paesi europei avrebbero infettato dei preservativi con il virus dell'HIV per \"finire rapidamente il popolo africano\".\nIl 10 novembre 2015 \u00e8 stato eletto presidente della Conferenza Episcopale del Mozambico, succedendo a Lucio Andrice Muandula, vescovo di Xai-Xai; ha ricoperto tale incarico per un triennio, venendo sostituto l'11 novembre 2018 nuovamente da monsignor Muandula.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2369486", "revid": "124709334", "url": "https://it.wikipedia.org/wiki?curid=2369486", "title": "Episodi di Due fantagenitori (prima stagione)", "text": "La prima stagione di \"Due fantagenitori\" \u00e8 composta da 7 episodi, andati in onda per la prima volta dal 30 marzo al 12 dicembre 2001 negli Stati Uniti.\nTimmy diventa grande.\nTrama.\nDopo essere stato vittima di bullismo da parte di Francis, essere stato respinto dalla squadra di football e non aver potuto vedere un film per adulti, Timmy desidera diventare grande. Tuttavia, scoprir\u00e0 a sue spese che non era quello che voleva: essere grandi significa dover guidare in mezzo al traffico, pagare il proprio cibo e vedere film romantici e smielati (che non sono affatto come se li immaginava). Dal momento che Cosmo e Wanda possono esaudire solo i desideri dei bambini, non possono pi\u00f9 essere i padrini fatati di Timmy e devono essere assegnati a un bambino molto dispettoso. Inoltre i poliziotti mettono Timmy in prigione. Qui, disperato, comincia a piangere e fare i capricci proprio come un bambino, dimostrando in realt\u00e0 di essere ancora piccolo: Cosmo e Wanda riescono quindi a farlo tornare normale.\nPotere folle.\nTrama.\nDopo aver giocato una partita virtuale con i coniglietti ninja, Timmy si annoia e desidera avere un videogioco dal quale si possa uscire solo se si vince la partita. Chester e A.J. fanno visita a Timmy per provare il suo nuovo videogioco, successivamente Timmy li seguir\u00e0. Vicky, nel frattempo, attacca molte spine della corrente, rischiando un cortocircuito nella casa di Timmy, per\u00f2 a Cosmo vengono in mente diverse idee per non far saltare la corrente. Il gioco \u00e8 ambientato negli edifici visitati da Timmy e se lui, Chester e A.J. perderanno tutte le tre vite scompariranno per sempre. Tutti e tre sono rimasti con una sola vita e Timmy si sacrifica per salvare Chester e A.J., perdendo la sua ultima vita. Il punteggio di Timmy sale tuttavia a punti, facendogli guadagnare una vita extra, cos\u00ec tutti e tre riescono a uscire dal gioco.\nFuori dallo spazio.\nTrama.\nDopo aver guardato un episodio di Crash Nebula, Timmy, Chester e A.J. cercano di imitarlo. Per rendere la cosa pi\u00f9 realistica, Timmy desidera un alieno vero e proprio. Ma Cosmo e Wanda gli danno un alieno reale di nome Mark Chang, principe di un pianeta chiamato Yugopotamia. Mark cattura Chester e A.J. (che non sanno che questo \u00e8 un alieno vero) e si innamora di Vicky. Timmy deve trovare i genitori di Mark in modo che possano riportarlo su Yugopotamia prima che Chester e A.J. scoprano la verit\u00e0. Alla fine Mark viene convinto ad andarsene e Vicky lo saluta in lacrime.\nUn maestro sospettoso.\nTrama.\nL'insegnante di Timmy, Denzel Q. Crocker, chiede un colloquio con i genitori di Timmy, perch\u00e9 nutre dei sospetti su una sua ricerca di scienze. Timmy non pu\u00f2 lasciare che i suoi veri genitori lo scoprano, cos\u00ec Cosmo e Wanda sostituiscono i suoi veri genitori. Crocker, che sospetta che Cosmo e Wanda siano delle fate, prepara delle trappole, che sar\u00e0 lui stesso a subire, insieme alla direttrice Waxelplax, la quale si arrabbier\u00e0 con Crocker. Waxelplax si arrabbier\u00e0 inoltre con Timmy per aver truccato la ricerca e infine con Chester e A.J. per essere entrati nel bagno delle femmine, dando a tutti una punizione.\nUn desiderio troppo grande.\nTrama.\nInnamoratosi della popolare ragazza Trixie Tang, Timmy desidera essere un ragazzo popolare, ma, durante l'organizzazione di una festa, venendo processato, rischia di perdere i fantagenitori per via della sua ingratitudine. Il giudice del Fantamondo vede per\u00f2 come si comporta successivamente con i suoi amici, chiedendo loro scusa, e gli restituisce Cosmo e Wanda.\nPiccolo Timmy.\nTrama.\nAnnoiato da una ricerca sul corpo umano, Timmy desidera di diventare piccolo, come gli esseri microscopici, per poter esplorare il corpo di Vicky. Ben presto, per\u00f2, arriver\u00e0 nel cervello di Vicky, facendola diventare gentilissima. Gli omini che controllano il cervello, per\u00f2, si arrabbieranno con Timmy, costringendolo a scappare. Il giorno dopo, Timmy presenta a scuola un progetto su quello che ha visto, venendo per\u00f2 schernito e prendendo una F.\nViaggio nel tempo.\nTrama.\nDopo aver distrutto un trofeo vinto dal padre tanti anni fa, Timmy decide di tornare indietro nel tempo fino al 1970, quando il padre vinse quel trofeo. L'obiettivo di Timmy \u00e8 di rendere il padre impreparato per la gara, cos\u00ec da fargliela perdere. Ben presto, per\u00f2, Timmy scoprir\u00e0 che \u00e8 grazie a quel trofeo che il padre conquist\u00f2 sua madre. Classificandosi ultimo, infatti, il padre ottiene una borsa di studio per l'Universit\u00e0 per dittatori. Quando Timmy torna nel presente, con Cosmo e Wanda del passato, trova un mondo diverso: il padre, laureatosi all'Universit\u00e0 per dittatori, governa sul mondo intero con la sua politica del sorriso. Timmy \u00e8 allora costretto a ritornare al 1970, gareggiare al posto del padre e vincere. Alla fine, comunque, il tutto finisce bene.\nRelazioni a parte.\nTrama.\n\u00c8 l'anniversario di matrimonio di Cosmo e Wanda, ma, a causa di un malinteso, Cosmo torna a vivere con sua madre, Mamma Cosma. Timmy \u00e8 costretto ad andare nel Fantamondo con Wanda per risolvere la situazione. La mamma di Cosmo cerca di impedire che il figlio scelga di nuovo l'odiatissima Wanda tramite un quiz diretto da Cupido, che viene pagato affinch\u00e9 Cosmo non si innamori nuovamente di Wanda. Timmy, per\u00f2, colpisce Cupido con una delle sue stesse frecce, facendo in modo che Cupido si innamori di Mamma Cosma, mentre Cosmo e Wanda tornano di nuovo insieme.\nSu il mento.\nTrama.\nTimmy incontra Crimson Mentone (il suo supereroe preferito), ma quando Crimson viene a sapere di essere solo una finzione si deprime. Timmy \u00e8 pertanto costretto a cercare di convincere Crimson a continuare la sua lotta contro il crimine, poich\u00e9 il fumetto rischia di non essere pi\u00f9 distribuito.\nPomeriggio da cani.\nTrama.\nVicky \u00e8 andata a fare la baby-sitter e ha portato con s\u00e9 il suo cane chiamato Doidle, che preferisce (come logica) a Timmy. Il bambino allora decide di scambiare il suo cervello con quello del cane. Purtroppo il giorno della visita dal veterinario, Timmy non pu\u00f2 esprimere il desiderio di tornare normale, perch\u00e9 Cosmo e Wanda non capiscono ci\u00f2 che dice. Resta una soluzione: far desiderare al cane nel corpo di Timmy di tornare nel suo corpo originale.\nSogni rivelatori.\nTrama.\nChompy (una capra che, oltre a essere la mascotte di Dimmsdale, \u00e8 anche la sua eroina per fatti passati) ha bisogno di libert\u00e0, cos\u00ec Timmy desidera che sia libero. Vicky viene per\u00f2 accusata di aver liberato Chompy e di conseguenza arrestata. Durante alcune notti, Timmy inizia ad avere degli incubi, dati dal senso di colpa, e cos\u00ec \u00e8 costretto a far tornare Chompy.\nUn mondo tutto grigio.\nTrama.\nTimmy viene preso in giro dal Dr. Bender (un dentista malvagio) e da suo figlio Wendell, perch\u00e9 ha dei denti sporgenti di grandi dimensioni. Desidera quindi che tutti siano uguali fra loro e tutti si trasformano in gelatine grigie. Dal momento che le fate non possono trovare i loro figliocci, cominciano a esplodere per eccesso di magia e diventano polvere. Quando Cosmo e Wanda vanno a cercare Timmy, non hanno fortuna. Cosmo diventa polvere e Wanda \u00e8 in procinto di diventarlo, ma alla fine riescono a trovare Timmy.\nNatale tutti i giorni!\nTrama.\nTimmy, dopo aver trascorso un bel Natale con i suoi genitori senza Vicky, desidera che ogni giorno sia Natale. Tuttavia, arrivati al quindicesimo Natale, gli spiriti delle altre feste diventano gelosi, perch\u00e9 cos\u00ec ci sar\u00e0 solo il Natale e loro non ci saranno pi\u00f9. Guidati dal Coniglio pasquale, le feste decidono di andare al Polo Nord per fermare il Natale, confidandolo al 31 febbraio (una data immaginaria). Timmy tenta di fermarle, siccome in questo modo non ci sar\u00e0 mai pi\u00f9 Natale. Alla fine le feste e Timmy, con l'aiuto dei bambini di tutto il mondo, trovano un accordo e riescono a fare in modo che non sia pi\u00f9 Natale tutti i giorni, facendo quindi iniziare un nuovo giorno.Sempre da quel momento in poi,sar\u00e0 vietato esprimere desideri che alterino la dimensione spazio temporale a causa dell'elevato disagio provocato dopo il desiderio di Timmy"}
{"id": "2369491", "revid": "2175", "url": "https://it.wikipedia.org/wiki?curid=2369491", "title": "Smersh", "text": ""}
{"id": "2369496", "revid": "287204", "url": "https://it.wikipedia.org/wiki?curid=2369496", "title": "Alessandria Challenger - Trofeo Cassa di Risparmio di Alessandria", "text": "Il Alessandria Challenger - Trofeo Cassa di Risparmio di Alessandria \u00e8 stato un torneo professionistico di tennis giocato sulla terra rossa. Faceva parte dell'ATP Challenger Tour e si giocava annualmente nel Centro Sportivo Comunale \"I. Barberis\" ad Alessandria in Italia, dal 2008 al 2011."}
{"id": "2369497", "revid": "101902301", "url": "https://it.wikipedia.org/wiki?curid=2369497", "title": "K-173 Krasnojarsk", "text": "Il K-173 \"Krasnojarsk\" \u00e8 un SSGN russo, quarto esemplare della classe Oscar II. Entrato in servizio negli anni ottanta, non risulta pi\u00f9 operativo dalla fine degli anni novanta.\nStoria.\nIl \"K-173\" fu impostato presso il cantiere navale Sevmash, a Severodvinsk, il 4 agosto 1983. Il sottomarino entr\u00f2 in servizio il 30 dicembre 1986, ed il 2 febbraio 1987 venne preso in carico dall'11\u00aa Divisione della Flotta del Nord. Durante il suo servizio con questa flotta, effettu\u00f2 due crociere, due lanci di missili ed 11 di siluri.\nTra il 18 agosto ed il 12 settembre 1991, fu trasferito alla Flotta del Pacifico: vi arriv\u00f2 navigando, insieme al gemello \"K-442 \u010celjabinsk\", sotto lo strato di ghiaccio. Il 25 settembre successivo entr\u00f2 nella 10\u00aa Divisione. Il 13 aprile 1993 ricevette il nome di \"Krasnojarsk\", come la citt\u00e0 omonima. Con la Flotta del Pacifico, effettu\u00f2 due crociere ed un lancio di missili. Nel novembre 1997, fu posto in riserva per riparazioni. Nel 2000 risultava ancora in attesa di essere rifornito di nuovo combustibile nucleare. Risulta fuori servizio."}
{"id": "2369498", "revid": "110157", "url": "https://it.wikipedia.org/wiki?curid=2369498", "title": "Missione sui iuris di Tokelau", "text": "La missione sui iuris di Tokelau (in latino: \"Missio sui iuris Tokelauna\") \u00e8 una sede della Chiesa cattolica in Nuova Zelanda aggregata alla provincia ecclesiastica di Samoa-Apia. Nel 2017 contava 535 battezzati su 1.390 abitanti. \u00c8 retta dall'arcivescovo Alapati Lui Mataeliga.\nTerritorio.\nLa missione sui iuris comprende l'intero territorio dell'arcipelago delle isole di Tokelau.\nSede della missione \u00e8 l'atollo di Nukunonu.\nIl territorio consta di 2 parrocchie, una a Fakaofo, e un'altra a Nukunonu.\nStoria.\nLa missione sui iuris \u00e8 stata eretta da papa Giovanni Paolo II il 26 giugno 1992, in seguito alla divisione dell'arcidiocesi di Samoa-Apia e Tokelau, da cui ha tratto origine anche l'arcidiocesi di Samoa-Apia.\nNel 2015 papa Francesco ha affidato la missione alla cura pastorale dell'arcidiocesi di Samoa-Apia.\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione sui iuris nel 2017 su una popolazione di 1.390 persone contava 535 battezzati, corrispondenti al 38,5% del totale."}
{"id": "2369504", "revid": "1305772", "url": "https://it.wikipedia.org/wiki?curid=2369504", "title": "Refugee", "text": "Refugee (rifugiato in lingua inglese) pu\u00f2 riferirsi a:"}
{"id": "2369505", "revid": "287204", "url": "https://it.wikipedia.org/wiki?curid=2369505", "title": "Refugee (album)", "text": ""}
{"id": "2369508", "revid": "287204", "url": "https://it.wikipedia.org/wiki?curid=2369508", "title": "All Star Children's Foundation Sarasota Open", "text": "Il Sarasota Open, conosciuto anche come All Star Children's Foundation Sarasota Open, \u00e8 un torneo professionistico di tennis giocato sul cemento. Fa parte dell'Challenger Tour. Si gioca annualmente a Sarasota negli Stati Uniti,dal 2009."}
{"id": "2369509", "revid": "104458", "url": "https://it.wikipedia.org/wiki?curid=2369509", "title": "Monetazione longobarda di Benevento", "text": "La monetazione longobarda di Benevento, parte della pi\u00f9 generale monetazione longobarda, \u00e8 l'insieme delle monete coniate tra il 680 circa e la fine del IX secolo nel ducato e nel principato di Benevento. Furono dapprincipio coniati solidi e tremissi, monete entrambe d'oro, che imitavano quelle dell'Impero romano d'Oriente; in seguito segu\u00ec l'emissione di monete a nome prima dei duchi e poi dei principi beneventani. Verso la fine dell'VIII secolo accanto alle monete d'oro furono battute quelle d'argento, che gradualmente presero il posto delle precedenti come peraltro successe nel resto dell'Europa occidentale. L'argento divenne il metallo monetato prevalente solo dalla met\u00e0 del IX secolo.\nLe monete dei duchi longobardi di Benevento hanno caratteri propri che le distinguono da quelle dei Longobardi stanziati al nord Italia (Langobardia Maior): a nord la coniazione era indirizzata quasi esclusivamente ai tremissi, a Benevento furono coniati anche i solidi e ci si ispir\u00f2 ai modelli bizantini anche quando nella Langobardia Maior, verso la fine del VII secolo a partire dal regno di Cuniperto, sulle monete furono inseriti i titoli regali e adottati tipi nuovi. Dopo la caduta del regno longobardo, ancora per un secolo circa, le monete mantennero le loro caratteristiche.\nAccanto alla monetazione di Benevento \u00e8 studiata anche quella del principato di Salerno, che ebbe origine nell'839 circa in seguito alla frammentazione del principato di Benevento.\nCatalogazione e fonti.\nMonete beneventane.\nPer le monete coniate dai Longobardi a Benevento il testo pi\u00f9 recente \u00e8 quello pubblicato da Philip Grierson e Mark Blackburn, primo volume della serie \"Medieval European Coinage\" (MEC). Nei cataloghi si trovano riferimenti del tipo \"MEC I, 1085\", dove MEC indica le iniziali della collana, I indica il primo volume e 1085 la 1085\u00ba moneta in catalogo. Le monete pertinenti alla zecca longobarda di Benevento, tutte nel primo volume, sono catalogate dal 1085 al 1119. Le singole monete analizzate nel volume ed usate nelle illustrazioni sono quelle della collezione del Fitzwilliam Museum di Cambridge.\nAltra fonte di catalogazione, ugualmente usata, \u00e8 il \"BMC \"Vand\"\", cio\u00e8 il catalogo delle monete dei Vandali e di altre popolazioni, presenti nel British Museum, curato da Warwick William Wroth e pubblicato a Londra nel 1911.\nMeno usati internazionalmente, ma pi\u00f9 dettagliati sono gli studi pubblicati in Italia da Giulio Sambon nel 1912, da Memmo Cagiati nel 1916-17 e quelli contenuti nel vol. XVIII del \"Corpus Nummorum Italicorum\" (CNI). In particolare il testo di Cagiati elenca tutte gli esemplari allora noti con la loro descrizione, utilizzando per la rappresentazione i disegni di Andrea Russo, un illustratore napoletano del XIX secolo. Pi\u00f9 recente \u00e8 il lavoro di Enrico Catemario di Quadri, del 1953, in cui si analizzano le monete beneventane appartenenti ad una collezione privata e pubblicato sul \"Bollettino del Circolo numismatico Napoletano\". Inoltre nel 1974 \u00e8 stata pubblicata su \"Numismatic Chronicle\" un'analisi di W. Andrew Oddy della monetazione aurea di Benevento, basata anche in questo caso sulla collezione del Fitzwilliam Museum di Cambridge.\nMonete imperiali.\nNella prima met\u00e0 dell'VIII secolo le monete coniate a Benevento hanno legende con i nomi degli imperatori dell'Impero romano d'Oriente.\nI nomi usati sono quelli di Costantino IV (668-685) e Giustiniano II (685-695 e 704-711). Nella catalogazione delle monete di questi imperatori si usano due pubblicazioni relativamente recenti: il catalogo della collezione di Dumbarton Oaks, abbreviato DOC, e il testo di Wolfgang Hahn \"Moneta Imperii Byzantini\", abbreviato MIB. Le monete imitate sono elencate nel secondo volume del DOC e nel terzo volume del MIB.\nContesto storico.\nI Longobardi conquistarono l'Italia meridionale (Langobardia Minor) dopo il 570 e nel tempo formarono uno Stato esteso su gran parte del Mezzogiorno peninsulare, con le eccezioni dell'attuale Calabria, di parte della Puglia (quasi tutta la penisola salentina) e della citt\u00e0 di Napoli con il suo retroterra, territori che rimasero sotto il controllo dell'Impero romano d'Oriente.\nIl ducato romano, sotto il controllo pontificio, e il ducato di Spoleto, longobardo, separavano il Ducato di Benevento dai territori longobardi del nord Italia e di conseguenza il ducato godette tra VI e VII secolo di una notevole autonomia all'interno del regno longobardo d'Italia. I suoi destini furono strettamente legati alla corona reale solo durante il regno del re Grimoaldo (662-671), gi\u00e0 duca di Benevento, e nell'VIII secolo, dal regno di Liutprando (712-744) alla caduta del regno (774). Dopo l'annessione del regno longobardo all'impero carolingio, tuttavia, il dominio beneventano rimase l'unico dei territori longobardi a mantenere \"de facto\" la propria indipendenza per ancora quasi trecento anni, malgrado la frammentazione dei suoi territori avvenuta verso l'840.\nMonetazione.\nBenevento fu l'unico dei grandi ducati longobardi ad avere una coniazione propria, nettamente distinta da quella del regno longobardo. Il tipo prevalente presentava al dritto un busto di fronte ed al rovescio una croce potenziata che poggiava su una base (semplice per il tremisse, di tre o quattro scalini per il solido). La differenza tra i due rovesci era la stessa in uso nella monetazione imperiale dell'epoca, cosa che consente una facile identificazione del valore della moneta. I tipi usati per il rovescio rimasero costanti per tutto il periodo della coniazione aurea, salvo un'unica eccezione durante il principato di Sicone.\nLe prime coniazioni del ducato, come peraltro quelle di tutti i popoli germanici coevi, erano costituite dalle cosiddette monete pseudo-imperiali, cio\u00e8 da imitazioni pi\u00f9 o meno fedeli delle monete dell'Impero romano. Queste monete copiavano quelle che gi\u00e0 erano in circolazione nell'area conquistata. Pi\u00f9 tardi le monete si differenziarono con l'aggiunta di lettere, monogrammi o altri simboli che indicavano in qualche modo il nome del duca che governava. Solo in una terza fase furono usate nuove legende, differenti rispetto a quelle imperiali.\nIl primo ad apporre il proprio nome fu Grimoaldo III (787-806), gi\u00e0 nel periodo in cui il ducato era stato elevato a principato; i tipi, comunque, erano ancora imitazioni di quelli delle monete imperiali. Sotto Grimoaldo III inizi\u00f2 anche la coniazione dell'argento, seguendo una prassi che si era gi\u00e0 diffusa nell'Europa occidentale. Sotto Sicardo termin\u00f2 definitivamente la coniazione dell'oro e anche il Ducato di Benevento, come gran parte dell'Europa occidentale coeva, us\u00f2 come moneta principale il denaro.\nMonetazione pseudo-imperiale.\nL'inizio della monetazione di Benevento si colloca nel tardo VII secolo, con la coniazione di solidi e tremissi pseudo-imperiali.\nLe prime monete non sono attribuibili con precisione ad un duca definito. Le monete erano imitazioni di quelle emesse dall'Impero romano d'Oriente con i nomi di Costante II e Costantino IV.\nMonetazione ducale.\nLe prime monete sicuramente attribuibili sono quelle di Gisulfo I, che fu duca dal 689 al 706. Anche queste monete erano imitazioni delle monete imperiali, copie di quelle di Tiberio III (698-704) e di Giustiniano II (secondo regno, 704-711). Sotto Gisulfo i tipi usati furono due. Nel primo al dritto era rappresentato l'imperatore con armatura, lancia e scudo, al rovescio una croce potenziata su una base; questa moneta era copiata da una moneta di Tiberio III. Nel secondo tipo il busto dell'imperatore \u00e8 raffigurato con il \"loros\"; in una mano tiene una croce potenziata e nell'altra un globo crucigero, la cui croce \u00e8 anch'essa potenziata; sul globo la legenda . Al rovescio di questa moneta era raffigurato il busto di Cristo di fronte. Il modello era un solido di Giustiniano II, emesso durante il suo secondo regno. Questi due tipi furono usati esclusivamente sotto Gisulfo I.\nA partire dall'ascesa di Romualdo II fu introdotto un terzo tipo, con al diritto il busto dell'imperatore che tiene il globo crucigero. Questo tipo imitava monete emesse sotto i primi anni del regno di Giustiniano II e fu utilizzato nella monetazione di Benevento fino a met\u00e0 del regno di Godescalco (740 circa). Le iscrizioni usate erano quelle delle monete di Giustiniano. Secondo Grierson e Blackburn il tipo fu scelto probabilmente a causa della familiarit\u00e0 dei Longobardi di Benevento con questo tipo, usato da molti imperatori durante il VII secolo.\nSotto Godescalco fu introdotto un nuovo tipo, con il busto imperiale che tiene nella mano sinistra l'\"akakia\", oltre al globo crucigero che si trovava nella mano destra. Secondo Grierson e Blackburn il tipo imita i solidi di Leone III (717-741), anche se era gi\u00e0 stato introdotto in precedenza da Anastasio II (713-715). In particolare, le legende in questo monete sono del tipo o . Questi tipi sono visibili anche nelle monete di Liutprando e in quelle dei primi anni di Arechi II.\nCon Arechi II il tipo venne nuovamente cambiato. Il tema ritorn\u00f2 quello del busto con il globo crucigero, ma al dritto non c'era pi\u00f9 la legenda pseudo-imperiale, bens\u00ec si leggeva . La datazione di questo nuovo tipo \u00e8 collocata intorno al 770 e, secondo Grierson e Blackburn, probabilmente la legenda allude alla vittoria, conseguita nel 765 sui Napoletani.\nMonetazione del principato.\nNel 774, sempre sotto Arechi, il ducato si trasform\u00f2 in principato e sul rovescio delle monete apparve la nuova legenda \"\". Il tipo, con alcune varianti minori nella tunica, fu usato anche sotto Grimoaldo III e fino alla fine della monetazione aurea di Benevento. Con Grimoaldo III per la prima volta venne usata la legenda con il nome del principe scritto per esteso: in precedenza sul rovescio era presente solo l'iniziale del nome del duca, con o senza l'indicazione del titolo, espressa o con la lettera D o con un monogramma (\u0275V per \"dvx\"). La monetazione di Grimoaldo \u00e8 suddivisa in due periodi che testimoniano i cambiamenti nella politica estera del principato. Grimoaldo ottenne da Carlo Magno, che era diventato \"rex Francorum et Langobardorum\", l'autorizzazione a rientrare nel principato e assumerne la corona, impegnandosi per\u00f2 a battere moneta e a emanare documenti esclusivamente in nome di Carlo e ad imporre ai Longobardi di portare il mento sbarbato secondo l'uso franco.\nNel primo periodo (788-792) le monete furono quindi coniate a nome congiunto di Grimoaldo e di Carlo: recavano al dritto la legenda e il monogramma DX (\"dux\"), mentre al rovescio la legenda recitava con il monogramma \u211e, per \"rex\". \"\" \u00e8 Carlo Magno. In questo periodo, Grimoaldo aveva quindi dovuto rinunciare al titolo di principe ed usare solo quello di duca, con in esergo (o ) nella posizione che abitualmente era occupata da . Per questa legenda Wroth ipotizza che sia l'abbreviazione di usata in precedenza da Arechi. In questo periodo furono coniati per la prima volta i denari, anche in questo caso a nome di Grimoaldo e Carlo.\nIn seguito Grimoaldo pose fine ai buoni rapporti con i Franchi e riusc\u00ec a difendere la sua autonomia. In questo secondo periodo, le monete vennero coniate solo a nome del principe longobardo. Grimoaldo si alle\u00f2 con l'imperatore d'Oriente e ne spos\u00f2 la nipote; il principato sub\u00ec attacchi da parte degli eserciti franchi ma il principe riusc\u00ec a farvi fronte. Nella nuova coniazione riapparvero in esergo ed il titolo , entrambi assenti nella monetazione del primo periodo.\nMonetazione dell'argento.\nCon Grimoaldo accanto alla produzione di monete d'oro inizi\u00f2 la monetazione dell'argento. Furono coniati denari con caratteristiche simili a quelli emessi nello stesso periodo dal papato e dal regno franco.\nI primi denari di Grimoaldo III recavano al dritto il monogramma usato da Carlo Magno nelle sue monete, ed al rovescio quello di Grimoaldo. Anche nei denari, dopo il 792, cambiarono i tipi: al dritto fu posto il nome di Grimoaldo, con un nuovo monogramma, e al rovescio la croce potenziata su scalini affiancata dalle lettere \"A\" e \"\u03c9\".\nSotto Grimoaldo IV, successore di Grimoaldo III, al rovescio inizi\u00f2 ad apparire la dedica all'arcangelo Michele. L'arcangelo era protettore e simbolo dei Longobardi, ed era oggetto di un culto particolare. Per di pi\u00f9 il santuario di San Michele Arcangelo sul Gargano, dedicato all'arcangelo, si trovava proprio nel territorio del principato di Benevento. Sotto questo principe non furono coniate monete d'oro. Grimoaldo non si firm\u00f2 come principe ma semplicemente come Grimoaldo, figlio di Ermerico. I denari di Grimoaldo IV presentavano tipi affatto particolari: al dritto la legenda circonda una spiga di grano, che si poteva presentare tra steli ricombenti oppure tra foglie; al rovescio la legenda circondava una croce, a bracci di uguale lunghezza, accostata da quattro losanghe.\nLa coniazione aurea riprese sotto Sicone, che continu\u00f2 ad apporre la dedica all'arcangelo Michele ed introdusse il nuovo tipo con l'immagine dell'arcangelo al rovescio e la legenda con le sue varianti. La moneta \u00e8 cos\u00ec descritta da Cagiati: \u00abFigura dell'arcangelo Michele di prospetto; tenendo nella destra mano il pastorale, nella sinistra una croce, sotto piccolo triangolo\u00bb. Questo tipo fu usato nella monetazione bizantina per tutto il VII secolo. Sicone us\u00f2 questo tipo solo per i solidi; per i tremissi fu impiegato quello tradizionale con la croce potenziata, ma la legenda anche in questo caso era . Con Sicone continu\u00f2 la coniazione del denaro con al dritto la legenda intorno al monogramma cruciforme . Le varianti furono particolarmente numerose: Cagiati ne descrive ben 25. Il tipo con il monogramma del monarca al dritto ed una croce al rovescio \u00e8 simile a quello dei denari di Carlo Magno; a differenza per\u00f2 delle monete franche, dove era raffigurata una croce greca, nelle monete di Sicone venne usata la tradizionale croce potenziata su scalini. Come gi\u00e0 visto questo tipo era gi\u00e0 stato usato da Grimoaldo III.\nSotto il figlio e successore di Sicone, Sicardo, il tipo con l'arcangelo Michele al rovescio non fu pi\u00f9 usato. Le monete d'oro, sempre solidi e tremissi, furono coniati con il tipo tradizionale che vedeva al rovescio la croce potenziata su scalini. Questa fu l'ultima monetazione aurea dei principi longobardi di Benevento. Nei denari fu usato un nuovo monogramma cruciforme con le lettere . Sicardo fu l'ultimo sovrano del principato beneventano nel suo assetto unitario. Alla sua morte, inizi\u00f2 una guerra civile che determin\u00f2 la definitiva separazione di Salerno. Una breve riunificazione si ebbe solo negli ultimi decenni del X secolo. Le monete dei suoi successori furono solamente d'argento.\nMonetazione di Adelchi.\nParticolare fu la coniazione di Adelchi, che testimonia i cambiamenti politici del principato. Nell'860 Adelchi fu sconfitto a Bari da forze saracene; dovette quindi chiedere aiuto all'imperatore franco Ludovico II, che nell'866 sconfisse i Saraceni e nell'871 riconquist\u00f2 Bari. Ludovico II cerc\u00f2 quindi di riaffermare il controllo imperiale sul principato, acquartierando truppe nelle fortezze beneventane. Adelchi rispose prendendo prigioniero l'imperatore stesso mentre questi si trovava ospite nel palazzo principesco a Benevento.\nLa monetazione di Adelchi \u00e8 suddivisa in quattro periodi, ognuno con vari tipi. Si tratt\u00f2 comunque sempre di denari.\nIl primo periodo della monetazione di Adelchi (853-867) \u00e8 quello che reca solo il nome del principe; i tipi usati furono sette. Tra questi, uno al dritto presentava nel campo, su tre righe, la legenda + / / ed al rovescio una croce accantonata da quattro losanghe ed intorno la legenda (arcangelo Michele), molto simile al rovescio dei denari di Grimoaldo IV di cinquant'anni prima. Un altro aveva al dritto la tradizionale croce su gradini con intorno la legenda , mentre al rovescio, entro la legenda , c'era una croce, potenziata nell'asta orizzontale, e con sette globuli ad ogni braccio dell'asta verticale. Un terzo tipo aveva nel campo le lettere (principe Adelchi) disposte su tre righe a formare una croce, con intorno la legenda , mentre un altro ancora aveva il \"tempietto carolingio\" gi\u00e0 usato nei denari tornesi da Ludovico il Pio.\nDopo la riconquista di Bari Ludovico si insedi\u00f2 a Benevento. Questa situazione \u00e8 testimoniata delle emissioni del secondo periodo, quelle degli anni 867-870, che vedono denari a nome congiunto di Adelchi e Ludovico II. I tipi usati furono due: il primo presentava al dritto l'immagine della spiga gi\u00e0 usata da Grimoaldo IV e intorno la legenda +\u00a0 ed al rovescio una croce di Santo Spirito affiancata dalle lettere M ed H (per \"Michael\") e la legenda +\u00a0, con la ultima S retrograda; l'altro denaro al dritto aveva nel campo la legenda ed al rovescio le lettere (principe Adelchi) disposte su tre righe a formare una croce mentre intorno c'era la legenda +\u00a0.\nNel terzo periodo furono emessi denari a nome di Ludovico da solo o con la moglie. Queste monete sono collocate negli anni 870-871. In questo caso i tipi usati furono per lo pi\u00f9 ripresi dalle coniazioni imperiali precedenti: il \"tempietto carolingio\", la croce con la legenda +\u00a0 (\"\"christiana religio\") ed altri ancora. In un gruppo di monete appaiono le legende , o simili. In altre monete appariva il nome della moglie di Ludovico, Engelberga, nella forma di accompagnata da titoli come (\"domina\"), (\"imperatrix\"\") o , con varie grafie.\nNel quarto periodo furono coniate monete a nome congiunto di Adelchi e di papa Giovanni VIII. Di questo periodo, datato nell'871, \u00e8 conosciuto solo un tipo che ha al dritto la legenda intorno al monogramma cruciforme con le lettere (\"Iohannes\", il nome del papa in latino) ed al rovescio, nel campo, la legenda (\"Sancta Maria\").\nGli ultimi principi.\nAdelchi fu assassinato nell'878 in seguito a un complotto che pose sul trono il nipote Gaideris. Di Gaideris e dei suoi successori sono noti pochissimi esemplari di monete e non tutte le attribuzioni sono sicure. Calgiati cita per Gaideris un unico esemplare e anche per Radelchi II ed Aione II un esemplare ognuno.\nNell'899 Atenolfo I, principe di Capua, conquist\u00f2 Benevento, un\u00ec i due principati e \"de facto\" il principato di Benevento fin\u00ec di avere rilevanza politica autonoma.\nPrincipato di Salerno.\nNell'839 Sicardo di Benevento fu assassinato in una congiura ordita dal suo tesoriere e successore Radelchi. Il popolo di Salerno proclam\u00f2 allora principe il fratello di Sicardo, Siconolfo. Lo scontro fra i due pretendenti dur\u00f2 oltre dieci anni e in questo periodo Siconolfo trasfer\u00ec a Salerno la capitale del principato beneventano.\nLa monetazione longobarda del principato di Salerno \u00e8 suddivisa in due fasi: la prima corre dall'840 circa al 900 circa e la seconda da circa il 1050 al 1077. L'attribuzione delle monete ai principi di Salerno \u00e8 spesso incerta: nell'area circolavano anche monete bizantine e beneventane, nonch\u00e9 monete arabe provenienti dalla Sicilia, come i quarti di dinar o tar\u00ec con scritte cufiche.\nSiconulfo emise solidi e denari d'argento. Sulle monete d'argento mantenne il titolo di principe di Benevento come appare dalle legende: .\nDopo Siconulfo la coniazione divenne esclusivamente d'argento. Le monete dei successori, ad eccezione di quelle di Guaiferio (861-880), sono rarissime: spesso si tratta di esemplari unici o noti solo per due o tre esemplari. Il tipo pi\u00f9 diffuso reca un monogramma al dritto ed una croce potenziata su scalini al rovescio. La prima fase della monetazione ebbe termine sotto il figlio di Guaiferio, Guaimario (880-901).\nLa seconda fase della monetazione si ebbe sotto il principe Gisulfo II. Furono coniati dei follari, monete di rame diffuse in diversi centri dell'Italia meridionale. Un tipo presentava a dritto il principe seduto in trono e al rovescio il panorama della citt\u00e0 fortificata.\nPesi e leghe.\nOro.\nLe monete coniate inizialmente, prima della diffusione del denaro, furono il solido, una moneta d'oro, ed il tremisse, anch'esso d'oro, pari ad un terzo di solido. Il peso del solido \"bizantino\" era di circa 4,55 grammi e quello del tremisse di circa 1,52 grammi.\nSecondo Cagiati il peso dei solidi beneventani raramente arrivava ai 4 grammi. Il peso dei solidi conservati al British Museum nel periodo 706-806 \u00e8 generalmente superiore ai 60 grani (circa 3,87 g), arrivando in alcuni casi al massimo a 64 grani (circa 4,15\u00a0g). Nelle ultime coniazioni, (817-851) \u00e8 solitamente inferiore ai 60 grani. I tremissi del British Museum hanno un peso che varia tra i 19 ed i 21 grani (1,23-1,35 grammi circa).\nLa lega usata a Benevento nella monetazione aurea vari\u00f2 notevolmente e fu in genere pi\u00f9 bassa di quella delle zecche imperiali. Cagiati riporta i dati di uno studio pubblicato da Vincenzo Capobianchi, secondo il quale il titolo medio dei solidi \u00e8 di 0.762.\nA volte fu usato l'elettro o qualche altra lega dell'oro. L'analisi delle monete di Romualdo II fornisce una lega di 20 carati, quelle di Gregorio oscillano tra i 20 e i 18 carati; con i suoi successori l'oro \u00e8 a 18 carati. Sotto Arechi II (758-787) la lega che inizialmente era a 18 carati diviene di 13 e 1/3. Con Grimoaldo III, che diede inizio alla coniazione dell'argento, la lega dell'oro scese ulteriormente a 12 carati. Con Sicone si ebbe anche un'ulteriore perdita di peso e sotto i suoi successori anche il contenuto aureo scese a 10 carati, fino a che con Adelchi le monete d'oro cessarono di essere coniate e le uniche monete battute furono i denari d'argento.\nArgento.\nA partire da Grimoaldo III si iniziarono a coniare monete d'argento, seguendo la monetazione diffusa in Italia dai Franchi (monetazione carolingia). Il peso degli esemplari del British Museum varia dai 22\u20221 grani (circa 1,43 g) di quelle di Grimoaldo III e diminuisce gradualmente fino ai 19\u20229 di Siconolfo (1,28 g), ai 18\u20228 (1,21 g) di Radelchi I per arrivare a scendere sotto Adelchi, in alcuni esemplari, a 16\u20226 grani (1,07\u00a0g).\nLa lega di questi denari \u00e8 comunque di buona qualit\u00e0.\nLegende ed epigrafia monetaria.\nSulle prime monete erano riportate legende che somigliano solo approssimativamente a quelle originali: per \"\"Iustinianus\", per , per (\"dominus\") (\"Iustinianus\"\").\nIn esergo era riportata la legenda , scritta con varie modalit\u00e0: , ; a volte la \"B\" era scritta retrograda, spesso di dimensioni maggiore delle altre lettere.\nI nomi e le parole presenti hanno notevoli variet\u00e0 nella grafia: , , , , addirittura un ; , , o , ; , , , , .\nA volte la \"A\" era scritta V, \u0394, \u039b, \u2200 o \u2207 ed in altre occasioni era ruotata di 90\u00ba in un senso o nell'altro. La lettera \"S\" era scritta a volte retrograda o in altre occasioni \u00e8 ruotata di 90\u00ba. La lettera \"G\" era scritta come \u0295 e a volte assomigliava ad una \"S\".\nIl nome del duca era indicato al rovescio con l'iniziale nel campo, accanto alla croce. Il titolo di era indicato in alcuni casi con una \"D\", a volte scritta come \"\u0394\". Con Gisulfo II il titolo era indicato dal monogramma (): in alcuni casi a sinistra, in altri a destra della croce e, in altri ancora, ruotato. Nelle prime monete di Liutprando la croce era affiancata dalle lettere \"L\" ed \"S\", la seconda ad indicare la madre Scauniperga in qualit\u00e0 di reggente.\nQuando, con Arechi II, il ducato si trasform\u00f2 in principato il rovescio evidenzi\u00f2 il nuovo titolo con la legenda .\nParticolari sono le monete di Grimoaldo III. Le lettere identificative di questo principe sono la \"G\" e la \"R\" che affiancano la croce. Il nome \u00e8 scritto per la prima volta in forma estesa come . Nella prima fase della monetazione di Grimoaldo (788-792) le monete recavano al dritto la legenda seguita dal monogramma DX (\"dux\") e al rovescio la legenda con il monogramma \u211e, (\"rex\"). Nei denari furono usati vari monogrammi con il nome del principe. Molti avevano le lettere alle estremit\u00e0 di una croce o disposte a formare una croce loro stesse. La lettera \"\u03a9\", che apparve nei denari di Grimoaldo dopo la sua rottura con Carlo Magno, era scritta sotto la forma \"\u03c9\"."}
{"id": "2369512", "revid": "2198421", "url": "https://it.wikipedia.org/wiki?curid=2369512", "title": "Codice Konami", "text": "Il codice Konami (o Konami Code), conosciuto in Giappone come Comando Konami (\u30b3\u30ca\u30df\u30b3\u30de\u30f3\u30c9 Konami Komando), \u00e8 un cheat code che appare in molti videogiochi Konami, ma anche in giochi non Konami. \nStoria.\nIl codice Konami \u00e8 stato creato da Kazuhisa Hashimoto (1958-2020), che stava sviluppando nel 1985 il gioco arcade Gradius, uscito nel 1986 per il Nintendo Entertainment System. Trovarono il gioco troppo difficile da giocare durante i test, cos\u00ec crearono un cheat code che desse al giocatore una serie completa di power-up, che sono normalmente raggiunti gradualmente nel corso del gioco. Il codice ha continuato a essere presente nei sequel di Gradius e negli spin-off, tra cui la versione SNES di Gradius III, che distrugge effettivamente la nave del giocatore inserendo il codice originale (sostituendo e con la e ), anche per Gradius V su PlayStation 2, dove i tasti e sostituiscono rispettivamente e .\nLa popolarit\u00e0 del codice Konami aument\u00f2 con l'uscita della versione NES di Contra nel 1988. A causa delle difficolt\u00e0 del gioco, molti giocatori fecero affidamento sul cheat code, che ha aumentato le vite del giocatore da 3 a 30, per finire il gioco.\nUtilizzo.\nMentre il gioco \u00e8 in pausa o mentre si \u00e8 nella schermata del titolo, il giocatore pu\u00f2 premere la seguente sequenza di tasti (seguiti dal tasto \"Start\") sul controller di gioco: \nIn molte rappresentazioni popolari del codice, per eseguire il codice , o vengono aggiunti alla fine della sequenza.\nVariazioni.\nLa versione originale del cheat code \u00e8 stato progettato per il NES controller. La sequenza esatta varia da gioco a gioco, ed \u00e8 stato adattato per adattarsi ai pulsanti delle diverse console per videogiochi. Principalmente i tasti e . Per esempio: su ogni PlayStation controller, che utilizza le forme al posto delle lettere, sarebbe \", \". Nei giochi per cellulare della Konami, sono sostituiti con sul tastierino numerico, che \u00e8 la pronuncia goroawase per \"Konami\".\nImplementazioni famose.\nIl codice \u00e8 stato successivamente riutilizzato in un gran numero di altri giochi, e ha trovato un posto nella cultura popolare come riferimento per la terza generazione di console per videogiochi. Ad esempio, inserire il codice \u00e8 uno dei due modi standard di mettere un dispositivo Palm webOS (come il Palm Pre e Palm Pixi) in modalit\u00e0 \"developer\"; \u00e8 presente anche come Easter Egg su un certo numero di siti web. In numerosi videogame della serie \"Crash Bandicoot\", il codice Konami (con il tasto al posto dei tasti e ) permette di giocare a demo dei vari videogame della serie \"Spyro the Dragon\".\nIl codice \u00e8 stato utilizzato nel videogame \"BioShock Infinite\" per attivare la modalit\u00e0 1999 (una speciale modalit\u00e0 che incrementa notevolmente la difficolt\u00e0 generale del gioco). Nella versione PC \u00e8 stata sostituita la con e la con ; nella versione \"PS3\" la \u00e8 stata sostituita dal tasto e la dal tasto ; nella versione \"XBOX360\" la disposizione dei tasti coincide.\nQuesto codice era utilizzabile in Fortnite Battle Royale durante il buco nero cominciato il 13 ottobre 2019, durato 36 ore. 36 ore di nulla. Durante il buco nero era possibile inserire il Konami Code per giocare ad una versione segreta di Space Invaders nello stile del Durr Burger, fast food presente nel gioco. In questo minigioco, si interpretava una fetta di pizza al posto della navicella spaziale che sparava a degli hamburgers, in segno dell'conica rivalit\u00e0 tra ManzoBoss e Testa di Pomodoro, due personaggi del gioco.\nNella cultura di massa.\nIl codice Konami \u00e8 stato la base di un remix della canzone del 2008 \"30 lives\" (30 vite) di L'Sick Motion. La canzone ha continuato a essere presente nelle versioni contemporanee della serie di videogiochi di ballo della Konami \"Dance Dance Revolution\".\nIl codice \u00e8 presente anche nel film d'animazione \"Ralph Spaccatutto\" prodotto dalla Disney nel 2012. Viene utilizzato da Re Candito per accedere due volte ai file di sistema del gioco \"Sugar Rush\": la prima per trasformare Vanellope da regina in un glitch, la seconda per recuperare la medaglia di Ralph per allontanarlo dal mondo di Sugar Rush.\nIl codice viene anche citato nella seconda stagione della serie \"Lo straordinario mondo di Gumball\" nell'episodio \"Ciak, si gira!\" in cui Gumball e Darwin decidono di fare un film riprendendo scene da loro inventate e scene di vita quotidiana. In una di queste riprese si pu\u00f2 vedere Ocho, un personaggio della serie che sembra un ragno a 8 bit, ma \u00e8 chiaramente ispirato agli alieni del videogioco Space Invaders (che era in voga negli stessi anni della creazione del Konami code) che ripetendo ad alta voce i pulsanti del codice si semplifica la vita in vari modi. Subito dopo Gumball decide di provare, ma avendo inserito una sequenza sbagliata attiva un glitch che quasi lo uccide.\nAnche nella serie \"Adventure Time\" in un episodio BMO, la console vivente dei personaggi, usa il codice Konami per far sparire tutti.\nNella serie animata Sonic Boom nell'episodio \"Amici virtuali\" il codice viene citato da Cubot per salvare lui e Orbot mentre vengono schiacciati da uno schiaccia rifiuti.\nNella serie tv NCIS il codice viene citato nell'episodio 16x21 dal titolo \u201cGiustizia o Vendetta\u201d al minuto 7.00 dal personaggio di Timothy McGee.\nNel film Fear Street: 1666 del 2021 uno dei protagonisti cita il Codice Konami come risorsa prima di affrontare l'entit\u00e0 diabolica."}
{"id": "2369518", "revid": "767487", "url": "https://it.wikipedia.org/wiki?curid=2369518", "title": "Striking Distance", "text": "Gli Striking Distance sono stati una band hardcore punk appartenente alla scena di Washington.\nBreve storia.\nLa band viene formata nel 1999 a Washington da David Byrd (voce), Aaron Barth (basso), Mike Stankovich (chitarra) e Eddie Diaz (batteria).\nIl gruppo pubblica il suo esordio, l'LP \"March to Your Grave\" nel 2001 con l'etichetta Youngblood Records, per pubblicare un solo anno dopo, una raccolta intitolata \"The Bleeding Starts Here\", su Reflections Records. Intanto avviene un cambio di formazione e al basso subentra Scott Trumbore, al posto di Aaron Barth.\nLo stesso anno il gruppo fa uscire la sua ultima pubblicazione, l'album \"The Fuse Is Lit\" su Bridge Nine Records. La band si scioglie l'anno seguente, nel 2003.\nNel 2007 il gruppo si \u00e8 riunito per breve tempo a fine marzo, per proseguire a suonare live fino al 27 luglio 2008, anno in cui la band si \u00e8 nuovamente sciolta.\nInfluenze.\nIl gruppo cita fra le sue influenze Minor Threat, Government Issue, Void, Bad Brains, Negative Approach, Dead Kennedys, Cro-Mags, Antidote, Circle Jerks, A.F. e Jerry's Kids.."}
{"id": "2369523", "revid": "250099", "url": "https://it.wikipedia.org/wiki?curid=2369523", "title": "Avira Antivir", "text": ""}
{"id": "2369529", "revid": "1543377", "url": "https://it.wikipedia.org/wiki?curid=2369529", "title": "International Federation of the Phonographic Industry", "text": "L'International Federation of the Phonographic Industry (\"Federazione internazionale dell'Industria Fonografica\", nota anche con l'acronimo IFPI) \u00e8 un'organizzazione che rappresenta gli interessi dell'industria discografica a livello mondiale. Ha sede a Londra con uffici a Bruxelles, Hong Kong, Miami, Atene e Mosca.\nScopo.\nAi suoi membri fornisce i servizi di introduzione e miglioramento delle leggi sul diritto d'autore, supporto dell'Anti-pirateria, monitoraggio di internet e chiusura di siti illegali, marketing e pubbliche relazioni, e la costruzione di nuove forme di gestione dei diritti digitali (DRM). Ha chiuso diversi video e canali del famoso sito di condivisione video YouTube che erano ritenuti non adatti o non in possesso dei diritti d'autore necessari per pubblicare alcuni filmati, scatenando la rabbia di molti utenti.\nStoria.\nNel 1971 l'associazione inizi\u00f2 una campagna anti-pirateria. Dal primo gennaio 2005, il presidente e l'amministratore delegato \u00e8 stato l'avvocato John Kennedy che ha lavorato nel settore per oltre 30 anni, \u00e8 stato uno dei co-produttori di Live Aid e Live8. Dal 2011 il presidente \u00e8 Pl\u00e1cido Domingo; dal 2010 l'amministratore delegato \u00e8 Frances Moore.\nIl 18 febbraio 2009 il sito ha sub\u00ecto un \"defacing\" da parte di alcuni simpatizzanti di The Pirate Bay, celebre sito di ricerca BitTorrent.\nIl 19 aprile 2009 il sito di IFPI sub\u00ec un attacco DoS che lo mise fuori uso per alcune ore in risposta alla sentenza del processo a The Pirate Bay.\nIl 15 gennaio 2010 l'IFPI perse il processo contro Allan Ellis, amministratore del sito OiNK, definito \u00abthe world's largest pre-release pirate music site\u00bb (\"il pi\u00f9 grande sito musicale pirata pre-release del mondo\").\nIFPI Global Artist Chart.\nLa IFPI Global Artist Chart \u00e8 la lista ufficiale dei 10 artisti di maggior successo dell'anno. La classifica \u00e8 rilasciata nei primi mesi dell'anno successivo. La prima classifica \u00e8 stata diffusa per gli artisti pi\u00f9 venduti del 2013."}
{"id": "2369533", "revid": "834", "url": "https://it.wikipedia.org/wiki?curid=2369533", "title": "Tom Petty and The Heartbreakers", "text": ""}
{"id": "2369534", "revid": "697352", "url": "https://it.wikipedia.org/wiki?curid=2369534", "title": "Tom Petty &amp; The Heartbreakers", "text": ""}
{"id": "2369535", "revid": "965985", "url": "https://it.wikipedia.org/wiki?curid=2369535", "title": "Tom Petty &amp; the Heartbreakers", "text": ""}
{"id": "2369546", "revid": "1543377", "url": "https://it.wikipedia.org/wiki?curid=2369546", "title": "Monte Vallonasso", "text": "Il Monte Vallonasso (3034 ) \u00e8 una montagna delle Alpi Cozie, situata tra l'alta valle Maira (CN) e l'alta valle dell'Ubaye.\nCaratteristiche.\nSi trova sullo spartiacque alpino principale, nella zona del gruppo dello Chambeyron. La vetta \u00e8 sulla linea di confine tra Francia ed Italia, tra i comuni di Acceglio e Meyronnes. Appartiene allo stesso nodo del vicino monte Sautron, di cui costituisce per certi versi una cima secondaria. Dal monte Sautron, la cresta spartiacque scende in direzione sud-sud-est fino ad un picco secondario, non indicato sulle carte italiane IGM, ed indicato con la sola quota di 3064\u00a0m sulle carte francesi IGN; qui la cresta volge a sud-est, raggiungendo, dopo un breve avvallamento, la vetta della montagna a 3034\u00a0m. Dalla vetta la cresta prosegue circa nella stessa direzione, scendendo al sottostante \"colle del Sautron\" (2687\u00a0m IGM, 2685\u00a0m IGN), da dove poi risale al monte Viraysse. Dal versante italiano, la parete ha pianta arcuata, e scende ripidamente con diversi canaloni distinti verso il vallone sottostante; dal versante francese vi \u00e8 una struttura complicata, con due dorsali principali che diramano dalla vetta e dalla quota 3064 in direzione sud-ovest, per interrompersi entrambe su una ripida parete rocciosa che le taglia alla base con direzione generale NNO-SSE, precipitando diritta sul vallone sottostante. Tra le due quote 3034 e 3064 sale un canalone detritico chiuso alla testata dalla colletta tra le due quote.\nLa montagna \u00e8 indicata con un nome solo sulla cartografia IGM 1:25.000; la cartografia IGM 1:100.000 ne indica solo la quota, mentre la cartografia francese IGN non indica n\u00e9 quota n\u00e9 nome.\nDal punto di vista geologico, la montagna, come il vicino monte Sautron, \u00e8 costituita da un ammasso piuttosto omogeneo di calcari dolomitici e dolomie del Triassico, appartenenti al \"complesso brianzonese\". Il basamento roccioso \u00e8 anche qui costituito da calcescisti del Cretaceo superiore - Eocene, affioranti alla base sul versante francese.\nIl nome deriva da quello della valle sottostante dal versante italiano, detta appunto \"il Vallonasso\".\nAscensione alla vetta.\nLa vetta \u00e8 raggiungibile risalendo in cresta dal \"col de Sautron\", superando qualche facile passaggio di arrampicata. Si tratta di un itinerario di tipo alpinistico."}
{"id": "2369550", "revid": "7336", "url": "https://it.wikipedia.org/wiki?curid=2369550", "title": "Foro portavoce", "text": ""}
{"id": "2369553", "revid": "767487", "url": "https://it.wikipedia.org/wiki?curid=2369553", "title": "A Skylit Drive", "text": "Gli A Skylit Drive sono stati un gruppo musicale statunitense formatosi a Lodi, California, nel 2007, e in attivit\u00e0 sino al 2016.\nStoria del gruppo.\nPrimi album e la notoriet\u00e0 (2007-2013).\nI membri originali del gruppo si conoscono alla \"Lodi High School\" di Lodi. L'idea di formare una band venne al batterista Cory La Quay. Dopo l'abbandono del cantante Michael \"Jag\" Jagmin, che decide di entrare a far parte degli Odd Project, la band ingaggia il cantante Jordan Blake per il loro EP di debutto, \"She Watched the Sky\", pubblicato nel 2007 dalla Tragic Hero Records. In questo periodo la band si fa conoscere partecipando a vari concerti per gli Stati Uniti insieme ad altre band quali Blessthefall, Four Letter Lie, Scary Kids Scaring Kids, Alesana e From First to Last.\nDopo il ritorno di Jagmin alla voce, gli A Skylit Drive pubblicano il loro primo album in studio nel maggio 2008, intitolato \"Wires... and the Concept of Breathing\". Dopo la rottura con la Tragic Hero Records, la band firma con la Fearless Records, con la quale ha pubblicato altri due album in studio: \"Adelphia\", il 9 giugno 2009, e \"Identity on Fire\", il 15 febbraio 2011. Sempre nel 2011 partecipano alla compilation \"Punk Goes Pop 4\" con una loro reinterpretazione di \"Love the Way You Lie\", originariamente di Eminem e Rihanna.\nNel settembre 2012 il chitarrista Joey Wilson lascia la band. Non viene scelto nessun sostituto, poich\u00e9 il tastierista Kyle Simmons decide di occupare anche il ruolo di secondo chitarrista, mentre Nick Miller passa dalla chitarra ritmica a quella solista. Il 30 novembre successivo viene pubblicato il singolo \"Fallen\". Tra il 2012 e il 2013 la band \u00e8 negli studi di registrazione per realizzare il quarto album di inediti, \"Rise\", poi pubblicato il 24 settembre 2013 dalla Tragic Hero Records, con cui la band \u00e8 ritornata nel corso dell'anno precedente. Il disco vende 10.000 copie in una settimana, diventando il loro album dal miglior debutto commerciale.\nIl cambio di formazione e lo scioglimento (2014-2017).\nIl 21 ottobre 2014 i due membri fondatori Brian White (basso e scream) e Cory La Quay (batteria e voce secondaria) annunciano sui loro profili Instagram di aver lasciato la band per motivi personali. Poche ore dopo i membri restanti del gruppo annunciano che gli A Skylit Drive non si scioglieranno, ma che anzi sono gi\u00e0 al lavoro su un quinto album di inediti e che un nuovo disco acustico, intitolato \"\", vedr\u00e0 la luce nel gennaio 2015. \"Rise: Ascension\" viene anticipato dal singolo \"Pendulum - Acoustic\", pubblicato il 29 ottobre 2014. Nel dicembre 2014 la band apre un'audizione per trovare un bassista o un chitarrista che sappia effettuare scream e, possibilmente, anche cantare melodicamente. In una chat tenuta su \"AbsolutePunk.net\" il 31 dicembre 2014, il cantante Michael Jagmin dichiara che sono gi\u00e0 stati trovati due sostituti per White e La Quay. Questi si rivelano essere, nel marzo 2015, Brandon Richter (precedentemente nei Motionless in White) e Michael Labelle. Il primo singolo con la nuova formazione, intitolato \"Within These Walls\", viene pubblicato il 10 marzo 2015, accompagnato da un video ufficiale. Nel luglio 2015 viene dato inizio ai preordini del quinto album di inediti del gruppo, intitolato \"ASD\" e successivamente pubblicato il 9 ottobre 2015. Alla fine del 2015 viene annunciato che Brandon Richter non far\u00e0 pi\u00f9 parte degli A Skylit Drive a causa di divergenze con gli altri componenti.\nNel 2017, dopo un'intensa attivit\u00e0 dal vivo nel corso del 2016, il chitarrista Nick Miller annuncia sul profilo Facebook degli A Skylit Drive che il cantante Michael Jagmin non fa pi\u00f9 parte della formazione. In risposta, Jagmin dichiara sul suo profilo Twitter di non essere affatto uscito dal gruppo, e che a causa di recenti incomprensioni con Miller e dei problemi finanziari affrontati recentemente dagli A Skylit Drive ha invece intenzione di far sciogliere il gruppo piuttosto che lasciarlo. Alcune settimane dopo sul profilo Twitter della band compare la scritta \"RIP\" e l'immagine del profilo viene sostituita con la scritta \"2007-2016\".\nIl 24 giugno 2019 sui profili dei principali social network del gruppo viene pubblicata una foto e un video con su riportato \"28/06\": in tale data viene pubblicato il video ufficiale di un brano inedito della nuova band di Michael Jagmin, i Signals. Insieme al singolo Jagmin rilascia anche un'intervista ad \"Alternative Press\" dichiarando che gli A Skylit Drive non pubblicheranno pi\u00f9 musica insieme a causa di divergenze sia di natura economica che personale avute sino al 2017 con Kyle Simmons."}
{"id": "2369559", "revid": "110157", "url": "https://it.wikipedia.org/wiki?curid=2369559", "title": "Bussilan", "text": "Il bussilan \u00e8 un dolce tipico della provincia di Parma e dell'Emilia occidentale.\n\u00c8 una comune ciambella ormai presente costantemente nelle colazioni dei parmigiani. Il termine \"bussilan\" sembra essere la storpiatura della parola \"bosilan\", tipica del dialetto lombardo, da cui si pensa derivi il nome di questo dolce. In verit\u00e0 il termine significa \"biscione\" presente nello stemma dei Visconti a Milano.\nProbabilmente dato che molti parmigiani, durante la dominazione viscontea su Parma, dovevano recarsi a Milano per alcune incombenze spiacevoli, al ritorno, portavano con s\u00e9 alcune ciambelle aventi la forma di un biscione, poi nel tempo sicuramente modificata per comodit\u00e0.\nIl dolce tipico pasquale di Fontevivo ancora oggi in vendita in forni e pasticcerie del paese \u00e8 la cosiddetta \"torta bianca\", chiamata in dialetto locale \u201cAl Bussil\u00e0n\u201d."}
{"id": "2369563", "revid": "228587", "url": "https://it.wikipedia.org/wiki?curid=2369563", "title": "George Chapman", "text": "Biografia.\nFu uno studioso classico e i suoi lavori mostrano l'influenza dello Stoicismo. Chapman \u00e8 meglio ricordato per le sue traduzioni dell'\"Iliade\" e dell'\"Odissea\" di Omero e della \"Batracomiomachia\", oltre che per la ricorrente presenza del suo nome nella critica shakespeariana, che ha indotto numerosi critici a definire Chapman come il poeta rivale dei \"Sonetti\" di Shakespeare.\nTra le sue opere originali, si mise in evidenza per una raccolta di versi filosofeggiante intitolata \"The Shadow of Night\" (\"L'ombra della notte\") del 1594, mentre il volume \"Ovid's Banquet of Sense\" (\"Il banchetto dei sensi di Ovidio\") del 1595 si pu\u00f2 inquadrare nell'ambito della lirica metafisica.\nOltre alla raccolta poetica intitolata \"The Tears of Peace\" (\"Le lacrime della pace\") del 1609 e al lavoro di completamento del poemetto di Christopher Marlowe \"Hero and Leander\" realizzato nel 1598, la notoriet\u00e0 di Chapman fu consolidata grazie anche ad un buon numero di commedie, quali \"The Blind Beggar of Alexandria\" (\"Il mendicante cieco di Alessandria\") del 1596, fortemente influenzata dallo stile di Marlowe; \"An Humorous Day's Mirth\" (\"Allegria d'un giorno di umori\") del 1597 caratterizzata per la teoria degli umori ripresa in seguito da Ben Jonson; \"All Fools\" (\"Tutti sciocchi\") del 1599 dalle influenze terenziane; \"Monsieur D'Olive\" del 1604 risaltante per la sua originalit\u00e0 e \"The Widow's Tears\" (\"Le lacrime della vedova\") del 1606 incentrata sul tema della misoginia.\nTutt'altro che secondaria la produzione di tragedie, quasi tutte basate sulla storia della Francia, dalla \"Bussy D'Ambois\" del 1608 alla \"Tragedy of Chabot, Admiral of France\" del 1635."}
{"id": "2369565", "revid": "1543377", "url": "https://it.wikipedia.org/wiki?curid=2369565", "title": "Nazionale di rugby a 15 della Giordania", "text": "La nazionale di rugby XV della Giordania rappresenta la Giordania nel rugby a 15 in ambito internazionale."}
{"id": "2369567", "revid": "352448", "url": "https://it.wikipedia.org/wiki?curid=2369567", "title": "Cunicolo di tarlo", "text": ""}
{"id": "2369572", "revid": "339392", "url": "https://it.wikipedia.org/wiki?curid=2369572", "title": "IFPI", "text": ""}
{"id": "2369585", "revid": "436907", "url": "https://it.wikipedia.org/wiki?curid=2369585", "title": "Out of Space", "text": "Out of Space \u00e8 un singolo del gruppo musicale britannico The Prodigy, pubblicato il 9 novembre 1992 come quarto estratto dal primo album in studio \"Experience\".\nDescrizione.\n\"Out of Space\" \u00e8 caratterizzato da un campionamento del brano reggae \"I Chase the Devil\" di Max Romeo, oltre a contenere una frase estratta dal brano \"Critical Beatdown\" degli Ultramagnetic MCs.\nNel 2005 il singolo \u00e8 stato remixato da Audio Bullys per il singolo \"Voodoo People/Out of Space\", unico estratto dalla raccolta \"\".\nVideo musicale.\nIl video mostra il gruppo in campagna con immagini di archivio di satelliti e struzzi."}
{"id": "2369591", "revid": "599013", "url": "https://it.wikipedia.org/wiki?curid=2369591", "title": "Benoit-Marie Lang\u00e9nieux", "text": ""}
{"id": "2369592", "revid": "131358", "url": "https://it.wikipedia.org/wiki?curid=2369592", "title": "Dinamo Kiev", "text": ""}
{"id": "2369596", "revid": "8660", "url": "https://it.wikipedia.org/wiki?curid=2369596", "title": "Nazionale di rugby a 15 del Qatar", "text": "La nazionale di rugby XV del Qatar rappresenta il Qatar nel rugby a 15 in ambito internazionale.\nGli atleti del Qatar hanno fatto parte della Selezione del Golfo Persico in passato."}
{"id": "2369605", "revid": "287204", "url": "https://it.wikipedia.org/wiki?curid=2369605", "title": "Tete de l'Autaret", "text": ""}
{"id": "2369607", "revid": "14691", "url": "https://it.wikipedia.org/wiki?curid=2369607", "title": "Changuu", "text": ""}
{"id": "2369608", "revid": "1543377", "url": "https://it.wikipedia.org/wiki?curid=2369608", "title": "Testa dell'Autaret", "text": "La Testa dell'Autaret \u00e8 una montagna delle Alpi Marittime, alta 2763 \nCaratteristiche.\nSi trova sul confine tra Italia e Francia. Il versante italiano \u00e8 in valle Stura di Demonte, in comune di Vinadio; il versante francese domina la valle della Tinea e si trova nel territorio comunale di Isola. La quota massima \u00e8 indicata in 2763\u00a0m sulla cartografia italiana, ed in 2761 metri su quella francese. Articolata in tre cime, la montagna \u00e8 la pi\u00f9 alta dal Colle della Lombarda al gruppo Corborant-Tenibres.\nDal punto di vista geologico, la montagna \u00e8 costituita da gneiss a plagioclasio e biotite, di origine molto antica (Archeozoico), associati ad anfiboliti; la formazione appartiene al \"massiccio cristallino dell'Argentera\".\nSecondo il Jaccard, il nome \"Autaret\", comune a molte montagne e valichi della zona alpina occidentale (anche nella variante \"Lautaret\"), significherebbe \"altare\" (riconducibile al latino \"altar\"), e sarebbe legato alla presenza di antichi altari precristiani in questi luoghi. Il D'Amico lo fa invece risalire alla radice celtica \"aut\", con significato di \"luogo elevato\".\nAscensione alla vetta.\nLa salita alla vetta \u00e8 possibile per un itinerario escursionistico su sentiero (difficolt\u00e0 E), a partire dal \"passo di Collalunga\" (2533 ), anch'esso raggiungibile su sentiero da San Bernolfo (Italia) o Douans (Francia). In alternativa, sono possibili alcuni itinerari alpinistici su creste rocciose di grado di difficolt\u00e0 PD."}
{"id": "2369615", "revid": "123846893", "url": "https://it.wikipedia.org/wiki?curid=2369615", "title": "Passione (musica)", "text": "La Passione \u00e8 un genere vocale strumentale della musica sacra barocca. Utilizza coro, solisti e orchestra. Narra la passione di Cristo, cio\u00e8 gli avvenimenti inerenti gli ultimi momenti della sua vita: arresto, morte e resurrezione. Tale narrazione, in latino \"Passio\", ha origine nei Vangeli. Etimologicamente deriva dal verbo latino \"patior\", \"patire\" = \"soffrire\". \nIl pi\u00f9 grande compositore di passioni \u00e8 stato Johann Sebastian Bach (\"Passione secondo Giovanni\", 1724; \"Passione secondo Matteo\", 1727).\nIn epoca moderna il genere \u00e8 stato ripreso nel 1966 con la composizione \"Passio et mors Domini nostri Jesu Christi secundum Lucam\" del compositore polacco Krzysztof Penderecki.\nLa \"Passione\", o \"Orologio della Passione\", \nCollegamenti esterni.\nLe vicende dell\u2019oratorio musicale che si sviluppa in Italia nella prima met\u00e0 del Seicento su una tradizione di pratiche devozionali consolidata nel secolo precedente, sono strettamente legate a quelle del melodramma. L\u2019oratorio ne assume infatti gradualmente i caratteri presentandosi come una sorta di traduzione in chiave sacra del melodramma stesso. Nella seconda met\u00e0 del Seicento l\u2019oratorio musicale si diffonde dall\u2019Italia in altre regioni d\u2019Europa, e soprattutto nei Paesi cattolici.\nGli antecedenti. La Congregazione dell\u2019Oratorio e il canto devozionale delle laudi\nNel XVI secolo presso la Congregazione dell\u2019Oratorio si praticano i cosiddetti \u201cEsercizi dell\u2019Oratorio\u201d, efficacemente descritti da Cesare Baronio, discepolo di Filippo Neri.\nCesare Baronio\nPartecipazione religiosa\nAnnali ecclesiastici, I, Lucca\nSi faceva d\u2019imprima un poco d\u2019oratione mentale, e poi un fratello leggeva qualche libro spirituale: fra la qual letione era solito l\u2019istesso padre, ch\u2019al tutto soprastava, di discorrere sopra le cose lette, spiegandole, et imprimendole ne\u2019 cuori di chi udia; e tal\u2019hora interrogava altrui sopra di esse, procedendo quasi in modo di dialogo: e questo esercitio durava forse un\u2019hora con grandissimo gusto di tutti. Dapoi un fratello saliva d\u2019ordine di lui sopra una sedia alta alquanti gradini, e senza ornamento di parole, faceva un sermone tessuto delle vite de\u2019 santi approvate, di qualche luogo della scrittura, e delle sentenze de\u2019 padri; a cui succedeva il secondo, e faceva un altro sermone con l\u2019istesso stile, ma con differente tema. All\u2019ultimo veniva il terzo, il quale raccontava l\u2019historia ecclesiastica secondo l\u2019ordine de\u2019 tempi; durando ciascheduno meza hora. Ci\u00f2 fattosi con maravigliosa utilit\u00e0, e consolatione degli uditori, si cantava una laude spirituale, e fatta di nuovo un poco d\u2019oratione, l\u2019esercitio finiva. Or disposte in si fatta maniera le cose, e stabilite con l\u2019autorit\u00e0 del sommo Pontefice, parve che si rinnovasse, per quanto comportano i tempi presenti, l\u2019antico modo apostolico.\nin H. E. Smither, L\u2019oratorio barocco. Italia, Vienna, Parigi, Milano, Jaca Book, 1986\nGli \u201cEsercizi dell\u2019Oratorio\u201d si diffondono ben presto in altri oratori romani; la pratica musicale ne \u00e8 parte integrante: col canto comunitario delle laudi, ma anche con l\u2019ascolto di brani eseguiti da musicisti pagati dalla Congregazione dell\u2019Oratorio.\nLe musiche delle laudi possono essere espressamente composte per intonare testi a soggetto religioso, oppure mutuate da canti profani di dominio comune: e la conoscenza diffusa delle melodie incoraggia i partecipanti agli Esercizi alla pratica del canto comunitario.\nTra il 1563 e il 1600 vengono stampate numerose raccolte di laudi, composte appositamente per l\u2019oratorio di Filippo Neri soprattutto da Giovanni Animuccia, Francesco Soto e Giovenale Ancina.\nGiovanni Animuccia\nNecessit\u00e0 di un secondo volume\nIl secondo libro delle laudi, Roma\nPer consolatione di coloro che venivano all\u2019Oratorio di San Girolamo, io mandai fuori il Primo Libro delle Laudi, nelle quali attesi a servare una certa semplicit\u00e0, che alle parole medesime, alla qualit\u00e0 di quel divoto luogo et al mio fine, che era solo di eccitar divotione, pareva si convenisse. Ma, essendosi poi tuttavia l\u2019Oratorio (...) venuto accrescendo, co\u2019l concorso di Prelati et Gentil\u2019huomini principalissimi, \u00e8 parso anco a me conveniente di accrescere in questo Secondo Libro l\u2019harmonia et i concenti, variando la musica in diversi modi.\nin G. Stefani, Musica barocca 2. Angeli e sirene, Milano, Bompiani, 1988\nAmbiente sociale e cultura negli oratori romani dell\u2019inizio del secolo\nI laici che frequentano l\u2019oratorio di Filippo Neri, alla met\u00e0 del Cinquecento, provengono soprattutto dal ceto artigiano. Dagli anni Settanta del Cinquecento la composizione sociale dei partecipanti agli Esercizi spirituali inizia a cambiare: nel 1576 Giovenale Ancina scrive che tra i frequentatori degli esercizi pomeridiani in San Giovanni dei Fiorentini si trovano \u201cpersone onorevoli: vescovi e prelati\u201d. I sermoni adesso non vengono pi\u00f9 recitati da laici, ma da uomini di Chiesa altamente qualificati. Cambia, di conseguenza, anche la produzione musicale destinata agli orator\u00ee.\nFin dai primi anni del Seicento lo stile musicale degli oratori viene sempre pi\u00f9 accostandosi al gusto operistico, in accordo con la crescente fortuna del melodramma. Le nuove tendenze musicali espresse dalla Camerata di Firenze influenzano in maniera determinante i repertori musicali dell\u2019oratorio romano.\nGli esercizi spirituali fondati da Filippo Neri si trasformano progressivamente in occasioni musicali nelle quali, pur senza perdere di vista il significato spirituale, il godimento estetico diviene l\u2019aspetto prevalente.\nA Roma le messe in scena di melodrammi nel primo Seicento hanno per mecenati soprattutto i Barberini anche nella persona del cardinale Antonio. \u00c8 facile comprendere come si articoli, in questa citt\u00e0 e sotto l\u2019influsso di questa committenza, la fusione tra generi musicali profani e forme sacre.\nLa cultura dell\u2019epoca mira a conciliare la riscoperta della cultura classica col pensiero cristiano e con la propaganda della Controriforma. L\u2019ibridazione dell\u2019iconografia cristiana con i modelli classici e con le raffigurazioni mitologiche \u00e8 in certo modo parallela e corrispondente, sul piano musicale, alla penetrazione nei repertori devozionali della lauda di forme e stili delle favole mitologiche messe in scena nei melodrammi.\nLa musica che accompagna i testi sacri, pur rivolta a lodare il Signore, ammicca anche, nell\u2019utilizzare il recitar cantando, ai fasti del passato classico che si vuol far rivivere, negli edifici sacri come sui palchi dei teatri, nelle illustrazioni di scene bibliche come negli affreschi che rievocano sulle pareti dei palazzi una favoleggiata et\u00e0 dell\u2019oro.\nLa storia dell\u2019oratorio musicale nel Seicento \u00e8, in buona misura, la storia della penetrazione di forme del teatro musicale profano in pratiche devozionali gi\u00e0 esistenti, nelle quali la parte musicale era assolta dal canto collettivo delle laude in volgare e dei mottetti in latino. Le vicende della lauda e del mottetto nei primi decenni del Seicento si sovrappongono ai prodromi del nascituro oratorio musicale: i primi convivono con i secondi, nei medesimi luoghi, e i diversi generi musicali devozionali si confondono e si mescolano gli uni con gli altri.\nL\u2019oratorio musicale si svilupper\u00e0, nel corso del secolo, in due direzioni diverse, seppure contigue: l\u2019oratorio in volgare, che ha come antecedente pi\u00f9 immediato la lauda, e l\u2019oratorio in latino, che affonda le sue radici nelle vicende del mottetto, e si rivolge a un pubblico pi\u00f9 ristretto e pi\u00f9 colto. Queste due forme, se pure diverse sul piano della lingua e, in parte, su quello dell\u2019ambiente di destinazione, seguono il medesimo iter per quanto riguarda lo sviluppo della struttura musicale.\nNel primo ventennio del Seicento le composizioni scritte per gli Esercizi spirituali dell\u2019oratorio sono sempre pi\u00f9 spesso in forma di dialogo, adatte a essere drammatizzate con un\u2019esecuzione affidata a due o pi\u00f9 cantanti, ciascuno dei quali d\u00e0 vita, con la propria voce, a un personaggio diverso.\nAi personaggi dialoganti si aggiunge di frequente un\u2019altra figura drammatica, sia essa rappresentata da un solo esecutore o da un coro: quella del narratore, cui \u00e8 affidato il compito di legare le parti eseguite dai cantanti inserendole in una logica successione di eventi.\nLa presenza del narratore nell\u2019oratorio, richiesta dalle finalit\u00e0 didattiche della rappresentazione, e la frequente assenza da esso di ogni apparato scenico differenziano i generi dell\u2019oratorio musicale e del melodramma.\nI prodromi dell\u2019oratorio musicale\nAnche se la Rappresentatione di Anima et di Corpo non \u00e8 ancora un oratorio musicale in senso proprio, pure la sua messa in scena (Roma, 1600) segna l\u2019inizio della pratica di mettere in musica e drammatizzare testi sacri con il nuovo stile del recitar cantando nel modo che diventer\u00e0 proprio dell\u2019oratorio secentesco.\n\u00c8 del 1619 il Teatro armonico spirituale di Giovan Francesco Anerio (1567-1630), una raccolta di madrigali spirituali destinati a essere eseguiti durante gli Esercizi oratoriali. Il nome stesso della raccolta suggerisce l\u2019idea di un\u2019esecuzione in forma drammatica, e marca la differenza tra questa produzione di Anerio e la vasta produzione di laude oratoriali che la precedono e le si affiancano.\nLa maggioranza dei testi del Teatro armonico spirituale \u00e8 a struttura dialogica e ha spunti drammatici. La musica del Teatro, in generale, mutua il suo carattere da quello del madrigale del tempo. Sebbene nel Teatro non compaiano recitativi veri e propri, molti passaggi sono caratterizzati da uno stile declamatorio che ricorda in certa misura il recitar cantando che l\u2019oratorio musicale degli anni successivi mutuer\u00e0 dal melodramma.\nL\u2019oratorio musicale a Roma: Giacomo Carissimi\n\u00c8 a partire dagli anni Trenta del Seicento che si afferma l\u2019uso del termine Oratorio per designare una composizione sacra, in genere priva di apparato scenico, caratterizzata dalla presenza di due o pi\u00f9 personaggi e di un narratore.\nGli oratori musicali possono essere espressamente definiti come tali dal compositore oppure denominati in altri modi: tra i pi\u00f9 frequenti mottetto, dialogo, cantata, historia, dramma sacro, azione sacra.\nI luoghi deputati all\u2019esecuzione degli oratori musicali, che adesso non sono pi\u00f9 soltanto gli oratori o le chiese, ma anche i palazzi signorili o le loro corti, assumono in quelle occasioni la funzione di vere e proprie sale da concerto.\nSe pure l\u2019intento degli spettacoli oratoriali continua a essere, anche negli anni Trenta del Seicento, quello di diffondere la conoscenza delle Sacre Scritture attraverso la narrazione di episodi tratti dalle storie sacre e drammatizzati con l\u2019ausilio della musica, pure il carattere delle messe in scena di questo periodo \u00e8 assai pi\u00f9 sofisticato di quello degli Esercizi spirituali dei decenni precedenti.\nLa redazione dei testi in volgare dai primi decenni del Seicento di solito viene affidata a poeti di chiara fama, e in linea con le tendenze pi\u00f9 moderne: tra gli altri Giovanni Ciampoli e Giovan Battista Marino.\nUn resoconto del 1639, ad opera del musicista francese Andr\u00e9 Maugars, d\u00e0 un quadro dettagliato dell\u2019ambiente sociale e delle attivit\u00e0 musicali degli oratori romani di questo periodo. L\u2019oratorio del SS. Crocifisso \u00e8 la sede in cui hanno luogo le pi\u00f9 raffinate e sofisticate esecuzioni musicali; il pubblico che vi assiste \u00e8 composto dai \u201cpi\u00f9 importanti gentiluomini romani\u201d, musicisti e compositori sono i pi\u00f9 affermati del periodo. Non \u00e8 un caso che proprio l\u2019oratorio del SS. Crocefisso sia noto per aver promosso messe in scena con testo in latino.\nAndr\u00e9 Maugars\nEntusiasmo per la musica recitativa\nReponse faite \u00e0 un curieux sur le sentiment de la musique d\u2019Italie, escrit \u00e0 Rome le premier octobre 1639\nEsiste anche un altro tipo di musica, per niente usato in Francia e che per questo merita un resoconto dettagliato. Si chiama stile recitativo. Il migliore l\u2019ho udito all\u2019oratorio di S. Marcello, dove c\u2019\u00e8 una congregazione dei Fratelli del Santissimo Crocifisso, composta dai pi\u00f9 importanti gentiluomini romani, che hanno i mezzi per mettere insieme i nomi pi\u00f9 belli che l\u2019Italia produce; e infatti i pi\u00f9 eccellenti musicisti sono orgogliosi di partecipare e i compositori pi\u00f9 competenti chiedono di avere l\u2019onore di farvi eseguire le proprie composizioni e cercano di mostrarvi il meglio di s\u00e9 (...) Le voci iniziano con un salmo in forma di mottetto e poi tutti gli strumenti suonano un\u2019eccellente sinfonia. Quindi le voci cantano una storia del Vecchio Testamento in forma di dramma spirituale, come quella di Susanna, di Giuditta e Oloferne o di Davide e Golia. Ogni cantante rappresenta un personaggio della storia ed esprime alla perfezione la forza delle parole. Poi uno dei predicatori di maggior prestigio pronuncia un\u2019esortazione. Finita questa, viene cantato il Vangelo del giorno, come la storia della samaritana, la donna di Cana, Lazzaro, la Maddalena o la Passione di Nostro Signore; i cantanti imitano alla perfezione i diversi personaggi di cui parla l\u2019evangelista. Non potr\u00f2 mai lodare abbastanza questa musica recitativa; bisogna averla udita sul posto per poterne giudicare adeguatamente i meriti. La musica strumentale consiste di un organo, un grande clavicembalo, una lira, due o tre violini e due o tre arciliuti.\nin H. E. Smither, L\u2019oratorio barocco. Italia, Vienna, Parigi, Milano, Jaca Book, 1986\nLa comprensione del testo non \u00e8 l\u2019elemento centrale di queste esibizioni musicali, che si qualificano sempre pi\u00f9 come intrattenimenti colti, rivolti a un pubblico raffinato, che, purificando lo spirito e rivolgendo il pensiero alle cose sacre, pu\u00f2 al tempo stesso divertirsi in un\u2019atmosfera elegante.\nGli oratori in latino non hanno circolazione al di fuori delle sedi cui sono destinati, e la loro musica non viene data alle stampe. Le esecuzioni di oratori presso il Collegio Germanico di Roma raggiungono negli anni Trenta del Seicento una tale preminenza sulle altre attivit\u00e0 da suscitare critiche e polemiche, i resoconti delle quali sono testimonianze preziose circa le messe in scena del periodo.\n\u00c8 Giacomo Carissimi (1605-1674) a portare a piena maturazione la forma dell\u2019oratorio musicale, quale rimarr\u00e0 in uso nei decenni successivi. Negli oratori di Carissimi la differenziazione formale tra aria e recitativo \u00e8 meno netta di quanto non accada nelle cantate da lui stesso composte. Si ritrova comunque anche qui lo stile del belcanto, che sottolinea i rapporti di questa produzione oratoriale con le tendenze emergenti della tradizione vocale profana.\nL\u2019oratorio musicale fuori da Roma: Alessandro Stradella\nL\u2019oratorio in volgare da Roma si diffonde nella seconda met\u00e0 del Seicento in tutta Italia, innestandosi su tradizioni gi\u00e0 esistenti e creandone di nuove. Ci\u00f2, soprattutto, in ragione del rapporto sempre pi\u00f9 stretto che si stabilisce tra melodramma e oratorio. Quest\u2019ultimo in periodo di Quaresima, quando i teatri d\u2019opera sono chiusi, funge da sostituto del primo.\nMusicisti attivi anche nel campo delle composizioni profane e della musica strumentale scrivono oratori che vengono rappresentati a Roma, Firenze, Messina, Palermo, Napoli, Ferrara, Modena, Bologna, Venezia. Tra gli altri Maurizio Cazzati, Giovanni Legrenzi, Bernardo Pasquini, Luigi Rossi, Alessandro Stradella, Alessandro Scarlatti.\nCome nella cantata e nel melodramma, anche nell\u2019oratorio l\u2019interesse si focalizza sull\u2019esibizione del solista, il castrato che incanta gli ascoltatori con l\u2019esecuzione di arie virtuosistiche. La forma dell\u2019aria, che ancora non era chiaramente delineata negli oratori di Carissimi, \u00e8 adesso il luogo in cui si cimentano i compositori e l\u2019oggetto principale dell\u2019attenzione del pubblico.\nCon Alessandro Stradella (1639-1682) l\u2019oratorio della seconda met\u00e0 del Seicento raggiunge la sua forma pi\u00f9 compiuta. Stradella, col quale in ambito strumentale inizia la fortuna del concerto grosso, sperimenta dapprima nell\u2019oratorio S. Giovanni Battista la suddivisione della compagine orchestrale in concertino e concerto grosso.\nL\u2019oratorio musicale in Europa: Vienna e Parigi\nDalla met\u00e0 del Seicento ai primi anni del Settecento le pratiche musicali dell\u2019oratorio sono in continua espansione, dapprima solo in Italia, poi anche a nord delle Alpi. Fuori d\u2019Italia lo sviluppo dell\u2019oratorio musicale interessa pressoch\u00e9 esclusivamente i Paesi di religione cattolica. Solo a partire dai primi anni del Settecento l\u2019oratorio avr\u00e0 una diffusione rilevante anche in Germania e in Inghilterra.\nNelle regioni cattoliche, e soprattutto a Vienna e a Parigi, le composizioni oratoriali vengono importate dall\u2019Italia o prodotte localmente secondo i modelli italiani.\nL\u2019oratorio viennese fa propri lo stile e i testi dell\u2019oratorio italiano in volgare. Le vicende dell\u2019oratorio a Vienna sono anche legate a quelle di un genere contiguo: il sepolcro. Questa forma particolare di oratorio musicale, che si afferma soprattutto a Vienna, dopo il 1660, quindi a Innsbruck, a Salisburgo e in Boemia, ha per tema la passione e crocifissione di Cristo e si avvale di un apparato scenico il cui elemento principale \u00e8 la riproduzione del santo sepolcro.\nNel Seicento la propaganda controriformista, iniziata dai gesuiti gi\u00e0 dalla seconda met\u00e0 del Cinquecento, riconsegna l\u2019Austria al cattolicesimo romano. Nelle scuole gesuite i drammi sacri, con musica, danza e apparato scenico, hanno notevole importanza come esercizio retorico per gli studenti e intrattenimento edificante per il pubblico.\nNel 1665 all\u2019universit\u00e0 di Vienna viene aperto un teatro, costruito da Ferdinando III per la rappresentazione di drammi gesuitici. I drammi sono quasi sempre in latino, a volte con intermedi in tedesco o in una combinazione delle due lingue.\nGli argomenti, basati in genere sulle Sacre Scritture, sono gli stessi dell\u2019oratorio.\nNegli anni Settanta del Seicento l\u2019italiano \u00e8 la lingua favorita dalla corte degli Asburgo, la quale incoraggia la diffusione a Vienna del melodramma e dell\u2019oratorio italiani.\nLeopoldo I aveva una notevole competenza musicale, come compositore e come esecutore.\nTra le sue composizioni vi sono numerose opere sacre drammatiche; molte di esse vennero messe in scena a corte, durante la Quaresima, in sostituzione dei melodrammi.\nIn Italia l\u2019oratorio in genere non \u00e8 inserito in un contesto liturgico; a Vienna invece \u00e8 parte integrante di una funzione quaresimale che unisce elementi liturgici ed extraliturgici. A Parigi gli orator\u00ee, oltre a essere eseguiti in chiesa per i concerti della Quaresima, fungono anche da mottetti durante la messa.\nNegli anni Settanta del secolo, quando comincia ad affermarsi il melodramma francese, Marc-Antoine Charpentier torna a Parigi da Roma, dove aveva studiato con Carissimi, e compone i suoi primi orator\u00ee, con testi in latino.\nLo stile degli oratori di Charpentier (1645 ca.-1704), pur risentendo fortemente dell\u2019influenza di Carissimi, \u00e8 caratterizzato dalla mescolanza di elementi italiani e francesi tipica della situazione musicale parigina del periodo. \u00c8 insolita negli oratori di Charpentier l\u2019importanza attribuita alla musica strumentale.\nAnche nelle composizioni pi\u00f9 brevi gli strumenti musicali hanno un ruolo pi\u00f9 rilevante di quanto non accada negli altri orator\u00ee secenteschi. Lo stile adottato per le parti strumentali si avvicina a quello della trio-sonata.\nSia presso gli Asburgo che in Francia l\u2019oratorio musicale, importato dall\u2019Italia, perde le finalit\u00e0 di propaganda religiosa e il carattere di meditazione spirituale che gli erano propri, quanto meno alle origini della sua vicenda. La lingua adottata per i testi in Austria resta l\u2019italiano, comprensibile solo alla colta e sofisticata corte degli Asburgo; in Francia diventa il latino, lingua ufficiale della Chiesa, adottata per riti nei quali il carattere simbolico dell\u2019apparato religioso e la struttura musicale del brano appaiono del tutto prevalenti sulla necessit\u00e0 di rendere comprensibile un testo edificante."}
{"id": "2369616", "revid": "1573940", "url": "https://it.wikipedia.org/wiki?curid=2369616", "title": "Nazionale di rugby a 15 della Turchia", "text": "La nazionale di rugby XV della Turchia (T\u00fcrkiye Mill\u00ee Ragbi Birli\u011fi Tak\u0131m\u0131) rappresenta la Turchia nel rugby a 15 in ambito internazionale, la squadra \u00e8 in via di allestimento."}
{"id": "2369617", "revid": "486946", "url": "https://it.wikipedia.org/wiki?curid=2369617", "title": "Google documenti", "text": ""}
{"id": "2369618", "revid": "287204", "url": "https://it.wikipedia.org/wiki?curid=2369618", "title": "Parco nazionale di Nechisar", "text": "Il parco nazionale del Nechisar (o Nech Sar, dall'amarico \u1290\u132d \u1223\u122d, \"n\u00e4tsch sar\", cio\u00e8 \u00aberba bianca\u00bb) \u00e8 uno dei quindici parchi nazionali dell'Etiopia.\nGeografia.\nSi trova nella Regione delle Nazioni, Nazionalit\u00e0 e Popoli del Sud, appena ad est della citt\u00e0 di Arba Minch. I 514 km\u00b2 della sua superficie comprendono il cosiddetto \"Ponte di Dio\", un istmo tra i laghi Abaya e Chamo, e la \"pianura del Nechisar\" che si estende ad est dei due laghi.\nFauna.\nTra gli abitanti del parco ricordiamo l'alcelafo, la zebra delle steppe, la gazzella di Grant, i dik-dik e il kud\u00f9 maggiore. Una sezione della costa nord-occidentale del lago Chamo \u00e8 conosciuta come il \u00abmercato dei coccodrilli\u00bb, a causa delle centinaia di coccodrilli che si crogiolano al sole.\nPopolazione.\nI Koorete - chiamati anche Kore o Amaro -, che vivono sui monti Amaro ad est del parco, praticano un po' di agricoltura nel parco, ma non vi si sono stabiliti. I Guji-Oromo, invece, allevatori di bestiame, vivono nel parco con le loro numerose mandrie.\nStoria.\nLa creazione di questo parco nazionale venne proposta nel 1967, ma esso fu istituito ufficialmente soltanto nel 1974. La sua creazione non \u00e8 mai stata dichiarata legalmente, ma l'area protetta viene gestita come un parco nazionale a tutti gli effetti. Nel 1982 i Guji vennero allontanati con la forza dall'area, perch\u00e9 la loro presenza veniva vista come una minaccia per il parco. Il malcontento creatosi in seguito a questa espulsione li ha portati ad un persistente atteggiamento negativo nei confronti dell'area protetta. Dopo il crollo del Derg al governo, nel 1991, i Guji tornarono nuovamente nella zona. A partire dalla met\u00e0 degli anni '90 le autorit\u00e0 del parco, con il sostegno dell'Unione Europea, presero in esame l'idea di reinsediare i Guji e i Koorete all'interno del parco affinch\u00e9 se ne prendessero cura e venissero impiegati nel turismo. Nel 2004 la direzione del Nechisar venne assunta dalla fondazione olandese \"Africa Parks\". Nello stesso anno, i guardiaparco e la polizia bruciarono centinaia di abitazioni temporanee dei Guji. Nel 2008 l\"Africa Parks\" ha abbandonato la direzione a causa delle difficolt\u00e0 con i locali e delle polemiche scaturite in seguito al reinsediamento dei Guji nel parco."}
{"id": "2369620", "revid": "2074539", "url": "https://it.wikipedia.org/wiki?curid=2369620", "title": "Pilot (gruppo musicale britannico)", "text": "I Pilot sono un gruppo pop rock formato nel 1973 a Edimburgo in Scozia da David Paton e Billy Lyall, membri dei precedenti Bay City Rollers.\nBiografia.\nDopo che ai due fondatori si unirono anche Stuart Tosh e Ian Bairnson il gruppo registr\u00f2 numerose demo tra il 1973 e il 1974.\nMagic e From The Album Of The Same Name.\nIl singolo \"Magic\" del 1974, tratto dal loro primo album, prodotto da Alan Parsons e scritto da Paton, fu un successo raggiungendo l'undicesima posizione nella classifica britannica e la quinta posizione nella classifica statunitense, e rimane tuttora una canzone popolare. L'album intitolato \"From The Album Of The Same Name\" \u00e8 semplicemente conosciuto come \"Pilot\" in quanto come dice il titolo \"ha il loro stesso nome\".\nJanuary e Second Flight.\nNel 1975, sempre prodotti da Alan Parsons, pubblicano l'album \"Second Flight\" ed i brani di punta \"January\" e \"Call Me Round\" vengono lanciati anche come singoli ottenendo un ottimo riscontro in termini di vendite. La semplice ma orecchiabile canzone \"January\" diede loro il maggior successo nel Regno Unito, ottenendo il primo posto nella classifica inglese dei singoli nel gennaio del 1975. Sempre nel 1975 pubblicano il singolo \"Just a Smile\" che raggiunge anch'esso facilmente la top ten. Tuttavia il gruppo stranamente, dopo i successi del biennio 74-75 non riusc\u00ec pi\u00f9 a risalire la Top 30.\nMorin Heights.\nNel 1976 pubblicano il loro terzo album \"Morin Heights\" con il gruppo che comincia a traballare, infatti per questo album l'apporto di Billy Lyall sar\u00e0 marginale, risultando solo come autore di un brano e sostituito alle tastiere da Peter Oxendale. La motivazione principale per cui Lyall si allontana dal gruppo \u00e8 dovuta ai nuovi impegni suoi ed anche degli altri tre componenti, dall'aprile del 1975 al maggio del 1976, in quanto vengono chiamati da Parsons e Woolfson come session man per il loro primo album Tales of Mystery and Imagination - Edgar Allan Poe.\nTwo's a Crowd.\nNel 1977, prodotti nuovamente da Alan Parsons, pubblicano il loro quarto album a cui partecipano solo Bairnson e Paton con l'aggiunta di Andrew Powell. Dell'originario quartetto rimangono solo Paton e Bairnson, e registrano da soli l'ultimo album dei Pilot appropriatamente intitolato \"Two's a Crowd\", ovvero \"due sono una folla\".\nI nuovi progetti.\nNell'estate del 1977 tutti i membri dei Pilot avevano gi\u00e0 cominciato altri progetti, in particolare Tosh, Paton e Bairnson diventi ormai session man del The Alan Parsons Project gi\u00e0 dal 1976, e Tosh collaborando anche con i 10cc. L'arrangiatore di \"January\", Andrew Powell, cominci\u00f2 a registrare Kate Bush, e sia Paton che Bairnson suonarono nel suo album di debutto, \"The Kick Inside\", che includeva \"Wuthering Heights\".\nBilly Lyall mor\u00ec nel 1989 per cause legate all'AIDS.\nBlu Yonder.\nPaton e Bairnson si riunirono ancora nel 2002 per registrare nuovamente l'originale album dei Pilot \"Two's a Crowd\", e ne segu\u00ec una pubblicazione intitolata \"Blue Yonder\".\nNel 2007 il loro singolo di successo \"Magic\" \u00e8 stato usato per una pubblicit\u00e0 della Pilsbury television.\nA Pilot Project.\nNel 2014 dalla riunificazione di Ian Bairnson e David Paton, ormai da tempo ex membri del gruppo britannico dei Pilot, viene pubblicato l'album \"A Pilot Project\". La reunion e l'album vengono realizzati per omaggiare la memoria di Eric Woolfson, scomparso nel 2009, con l'esecuzione di quattordici tra i brani pi\u00f9 famosi del The Alan Parsons Project, di cui gli stessi Bairnson e Paton, tra il 1976 ed il 1990, ne hanno fatto parte come session man.\nTutti i brani sono ri-arrangiati ed eseguiti da Ian Bairnson e David Paton con il supporto in alcune tracce di Jill \"Ace\" Singletary, Moray Innes, Alejandro Arias, Katy McPhail, Sara Paton, Kirk Kiester e Kenny Hutchison.\nLa produzione \u00e8 a cura di David Paton."}
{"id": "2369625", "revid": "19933", "url": "https://it.wikipedia.org/wiki?curid=2369625", "title": "Mean Streets", "text": ""}
{"id": "2369628", "revid": "438678", "url": "https://it.wikipedia.org/wiki?curid=2369628", "title": "Rolling Stones - Shine a Light", "text": ""}
{"id": "2369636", "revid": "1714743", "url": "https://it.wikipedia.org/wiki?curid=2369636", "title": "Sofia Federica di Meclemburgo-Schwerin", "text": "Biografia.\nSuo padre era Luigi di Meclemburgo-Schwerin, secondo figlio di Cristiano Ludovico II, duca di Meclemburgo-Schwerin, e sua madre era Carlotta Sofia di Sassonia-Coburgo-Saalfeld, figlia di Francesco Giosea di Sassonia-Coburgo-Saalfeld.\nIl 21 ottobre 1774, a Copenaghen, spos\u00f2 il principe ereditario (e reggente del regno dal 1772 al 1784) Federico di Danimarca e Norvegia, figlio del re Federico V di Danimarca e della sua seconda moglie Giuliana Maria di Brunswick-L\u00fcneburg.\nSofia Federica, descritta come allegra, affascinante ed intelligente, ebbe diverse difficolt\u00e0 ad adattarsi al nuovo, e pi\u00f9 rigido, ambiente, ma divenne piuttosto popolare. Si disse che ella fu alquanto delusa quando incontr\u00f2 per la prima volta il marito ma col tempo si innamorarono l'una dell'altro, bench\u00e9 entrambi avessero degli amanti. Alcuni ritennero che l'armonia del loro matrimonio fosse dovuta alla reciproca comprensione: Federico aveva una mantenuta, Caja Hviid, mentre si sussurrava che il padre dei figli della coppia fosse in realt\u00e0 l'aiutante di lui, Frederik von Bl\u00fccher. Ciononostante il loro matrimonio venne descritto come felice e ci furono dei timori che l'influenza di Sofia Federica sul marito potesse portare a delle interferenza nella politica.\nFigli.\nSofia Federica ed il principe Federico ebbero i seguenti figli:"}
{"id": "2369654", "revid": "28592", "url": "https://it.wikipedia.org/wiki?curid=2369654", "title": "Santuario di Belmonte", "text": ""}
{"id": "2369655", "revid": "287204", "url": "https://it.wikipedia.org/wiki?curid=2369655", "title": "Central Ohio Film Critics Association Award per la migliore attrice non protagonista", "text": "Il Central Ohio Film Critics Association Award per la migliore attrice non protagonista (Best Supporting Actress) \u00e8 un premio assegnato annualmente nel corso dei Central Ohio Film Critics Association Awards.\nNelle edizioni del 2004 e del 2005 il riconoscimento alla migliore interprete non protagonista femminile e al miglior interprete non protagonista maschile sono stati riuniti in un'unica categoria, miglior performance da non protagonista (Best Lead Performance).\nVincitori e candidati.\nI vincitori sono indicati in grassetto."}
{"id": "2369662", "revid": "287204", "url": "https://it.wikipedia.org/wiki?curid=2369662", "title": "2112", "text": ""}
{"id": "2369664", "revid": "116734049", "url": "https://it.wikipedia.org/wiki?curid=2369664", "title": "Lama Giotta", "text": "La Lama Giotta \u00e8 il corso d'acqua effimero pi\u00f9 meridionale tra quelli che dall'altopiano delle Murge raggiungono il mare Adriatico sulla costa della citt\u00e0 di Bari.\nMorfologia.\nLa lama Giotta ha origine nel territorio del comune di Turi, attraversa i territori di Rutigliano e Noicattaro sfociando sulla costa del comune di Bari nei pressi del quartiere di Torre a Mare.\nDal punto di vista geologico il territorio attraversato dalla Lama Giotta consiste in una formazione di base di calcare di Bari del periodo cretaceo con presenza di formazioni pi\u00f9 recenti, che poggiano in trasgressione sul substrato sottostante, di calcarenite del pleistocene.\nVegetazione.\nL'ambiente \u00e8 caratterizzato da due aree con ecosistemi differenti.\nIl tratto pi\u00f9 a monte vede la prevalenza di vegetazione submediterranea di latifoglie eliofile (in particolare roverella, leccio e fragno).\nIl tratto a valle, in prossimit\u00e0 della costa, \u00e8 caratterizzato dalla tipica macchia mediterranea di sclerofille sempreverdi.\nMacchie pi\u00f9 o meno estese di tali essenze ricoprono il fondo dell'alvero e le scarpate delle sponde. In alcuni casi boschetti poco estesi ricoprono anche parte del piano campagna circostante.\nFauna.\nLe boscaglie ed il sottobosco di Lama Giotta vedono la presenza di numerose specie di uccelli migratori che trovano riparo durante il transito, la nidificazione o lo svernamento.\nSono presenti piccoli mammiferi, rettili e anfibi.\nAntropizzazione.\nL'ambiente salubre associato alla maggiore presenza di acqua rispetto alla campagna circostante ha determinato una notevole presenza antropica sin dal periodo Neolitico, di cui sono conservate numerose tracce.\nIn particolare nel 1982, in occasione dei lavori di realizzazione viadotto della SS 16, in prossimit\u00e0 dell'abitato di Torre a Mare, \u00e8 stata rinvenuta sul fianco in destra della lama la Grotta della tartaruga che prende il nome dai resti di un carapace di tartaruga terrestre rinvenuti all'interno della grotta, in uno degli strati archeologici pi\u00f9 antichi.\nAll'interno della grotta sono stati individuate resti stratificati di presenza umana a partire dal Neolitico dello spessore di circa 2,50 metri.\nLe ricerche conseguenti agli scavi archeologici condotti portano a ritenere il luogo come area di culto del periodo neolitico.\nAltre testimonianze di insediamenti preistorici sono emerse lungo la costa di Torre a Mare, a poca distanza dalla foce della lama."}
{"id": "2369668", "revid": "115549", "url": "https://it.wikipedia.org/wiki?curid=2369668", "title": "K.A.A. Gent", "text": ""}
{"id": "2369673", "revid": "367445", "url": "https://it.wikipedia.org/wiki?curid=2369673", "title": "Nettop", "text": "Un nettop (spesso anche nettop PC o mini PC) \u00e8 una tipologia di desktop personal computer progettata per esigenze informatiche di base, commercializzati verso la fine degli anni 2000.\nIl termine \u00e8 un prestito della lingua inglese, nato come \"portmanteau\" delle parole \"network\" (in italiano \"rete\", quindi un riferimento alla rete di computer Internet) e \"desktop\" (un riferimento al desktop personal computer).\nCaratteristiche.\nParagonata a quella di un desktop computer tradizionale, l'unit\u00e0 centrale di un nettop computer \u00e8 pi\u00f9 piccola, pi\u00f9 leggera, pi\u00f9 economica e consuma meno energia. Spesso utilizza un sistema di dissipazione esente da ventole (detto \"fanless\") e con un supporto esterno di energia elettrica.\nAlcuni modelli di nettop computer non hanno un lettore di dischi ottici ed utilizzano un disco a stato solido anzich\u00e9 un disco rigido meccanico tradizionale. Dall'altro lato, le specifiche hardware sono di solito ridotte, e rendono questo tipo di prodotto meno appropriato per eseguire applicazioni complesse o con un uso intensivo di risorse.\nTendenzialmente, questa tipologia di computer \u00e8 progettata per avere il case dell'unit\u00e0 centrale dallo stile compatto ed elegante, al fine di attirare clientela casual. Altri, al contrario, sono stati progettati per soddisfare una clientela \"business\" ed utenti pi\u00f9 esperti di computer, rendendoli paragonabili ai NUC intel.\nI sistemi operativi.\nI sistemi operativi supportati dai Nettop sono solitamente tutti quelli con supporto all'architettura x86. La scelta per cui varia per esempio (oltre a quelli proprietari solitamente gi\u00e0 presenti) alla quasi totalit\u00e0 di quelli di famiglia Linux, a persino Android.\nL'installazione di un sistema operativo su un Nettop spesso deve avvenire tramite unit\u00e0 di avvio USB o da lettore CD esterno (questo in quanto sono solitamente sprovvisti di questi ultimi quasi per definizione del Nettop stesso).\nModelli principali.\nLa seguente lista identifica alcuni computer nettop."}
{"id": "2369677", "revid": "287204", "url": "https://it.wikipedia.org/wiki?curid=2369677", "title": "Central Ohio Film Critics Association Award per il miglior regista", "text": "Il Central Ohio Film Critics Association Award per il miglior regista (Best Director) \u00e8 un premio assegnato annualmente nel corso dei Central Ohio Film Critics Association Awards.\nVincitori e candidati.\nI vincitori sono indicati in grassetto."}
{"id": "2369678", "revid": "125729791", "url": "https://it.wikipedia.org/wiki?curid=2369678", "title": "Centro euro-Mediterraneo sui Cambiamenti Climatici", "text": "La fondazione Centro Euro-Mediterraneo sui Cambiamenti Climatici \u00e8 una struttura di ricerca scientifica che opera nel campo della scienza del clima e si prefigge di approfondire le conoscenze sulla variabilit\u00e0 climatica, le sue cause e le sue conseguenze, attraverso lo sviluppo di simulazioni ad alta risoluzione con modelli globali del sistema Terra e con modelli regionali, con particolare attenzione all'area del Mediterraneo. Obiettivo specifico di queste ricerche sta nel fornire risultati scientificamente affidabili, rigorosi e aggiornati che contribuiscano a indagare, conoscere e rappresentare le interazioni tra il sistema climatico e la societ\u00e0, favorendo uno sviluppo sostenibile e offrendo solide conoscenze scientifiche per la realizzazione di politiche di contrasto o adattamento agli impatti dei cambiamenti climatici.\nDescrizione.\nNato nel 2005 su iniziativa del Ministero dell'istruzione, dell'universit\u00e0 e della ricerca (MIUR), del Ministero dell'ambiente e della tutela del territorio e del mare (MATT), del Ministero delle politiche agricole e forestali (MIPAF) e del Ministero dell'economia e delle finanze (MEF), grazie al finanziamento del Fondo integrativo speciale della ricerca (FISR), nell'ambito del Programma strategico nazionale della ricerca, il CMCC \u00e8 un punto di riferimento istituzionale, tanto a livello nazionale che internazionale, per decisori politici, istituzioni pubbliche e aziende \u2013 sia private che pubbliche \u2013 che si trovano nelle condizioni di richiedere supporto tecnico-scientifico. Il 10 dicembre 2015 il Centro \u00e8 diventato una Fondazione con il fine di adeguare la sua veste giuridica ai suoi contenuti, finalit\u00e0 e modalit\u00e0 operative.\nIl CMCC \u00e8 caratterizzato da un modello a rete \u2013 costituito dalla sede centrale di Lecce e uffici e sedi operative a Bologna, Capua, Milano, Sassari, Venezia e Viterbo \u2013 nel quale sono distribuite tutte le funzioni dell'intera filiera degli studi sui cambiamenti climatici. Questo tipo di organizzazione consente un'integrazione organica di competenze multidisciplinari e una collaborazione sistematica tra scienziati e ricercatori che si trovano in sedi diverse. Attraverso la rete di tecnologie e conoscenze realizzata dal CMCC, ciascuna Divisione opera sui propri progetti di ricerca avvalendosi delle competenze e delle conoscenze che provengono dagli altri nodi dove lavorano informatici (che si occupano delle complesse operazioni di calcolo e della condivisione dei dati grazie a supercomputer di ultima generazione), fisici (che disegnano gli scenari futuri), esperti che si occupano di valutare e analizzare gli impatti degli scenari realizzati sulle economie, sulla biosfera, sulle foreste, sull'agricoltura, sulle coste e sui mari.\nLe principali caratteristiche operative del CMCC sono quindi l'interdisciplinarit\u00e0 e un efficiente networking, caratteristiche che lo rendono unico nel panorama internazionale, conferendo un elevato valore aggiunto all'attivit\u00e0 rispetto ai corrispondenti centri europei. Sin dalla sua fondazione il CMCC ha avviato e consolidato il suo ruolo di centro di ricerca dal respiro internazionale e partecipa a progetti di ricerca su scala globale, collaborando con centri di eccellenza nella scienza e nelle politiche del clima. Il Centro ha, infatti, creato e sviluppato collaborazioni con importanti istituzioni di tutto il mondo. L'esperienza scientifica del CMCC conferisce al Centro anche un ruolo significativo nel fornire supporto nei processi decisionali su questioni connesse al clima. Queste attivit\u00e0 hanno la forma di progetti con istituzioni nazionali e internazionali, pubbliche e private.\nLe divisioni di ricerc.\nIl network di ricerca del CMCC si compone di nove divisioni che si dividono competenze e conoscenze delle diverse discipline inerenti alle scienze del clima.\nSimulare il sistema climatico.\nLa Divisione ODA (Ocean modeling and Data Assimilation) ha sede a Bologna e concentra le proprie attivit\u00e0 sullo studio, principalmente attraverso simulazioni numeriche, della variabilit\u00e0 del clima e delle interazioni tra i processi fisici e biogeochimici del sistema climatico e sull'implementazione di un sistema pre-operativo di previsioni oceanografiche a breve termine. Gli strumenti a disposizione della Divisione ODA consistono in modelli numerici di diversa complessit\u00e0 e realismo, da modelli oceanici a scala globale e regionale (Mediterraneo e Adriatico in particolare) a pi\u00f9 completi modelli accoppiati atmosfera-oceano-ghiaccio marino-vegetazione-biogeochimica marina.\nTradurre i cambiamenti climatici in valori economici.\nLa Divisione ECIP (Economic analysis of Climate Impacts and Policy) sviluppa la parte di ricerca socio-economica del CMCC e ha l'obiettivo di tradurre in valori economici le analisi di scenario prodotte utilizzando i modelli dinamici del clima della Divisione ODA e la conseguente quantificazione degli impatti dei cambiamenti climatici forniti dalle Divisioni REMHI e IAFES. La valutazione economica \u00e8 poi base per disegnare le pi\u00f9 opportune politiche di mitigazione delle emissioni e di adattamento ai cambiamenti climatici. La Divisione ECIP ha uffici distribuiti tra le due sedi di Milano e di Venezia.\nAgricoltura, foreste ed ecosistemi.\nLa Divisione IAFES (Impacts on Agriculture, Forests and Ecosystem Services) concentra le proprie attivit\u00e0 sulla diagnosi e la previsione degli impatti dei cambiamenti climatici sull'agricoltura, sulle foreste e sugli ecosistemi terrestri naturali e semi-naturali, principalmente a clima mediterraneo ma anche per tutto il globo. Particolare attenzione assume la componente modellistica relativa all'agricoltura e il relativo fabbisogno idrico, alle foreste ed al relativo ciclo del carbonio ed i suoi feedback con il sistema climatico, ai processi di desertificazione e alla vulnerabilit\u00e0 della vegetazione agli incendi boschivi. Gli uffici della Divisione IAFES sono a Viterbo e a Sassari.\nRegionalizzazione del segnale climatico e impatti geo-idrologici.\nLa Divisione REMHI (Regional Models and geo-Hydrological Impacts) ha sede a Capua. L'unit\u00e0 di ricerca concentra le proprie attivit\u00e0 sui rischi idrogeologici dovuti ai cambiamenti climatici e integra i modelli climatici a livello regionale con le analisi dei rischi connessi con eventi estremi e i relativi impatti (come ad esempio nel caso di alluvioni e frane). In particolare la ricerca lavora allo sviluppo del modello regionale COSMO CLM e di tecniche statistico/probabilistiche per aumentare la definizione dei modelli, ridurne la scala e migliorare la valutazione quantitativa e/o qualitativa delle modifiche indotte nel rischio idrogeologico per effetto dei cambiamenti climatici.\nComputational Science applicata al cambiamento climatico.\nLa Divisione ASC (Advanced Scientific Computing) svolge attivit\u00e0 di ricerca e sviluppo nel settore della Computational Science applicate al dominio dei cambiamenti climatici. In particolare, sono affrontate le tematiche di frontiera relative all'ottimizzazione dei modelli di simulazione numerica su strutture di calcolo emergenti e all'analisi avanzata di grandi volumi di dati, nella prospettiva dell'exascale computing.\nPortare i risultati della scienza del clima agli stakeholder.\nLa Divisione CSP (Climate Simulation and Prediction) ha sede a Bologna e si occupa della produzione di previsioni climatiche, della realizzazione di proiezioni di cambiamento climatico e della comunicazione dei risultati e delle informazioni ottenute a destinatari quali decisori e portatori d'interesse dall'industria, societ\u00e0 private, organismi politici pubblici e di pianificazione e infine scienziati e ricercatori di altre discipline. Le previsioni climatiche (su scale stagionali e multi annuali) e le proiezioni di cambiamento climatico (su scale decennali e centennali) sono basate sui modelli del CMCC globali e regionali ad alta risoluzione. Inoltre la Divisione CSP svolge un ruolo di coordinamento della ricerca sulle politiche di adattamento ai cambiamenti climatici e fornisce attivit\u00e0 di supporto tecnico-scientifico alle istituzioni nei processi di negoziazioni multilaterali nel campo dei cambiamenti climatici (EU, IPCC, UNFCCC).\nApplicazioni e previsioni oceaniche.\nLa Divisione OPA (Ocean Predictions and Applications) si occupa dello sviluppo di modelli e metodi interdisciplinari per la ricerca sulle previsioni operative marine, sulle interazioni tra la zona costiera e l\u2019oceano aperto, dello sviluppo di applicazioni per la gestione della zona costiera e delle risorse marine, nell\u2019ambito dei problemi di adattamento ai cambiamento climatici.\nAnalisi di rischio e strategie di adattamento.\nLa Divisione RAAS (Risk Assessment and Adaptation Strategies) unisce gruppi di ricerca precedentemente appartenenti ad altre divisioni del CMCC con una lunga esperienza sull\u2019analisi del rischio legato ai cambiamenti climatici per diversi sistemi ambientali e socio-economici e sullo sviluppo di strategie e politiche di adattamento. Le priorit\u00e0 di ricerca riguardano tre temi principali quali l'analisi economica del rischio e la riduzione del rischio da disastri, l'analisi e gestione dei rischi ambientali e la governance dei rischi climatici e le strategie di adattamento.\nLa transizione verso la sostenibilit\u00e0.\nLa Divisione SEME analizza la transizione verso la sostenibilit\u00e0, aiutando ad identificare e valutare strategie sostenibili e a bassa intensit\u00e0 di carbonio. L\u2019approccio \u00e8 multidisciplinare, con un forte uso di metodi quantitativi basati su dati scientifici, integrazione tra modelli ed economia sperimentale e comportamentale.\nIl centro di supercalcolo.\nI supercalcolatori del CMCC. Il cuore tecnologico nella Top500 mondiale.\n\u00c8 a Lecce il fulcro dell'infrastruttura tecnologica che consente al CMCC di realizzare e sviluppare scenari e modelli sul futuro del clima. Precisamente nel complesso Ecotekne, risiede il Centro di Supercalcolo che ospita computer di ultima generazione per una delle strutture pi\u00f9 importanti d'Europa come attesta la classifica recentemente rilasciata nel corso della Conferenza Internazionale sul Supercalcolo di Amburgo.\nNell'ultima edizione della speciale Top500 (Giugno 2012), classifica che viene stilata due volte l'anno e rilasciata in occasione di importanti appuntamenti per gli esperti della materia, il centro di Supercalcolo del CMCC figura al fianco delle pi\u00f9 importanti (e potenti, quanto a capacit\u00e0 di calcolo) infrastrutture al mondo.\nIl calcolo scientifico rappresenta una parte molto importante della ricerca sul clima che richiede capacit\u00e0 di calcolo sempre maggiori e macchine sempre pi\u00f9 potenti per realizzare simulazioni e modelli capaci di fornire risultati pi\u00f9 precisi, dettagliati e con una maggiore definizione. Per questo il Centro di Supercalcolo del CMCC si sta rinnovando con l'arrivo di un nuovo supercalcolatore che, utilizzando tecnologie di ultima generazione, porter\u00e0 la potenza di calcolo del Centro a 160 TFlops (160.000 miliardi di operazioni al secondo), contro i 30 TFlops della versione precedentemente installata.\nCMCC e i soci.\nIl coordinamento delle linee di ricerca e delle attivit\u00e0 del Centro \u00e8 sotto la responsabilit\u00e0 della Fondazione CMCC e si realizza attraverso il coinvolgimento attivo degli enti partecipanti e la condivisione delle risorse interne di questi ultimi.\nIl CMCC pu\u00f2, infatti, beneficiare della consolidata esperienza di ricerca dei suoi soci che sono:"}
{"id": "2369683", "revid": "28592", "url": "https://it.wikipedia.org/wiki?curid=2369683", "title": "Marchionale", "text": ""}
{"id": "2369701", "revid": "115549", "url": "https://it.wikipedia.org/wiki?curid=2369701", "title": "Club Brugge K.V.", "text": ""}
{"id": "2369702", "revid": "104458", "url": "https://it.wikipedia.org/wiki?curid=2369702", "title": "Ducato di Ivrea", "text": "Il Ducato di Ivrea (all'epoca la citt\u00e0 si chiamava Eporedia) fu un ducato longobardo, la cui capitale era Ivrea. Il territorio comprendeva le diocesi di Ivrea e Vercelli. Nel Liber Pontificalis \u00e8 citato come duca Tunnone, inviato da re Desiderio da papa Adriano I nel 772 per degli incarichi di fiducia."}
{"id": "2369706", "revid": "2014155", "url": "https://it.wikipedia.org/wiki?curid=2369706", "title": "Aione II di Benevento", "text": "Biografia.\nAione depose il fratello maggiore Radelchi II, nell'884 o 885 quando i Bizantini, guidati da Niceforo Foca il vecchio, avevano riconquistato la Calabria nell'883. Niceforo concentr\u00f2 i suoi attacchi nel territorio intorno a Benevento e Aione rispose catturando Bari. Bari fu ricatturata nello stesso anno. \nAione fu anche legato all'invasione del Ducato di Napoli."}
{"id": "2369712", "revid": "729019", "url": "https://it.wikipedia.org/wiki?curid=2369712", "title": "Stazione di Milano Porta Tosa", "text": "La stazione di Milano Porta Tosa era una stazione ferroviaria di Milano attiva fra il 1846 ed il 1864 come scalo di testa della ferrovia per Treviglio.\nFu la seconda in ordine di apertura nella citt\u00e0 ambrosiana dopo quella di Porta Nuova entrata in servizio nel 1840 sulla ferrovia Milano-Monza. Secondo la pubblicazione \"Ricordi di Rotaie\" (1997) la chiusura definitiva di Porta Tosa avvenne nel 1873, quando fu soppresso il servizio merci.\nStoria.\nLa stazione sorgeva lungo il viale di circonvallazione (oggi viale Premuda), fra la Porta Tosa (oggi Vittoria) e la Porta Orientale (oggi Venezia) in un punto fra le attuali via Marcona e Archimede, in modo che i passeggeri potessero entrare nel centro della citt\u00e0 attraverso i bastioni di circonvallazione. La cerimonia della posa della \"pietra auspicale\" si tenne il 30 maggio 1843, giorno di San Ferdinando, onomastico dell'imperatore Ferdinando II, da cui la linea per Venezia prese il nome. Alla cerimonia erano presenti fra gli altri il vicer\u00e9 arciduca Ranieri Giuseppe d'Asburgo-Lorena, l'arcivescovo di Milano cardinale Carlo Gaetano II di Gaisruck, il governatore di Milano conte Giovanni Battista Spaur, il conte Vitaliano Borromeo. Per l'occasione venne coniata una medaglia commemorativa incisa da Luigi Cossa e reputata \"immensamente rara\" dal \"Bollettino di numismatica e di arte della medaglia\" del Circolo Numimatico milanese nel 1906.\nLa stazione, ospitata in un edificio provvisorio, venne inaugurata il 15 febbraio 1846 alla presenza dell'Arciduca Vicer\u00e9 come capolinea della ferrovia per Treviglio, primo tronco lombardo della linea \"Ferdinandea\" per Venezia. Entr\u00f2 in servizio due giorni dopo, marted\u00ec 17 febbraio.\nA causa dei problemi economici della Imperial Regia Privilegiata Ferrovia Lombardo-Veneta Ferdinandea che stava costruendo la linea, la stazione non era quella prevista dal progetto dell'ingegner Giovanni Milani ma un edificio provvisorio come inizialmente lo furono tutte le stazioni della Ferdinandea. Nel numero del periodico \"Cosmorama pittorico\" del 21 marzo 1846, in cui vene fatta la cronaca del giorno dell'inaugurazione della linea ferroviaria, la stazione non viene neppure descritta (nonostante quel giornale fosse abitualmente generoso in descrizioni particolareggiate e immagini a corredo delle notizie): l'unico cenno al fabbricato della stazione riferisce di una \"\u00abprovvisoria Stazione addobbata all'infretta di vago padiglione\u00bb\"; \"\u00abin faccia al padiglione\u00bb\", fortunatamente, \"i viaggiatori nella nuova stazione di Porta Tosa disponevano di maggiori comodit\u00e0 grazie alla presenza del \u201cCaff\u00e8 Gnocchi\u201d, che svolgeva funzioni di biglietteria, sala d'attesa, toilettes\". Contrariamente alle stazioni delle altre citt\u00e0, per\u00f2, lo stato di provvisoriet\u00e0 rimase tale fino alla dismissione della stazione e al suo successivo smantellamento.\nLa mancata costruzione del Fabbricato Viaggiatori secondo il progetto di Milani fu dovuta alle vicissitudini finanziarie della Societ\u00e0 Ferroviaria che aveva dato inizio alla \"Ferdinandea\". Dopo che l'intera societ\u00e0 aveva conosciuto una forma di statalizzazione (9 giugno 1852), era stata nuovamente privatizzata e ceduta - con altre linee costruite ed in via di costruzione - alla Imperial Regia Privilegiata Societ\u00e0 delle ferrovie Lombardo-Venete con la \"\", firmata in Vienna il 14 marzo 1856.\nCon questa Convenzione la Societ\u00e0 delle Ferrovie Lombardo-Venete acquistava due stazioni (Porta Nuova e, appunto, Porta Tosa) non collegate fra loro essendo nate come terminali di due diverse societ\u00e0. La societ\u00e0 nuova proprietaria decise di costruire una Stazione Centrale, come previsto gi\u00e0 nel testo della Concessione. Le stazioni esistenti divenute ridondanti sarebbero quindi state vendute.\nNel frattempo vennero provvisoriamente unite da un Raccordo che correva lungo i viali di Circonvallazione. Questo Raccordo, di cui la societ\u00e0 ferroviaria aveva necessit\u00e0 ma la cui costruzione fu affrettata, se non proprio decisa, per trasportare le truppe alleate francesi e \"sarde\" verso oriente, fu costruito, sotto la direzione dell'ing. G.B. Bossi, uno dei principali aiutanti dell'ingegner Milani fin dagli inizi della progettazione della \"Ferdinandea\", nel frattempo diventato Ingegnere in Capo, mentre si attendeva di passare al progetto esecutivo per Milano Centrale ed entr\u00f2 in funzione domenica 26 giugno 1859.\nNel 1861 la stazione di Porta Tosa divenne capolinea anche della linea per Piacenza e nel 1862, con l'innesto della linea per Pavia nella Milano-Piacenza a Rogoredo, anche quei treni fecero capo a Porta Tosa.\nLa dismissione.\nNel 1864, con l'apertura della stazione centrale prevista come da Convenzione, l'intero nodo ferroviario cittadino fu dunque riconfigurato, chiudendo anche Porta Tosa. Secondo \"Ricordi di Rotaie\" la stazione rimase tuttavia in servizio per il traffico merci fino al 1\u00ba gennaio 1873, quindi fu dismessa e demolita nel tempo.\nPrima della dismissione definitiva, per\u00f2, gi\u00e0 nelle edizioni del 1870 e del 1871 del periodico \"Guida di Milano\", i locali della \"vecchia stazione di Porta Vittoria\" e della \"soppressa stazione di Porta Vittoria\" vengono segnalati come occupati da una fabbrica di vetri e cristalli e da una fabbrica di tela da vele almeno fino al 1879.\nNel luglio 1883 tutta l'area di m\u00b2 della dismessa stazione (\"una sterile area abbandonata dal governo, nel luogo dove sorgeva la stazione ferroviaria di Porta Tosa\") venne venduta con l'approvazione dei due rami del Parlamento per la somma di L. alla \"Societ\u00e0 edificatrice di abitazioni operaie\" che, costituitasi nel 1879, fra gli anni 1884 e il 1892 costruisce, senza tuttavia terminarlo, il quartiere operaio oggi noto come \"villaggio operaio di via Lincoln\", in origine \"quartiere operaio di Porta Vittoria\".\nA oggi rimane traccia della linea ferroviaria e della stazione nell'andamento delle vie Archimede e Marcona e Sottocorno, ruotato rispetto alla maglia stradale del quartiere.\nAltri progetti.\n di G.B. Bossi\n di Faustino Sanseverino"}
{"id": "2369715", "revid": "1543377", "url": "https://it.wikipedia.org/wiki?curid=2369715", "title": "Sistema stradale inca", "text": "Tra le molte strade costruite nel Sudamerica precolombiano, il sistema stradale inca, o cammino degli incas o anche Qhapaq \u00d1an fu il pi\u00f9 esteso ed il pi\u00f9 avanzato per gli standard dell'epoca. Tutta la rete si basava su due strade che attraversavano l'impero lungo la rotta nord-sud. La pi\u00f9 orientale delle due partiva dal Puna e dalle valli di Quito e raggiungeva Mendoza (Argentina). Quella occidentale invece seguiva le pianure costiere tranne che il tratto che attraversava il deserto, nel quale costeggiava le colline.\nDescrizione.\nOltre venti strade percorrevano le montagne occidentali, mentre altre attraversavano la cordigliera orientale. Alcune di queste strade raggiungevano altitudini di oltre 5000 metri sul livello del mare. Le varie tratte univano le regioni dell'impero inca dalla capitale delle province settentrionali, Quito, all'attuale Santiago del Cile a sud. Il sistema stradale inca era costituito da circa 40\u00a0000\u00a0km di strade e permetteva l'accesso ad oltre 3 milioni di chilometri quadrati di territorio.\nQueste strade permettevano collegamenti semplici, affidabili e veloci per lo spostamento di civili e militari, per il dispaccio di comunicazioni e per il supporto logistico. I primi utilizzatori furono i soldati imperiali, portatori e carovane di lama, oltre ai nobili. Era richiesto un permesso per poter percorrere le strade, ed alcuni ponti prevedevano il pagamento di un pedaggio. Nonostante le strade inca potessero avere dimensioni, stile ed aspetto molto diversi tra loro, la maggior parte aveva una larghezza compresa tra 1 e 4 metri.\nBuona parte del sistema stradale era il risultato del fatto che gli Inca reclamavano un diritto esclusivo su numerose rotte tradizionali, alcune delle quali erano state costruite secoli prima. Molti nuovi tratti furono costruiti o migliorati in modo sostanziale; l'attraversamento del deserto cileno di Atacama e la parte che costeggia la riva occidentale del Titicaca ne sono due esempi.\nI cronisti spagnoli del tempo descrissero i lunghi viaggi fatti dal re Inca, trasportato su una lettiga, circondato da migliaia di soldati e servi, fatti per raggiungere le varie parti del suo immenso impero.\nDato che gli Inca non usavano la ruota per i trasporti, e che non conobbero cavalli prima dell'arrivo degli spagnoli in Per\u00f9 nel XVI secolo, le strade erano quasi esclusivamente percorse a piedi, a volte accompagnati da mandrie di animali, solitamente lama.\nI messaggeri che componevano la staffetta, chiamati chaski, si fermavano ad intervalli di 6/9\u00a0km, trasportando messaggi ed oggetti quali pesce marino fresco per i re. I messaggi erano fogli chiusi da corde noti come quipu, assieme a messaggi vocali. I chaski erano in grado di coprire una distanza di 240\u00a0km al giorno.\nEsistevano almeno 1000, e forse 2000, stazioni di posta o tambo, sistemati ad intervalli regolari lungo il tracciato. Queste strutture avevano il compito di far riposare e rifocillare il personale viaggiante.\nVenivano usati molti modi per attraversare i corsi d'acqua. Le zattere servivano per i fiumi molto larghi. I ponti di pietre o le canne sospese erano usate per i terreni paludosi. I ponti sospesi inca permettevano di superare le vallate strette. Un ponte che attraversava il fiume Apurimac, ad ovest di Cuzco, misurava 45 metri. I burroni venivano a volte superati tramite cesti sospesi, o oroya, che potevano coprire distanze fino a 50 metri. A volte i ponti erano costruiti a coppie.\nRotte principali.\nLa pi\u00f9 importante strada inca era il cosiddetto \"Camino Real\" (strada dei re), con una lunghezza di 5200\u00a0km. Partiva da Quito, in Ecuador, ed attraversando Cuzco giungeva nell'odierna Tucum\u00e1n in Argentina. Il Camino Real attraversava la catena montuosa delle Ande, con picchi di altitudine di oltre 5000 m s.l.m. \"El Camino de la Costa\" (strada costiera), la tratta costiera, con una lunghezza di 4000\u00a0km correva parallela al mare, ed era collegata al Camino Real tramite molte piccole strade secondarie.\nLa stessa Machu Picchu era distante dalle tratte battute, ed era una residenza reale abitata dal re Inca e da centinaia di servitori. Richiedeva regolari rifornimenti di beni e servizi da Cuzco e da altre parti dell'impero. Questa cosa \u00e8 dimostrata dal fatto che all'interno del sito non vi sono grossi magazzini per lo stoccaggio delle risorse. Uno studio del 1997 ha concluso che il potenziale agricolo dell'area non sarebbe stato sufficiente per sostenere la popolazione residente, anche solo a livello stagionale.\nTragitto inca per Machu Picchu.\nIl tragitto inca per Machu Picchu, noto anche come \"Camino Inca\" o \"Camino Inka\", \u00e8 composto da tre tracciati sovrapposti: \"Mollepata\", \"Classico\" e \"Un giorno\". Il \"Mollepata\" \u00e8 il pi\u00f9 lungo dei tre, quello con il passo montano pi\u00f9 alto, ed interseca il cammino Classico prima di giungere al \"Passo della Donna Morta\". Situato nella catena montuosa delle Ande, il percorso attraversa numerosi ecosistemi andini tra cui la foresta delle nuvole e la tundra alpina. Insediamenti, gallerie e numerose rovine inca sono situate lungo il percorso prima di giungere alla Porta del Sole sui monti di Machu Picchu. Le due rotte pi\u00f9 lunghe richiedono il raggiungimento di un'altitudine di 3660\u00a0m s.l.m., il che pu\u00f2 causare mal di montagna.\nIl fatto che l'abuso di questo tragitto ne causi l'erosione, ha obbligato il governo peruviano a concedere il passaggio ad un numero limitato di persone per stagione, ed a ridurre drasticamente le compagnie che possono fornire una guida. Il risultato \u00e8 la necessit\u00e0 di prenotare in anticipo. Ad un massimo di 500 persone, comprese guide e portatori, viene permesso ogni giorno il passaggio.\nQuesto sentiero viene chiuso a febbraio per la pulizia annuale.\nIl percorso Classico.\nNormalmente un escursionista ha bisogno di 3/4 giorni per completare il \"percorso inca Classico\". Si parte da uno dei due punti di partenza: 88 o 82\u00a0km da Cuzco lungo il fiume Urubamba, ad un'altitudine approssimativa di 2800\u00a0m.\nEntrambi questi tratti si incontrano presso le rovine inca di Patallacta (nota anche come Llactapata), un sito utilizzato per riti cerimoniali e religiosi, per la produzione di grano e per il riposo dei soldati provenienti dalla vicina collina di Willkaraqay, un sito pre-Inca abitato la prima volta attorno al 500 a.C. Il percorso \u00e8 un saliscendi, e risale il Rio Cusichca (noto anche come fiume Kusichca o \"fiume felice\").\nPresso il piccolo villaggio di Wayllabamba il sentiero si interseca col \"Mollepata\", ad un'altezza di 3000 metri.\nPiccoli insediamenti abitati sono situati lungo il tragitto, e lo stesso Wayllabamba ospita 400 abitanti (130 famiglie), e branchi di animali (cavalli, muli, asini e lama).\nA Wayllabamba il sentiero per Machu Picchu gira verso ovest, risalendo un affluente del Cusichca. A causa di precedenti danni causati dagli zoccoli, non \u00e8 permesso portare branchi di animali nel rimanente tratto. Per lo stesso motivo non si possono portare scarpe con punte in metallo.\nProseguendo il tragitto verso Warmiwa\u00f1usca (o \"Passo della Donna Morta\"), che somiglia ad una donna supina, si passa attraverso numerosi habitat diversi, uno dei quali \u00e8 la foresta delle nuvole contenente alberi di polylepis. Il campo di Llulluchapampa si trova su questa parte di tracciato a 3800 metri d'altezza. Lo stesso passo \u00e8 a 4215 metri sul livello del mare, e rappresenta il punto pi\u00f9 alto del percorso \"Classico\".\nDopo aver superato il passo, il sentiero scende leggermente verso il fiume Pacaymayu. Percorsi 2,1\u00a0km e 600 metri di dislivello partendo dal passo, si incontra il campo base di Pacaymayu.\nSuperato Pacaymayu il sentiero torna a salire sull'altro versante della vallata. Un chilometro dopo, ad un'altezza di 3750 metri, si trova il tambo inca di Runkuraqay, che permette di osservare tutta la valle. Il sito \u00e8 stato seriamente restaurato poco prima del 2000.\nIl percorso continua a salire, superando un piccolo lago chiamato Laguna Cochapata in un'area nota per ospitare alcuni cervidi. Questo luogo \u00e8 stato usato come campo. Come per molti altri siti rovinati a causa del troppo uso, non \u00e8 pi\u00f9 permesso campeggiare qui. Il percorso raggiunge il passo ad un'altitudine di 3950 metri.\nAncora una volta si torna a scendere, molto lentamente, superando un altro piccolo lago ed iniziando a vedere Sayaqmarka, arroccata su uno sperone di roccia a picco. Sayaqmarka si trova ad un'altezza di 3600 metri. Una scala stretta conduce alle ampie e ben restaurate rovine, che comprendono molti edifici dislocati per 80 metri lungo la cresta del burrone. A questo sito fu dato il nome durante la spedizione di Paul Fejos degli anni quaranta, ed il termine \"Sayaqmarka\" pu\u00f2 essere tradotto con \"citt\u00e0 inaccessibile\". Sayaqmarka viene attraversata dal sentiero Classico e da un altro senza nome che conduce al fiume Aobamba. Nelle vicinanze non ci sono terreni coltivabili, ma il vicino sito di Conchamarka (Citt\u00e0 Conchiglia) \u00e8 composto d poche case che controllano alcune terrazze arrotondate. Dopo essere scesi fino a Conchamarke, si ricomincia a salire e dopo 600 metri si giunge al campo di Chaquicocha.\nIl percorso prosegue all'interno della foresta di nuvole, con un dolce saliscendi che a volte lascia il posto a salite e discese brusche. Un lungo tunnel inca ed un punto di osservazione sovrastano due valli: la Urubamba e la Aobamba sono state attraversate.\nSi supera un nuovo picco a 3650 metri d'altezza e si giunge ad un campo base, per poi iniziare a scendere tra numerose rovine. Il nome Phuyupatmarka (Citt\u00e0 al livello delle nuvole) (poo-yoo-patta-marka) viene usato sia per il campo che per le rovine.\nFu Howard Bingham a scoprire il sito, ma ne lasci\u00f2 buona parte coperta dalla vegetazione. La squadra di Fejos diede il nome al luogo, scoprendo il resto. Il sito comprende cinque fontane ed un altare, probabilmente usato per sacrificare i lama.\nIl sentiero scende di 1000 metri grazie anche ad una scala di 1300/1500 gradini, alcuni dei quali scavati nel solido granito. La vegetazione diventa pi\u00f9 fitta, lussureggiante, simile alla giungla, e si nota un numero rilevante di uccelli e farfalle. Una seconda galleria inca si trova in questa parte di tracciato.\nPrima di immettersi nel tunnel si pu\u00f2 osservare dall'alto il fiume Urubamba, la prima volta dopo la partenza da Patallacta. All'uscita dal tunnel si pu\u00f2 vedere la citt\u00e0 di Aguas Calientes, e si sentono i treni che costeggiano il fiume. Come il sentiero si avvicina ad Intipata, si pu\u00f2 vedere il sentiero inca noto come \"Due Giorni\" (\"Camino Real de los Inkas\" o \"Tracciato inda Un Giorno\"). Una piccola deviazione del sentiero porta direttamente a Wi\u00f1ay Wayna, mentre la branca principale prosegue verso Intipata.\nIntipata (luogo assolato noto anche come Yunkapata) \u00e8 un gruppo di terrazze agricole di recente scoperta, che segue la forma convessa del terreno. Qui si coltivavano pomodori, mais, frutta e patate dolci.\nIl nome Wi\u00f1ay Wayna (per sempre giovane) (win-yay-way-na) indica sia il sito archeologico che il campo base. Due blocchi architettonici, uno inferiore ed uno superiore, si trovano tra le molteplici terrazze agricole sul lato concavo della montagna. Tra questi due gruppi di edifici si trovano numerose fontane o bagni rituali che sfruttano 19 sorgenti.\nA partire da Wi\u00f1ay Wayna il tracciato segue la cresta del versante orientale della montagna chiamata Machu Picchu. La scala che porta a Intipunku (porta del sole) si trova a circa 3\u00a0km. Dalla cresta della montagna si pu\u00f2 notare la grandezza di Machu Picchu, che si trova al di sotto. Una breve camminata in discesa rappresenta l'ultima porzione di sentiero."}
{"id": "2369718", "revid": "599013", "url": "https://it.wikipedia.org/wiki?curid=2369718", "title": "Franco Bertini", "text": "Dal 2012 fa parte dell'Italia Basket Hall of Fame.\nCarriera.\nHa giocato in Serie A con Pallacanestro Varese realizzando un totale di 3889 punti."}
{"id": "2369719", "revid": "112104086", "url": "https://it.wikipedia.org/wiki?curid=2369719", "title": "Valle Versa", "text": "La Valle Versa \u00e8 una valle del Monferrato situata nella Provincia di Asti, percorsa dall'omonimo torrente.\nLa valle inizia poco a nord di Cocconato, al confine con la Provincia di Torino e termina, dopo un percorso di circa 35\u00a0km, nella valle del fiume Tanaro poco ad est di Asti.\nPresenta panorami collinari con vigneti, chiese romaniche e castelli."}
{"id": "2369720", "revid": "19933", "url": "https://it.wikipedia.org/wiki?curid=2369720", "title": "Qhapaq \u00d1an", "text": ""}
{"id": "2369721", "revid": "767487", "url": "https://it.wikipedia.org/wiki?curid=2369721", "title": "Enrico Bassi", "text": ""}
{"id": "2369722", "revid": "110157", "url": "https://it.wikipedia.org/wiki?curid=2369722", "title": "BH Telecom Indoors", "text": "Il BH Telecom Indoors \u00e8 stato un torneo professionistico di tennis giocato sul cemento. Faceva parte dell'ATP Challenger Tour. Si giocava annualmente nella Olympic Hall Zetra di Sarajevo, in Bosnia ed Erzegovina, dal 2003 al 2013."}
{"id": "2369723", "revid": "19933", "url": "https://it.wikipedia.org/wiki?curid=2369723", "title": "Qhapaq Nan", "text": ""}
{"id": "2369725", "revid": "73843", "url": "https://it.wikipedia.org/wiki?curid=2369725", "title": "Toyota TF104", "text": "La Toyota TF104 fu una vettura di Formula 1 utilizzata dal \"team\" nipponico nel corso della stagione 2004.\nToyota TF104.\nLa vettura fu disegnata, per l'ultima volta, da Gustav Brunner. Essa \u00e8 considerata come un'evoluzione della TF103, a sua volta considerata erede diretta della TF102 utilizzata nel 2002.\nLo sviluppo fu molto lungo tanto che ben 10 mesi prima del lancio la vettura inizi\u00f2 a essere progettata. Dopo il lancio il \"designer\" Gustav Brunner afferm\u00f2: \"La TF103 aveva un \"package\" molto competitivo. Sfortunatamente non siamo riusciti a tirare fuori il meglio da lei. Teoricamente la TF104 \u00e8 un'evoluzione della TF103, ma nei fatti, la TF104 non ha in comune nessuna parte con la sua antenata. Abbiamo migliorato ogni singolo centimetro della vettura, e ridisegnato molti componenti interni. Abbiamo raggiunto un miglior risultato nell'aerodinamica, fatto una vettura leggera dappertutto, e incrementato la rigidit\u00e0 del telaio\".\nCome piloti furono inizialmente confermati Cristiano da Matta e Olivier Panis, con il pilota francese che conquist\u00f2 il miglior risultato di stagione, per s\u00e9 e la squadra, a Indianapolis.\nLa due vetture della compagine nipponica furono anche squalificate dal Gran Premio del Canada, in quanto da Matta e Panis disputarono la gara con un sistema di aerazione dell'impianto frenante irregolare.\nA causa della carenza di risultati da parte della vettura, dovuta anche alla scarsa competitivit\u00e0 della stessa, esord\u00ec una versione \"B\" della monoposto a partire dal Gran Premio di Germania.\nToyota TF104B.\nPer progettare la versione rivista della TF104, il progettista Gustav Brunner diede le dimissioni e al suo posto venne assunto Mike Gascoyne, ex direttore tecnico di Jordan e Renault.\nL'intento del progettista inglese era quello di ridurre, anche se in parte, le debolezze che presentava la vettura prima del suo arrivo. \nLa TF104B debutt\u00f2 quindi a Hockenheim che si dimostr\u00f2 pi\u00f9 competitiva, ma i vertici Toyota decisero di abbandonare il progetto di sviluppo per concentrarsi sulla TF105, vettura con la quale si sarebbe disputato il campionato 2005.\nIntanto ci fu una rivoluzione per quanto concerne l'organico del team: da Matta fu sostituito da Ricardo Zonta dal Gran Premio d'Ungheria che a sua volta fu sostituito da Jarno Trulli solo in occasione del Gran Premio del Giappone, ma il pilota italiano fu confermato anche per l'ultimo GP stagionale, stavolta al posto dell'appiedato Panis.\nLa vettura, nonostante i buoni pronostici del team, si rivel\u00f2 povera di risultati, raccogliendo solo un ottavo posto con Panis in Belgio.\nLa Toyota chiuse il 2004 all'ottavo posto con soli 9 punti raccolti."}
{"id": "2369726", "revid": "1684799", "url": "https://it.wikipedia.org/wiki?curid=2369726", "title": "Ed Repka", "text": "\u00c8 inoltre molto famoso per aver creato la mascotte Vic Rattlehead per la Thrash metal band Megadeth, il logo della Thrash metal band Dark Angel ed aver disegnato alcune copertine dei Death. \nRepka ha inoltre lavorato per il design del film Hellraiser. Lavora per la National Entertainment Collectibles Association come maggior pittore e mente della Art Direction."}
{"id": "2369730", "revid": "14691", "url": "https://it.wikipedia.org/wiki?curid=2369730", "title": "Edward J. Repka", "text": ""}
{"id": "2369738", "revid": "290023", "url": "https://it.wikipedia.org/wiki?curid=2369738", "title": "Elena Ledda", "text": "Biografia.\nNata a Selargius, paese alla periferia di Cagliari, ha frequentato il conservatorio del capoluogo studiando oboe e canto. Nonostante le potenzialit\u00e0 della sua voce da mezzosoprano, ha preferito dedicare la sua carriera al genere folk, sebbene col tempo arricchito di ricerca e sperimentazione.\nAl 1979 risale il suo album \"Ammentos\", che ha gi\u00e0 tra i crediti quel Mauro Palmas che sar\u00e0 una presenza fondamentale per la sua carriera: con lui forma nel contempo la band Suonofficina, nella quale sperimenter\u00e0 un'evoluzione della musica sarda che in futuro la porter\u00e0 dentro l'ambito della cosiddetta world music.\nIn un certo senso le elaborazioni musicali del canto sardo, fatte da Elena Ledda e Mauro Palmas, pare che derivino, oltre che dalla tradizione, dall'esperienza dei Folk Songs (1964) che Luciano Berio scrisse per Cathy Berberian, nel quale elabor\u00f2 canti popolari provenienti da differenti paesi. Fra questi vi era un canto sardo \"Motettu de tristura\", eseguito dalla mezzosoprano con grande maestria, in cui si apprezzavano un particolare utilizzo della voce e degli arrangiamenti che molto probabilmente influenzarono le esperienze del cross over nella musica folk dei decenni successivi.\nNel 1984 pubblica il nuovo album \"Is Arrosas\" e in quegli stessi anni partecipa spesso alla trasmissione musicale di folk Sardegna Canta, sul canale regionale Videolina. Sempre nello stesso anno, collabora all'LP \"White Winds (Seeker's Journey)\" dell'arpista Andreas Vollenweider. \nIn questo stesso periodo i Suonofficina evolvono nei Sonos, un progetto di gruppo aperto con la finalit\u00e0 di sperimentazione della musica etnica sulla base del patrimonio tradizionale della sua isola.\nNegli anni novanta la carriera prosegue con la pubblicazione di \"Incanti\" (1993) mentre continua un'attivit\u00e0 dal vivo che porter\u00e0 Elena ad esibirsi in tutto il mondo.\nAll'inizio del nuovo millennio la cantante ha raggiunto ormai uno stadio di notevole apprezzamento da parte della critica. In seguito alla morte di Maria Carta nel 1994, pur non eguagliando la popolarit\u00e0 nell'isola ed oltremare della cantante di Siligo.\nI dischi \"Maremannu\", uscito nel 2001, e \"Amargura\" del 2005, confermano lo stato di grazia raggiunto e una consolidata maturit\u00e0 artistica. Quest'ultimo album, che vede la collaborazione di Lino Cannavacciuolo, si arrischia in sonorit\u00e0 a met\u00e0 strada tra le vibrazioni ancestrali del patrimonio della Sardegna e quello pi\u00f9 codificato e melodico di Napoli.\nNel 2007 il Disco Rosaresolza, registrato con l'amico Andrea Parodi, a Sanremo riceve la Targa Tenco al Premio Tenco per il miglior disco in Dialetto e il premio \"Citt\u00e0 di Loano\" per il miglior disco di Musica Popolare 2007. Nel 2008 pubblica \"Live at jazz in Sardegna\" e nel 2009 \"Cantendi a Deus\"\nNel 2014 si candida nel Collegio Isole alle elezioni europee nella lista di sinistra L'Altra Europa con Tsipras.\nNell ottobre del 2016 \u00e8 ospite nel prestigioso disco di Enzo Avitabile \"Lotto Infinito\" dove duetta in \"Nisciuno Sape\". \nNonostante Elena Ledda sia originaria della Sardegna del sud, usa con estrema facilit\u00e0 tutte le varianti linguistiche presenti nell'isola. L'artista selargina ha collaborato con Fabrizio De Andr\u00e9, Lester Bowie, Don Cherry, Andreas Vollenweider, Savina Yannatou, Maria del Mar Bonet, Paolo Fresu, Noa e Andrea Parodi, Rita Marcotulli, Antonello Salis, Gavino Murgia, Riccardo Tesi."}
{"id": "2369742", "revid": "281666", "url": "https://it.wikipedia.org/wiki?curid=2369742", "title": "Ghisa nodulare", "text": ""}
{"id": "2369745", "revid": "28592", "url": "https://it.wikipedia.org/wiki?curid=2369745", "title": "Ducato d'Ivrea", "text": ""}
{"id": "2369752", "revid": "28592", "url": "https://it.wikipedia.org/wiki?curid=2369752", "title": "Vescovi di Ivrea", "text": ""}
{"id": "2369753", "revid": "320578", "url": "https://it.wikipedia.org/wiki?curid=2369753", "title": "Vescovi di Vercelli", "text": ""}
{"id": "2369766", "revid": "729019", "url": "https://it.wikipedia.org/wiki?curid=2369766", "title": "Ferrovia Milano-Bergamo", "text": "La ferrovia Milano-Bergamo \u00e8 una linea ferroviaria gestita da RFI che utilizza tratte ferroviarie descritte in due diverse voci di Wikipedia:"}
{"id": "2369770", "revid": "1305772", "url": "https://it.wikipedia.org/wiki?curid=2369770", "title": "Ferrovia Milano-Cremona", "text": ""}
{"id": "2369771", "revid": "1573940", "url": "https://it.wikipedia.org/wiki?curid=2369771", "title": "Pristiophorus nudipinnis", "text": "Pristiophorus nudipinnis () \u00e8 un pesce della famiglia Pristiophoridae. Appartiene al genere Pristiophorus.\nAreale e habitat.\nVivono sulle coste sud-orientali dell'Australia, e sono stati avvistati a profondit\u00e0 comprese tra 37 e 165 metri. Abitano la piattaforma continentale e sono moderatamente comuni all'interno della loro zona.\nAspetto.\nAlla nascita i piccoli misurano tra i 25 e i 32 cm. La lunghezza massima \u00e8 di circa 124 cm. Il corpo \u00e8 colore grigio-ardesia sul dorso e bianco sul ventre. All'estremit\u00e0 della testa \u00e8 presente un rostro, la cui lunghezza \u00e8 di circa il 22-24% dell'intera lunghezza dell'animale. Lungo la lunghezza del rostro, sono presenti anche un paio di barbigli. Sul rostro sono presenti tra 17 e 19 denti di sega, 12-14 davanti ai barbigli, 6-8 dopo.\nRiproduzione.\nLa specie \u00e8 ovovivipara, producendo circa 7-14 piccoli ogni anno. I cuccioli alla nascita sono lunghi circa 25 cm.\nInterazioni con l'uomo.\nLa specie \u00e8 considerata molto vulnerabile ed innocua. La carne \u00e8 consumata fresca dall'uomo."}
{"id": "2369788", "revid": "767487", "url": "https://it.wikipedia.org/wiki?curid=2369788", "title": "Provvedimenti contro i fanatici", "text": "Provvedimenti contro i fanatici (\"Ma\u00dfnahmen gegen Fanatiker\") \u00e8 il titolo di un cortometraggio girato da Werner Herzog nel 1968, poco prima di un viaggio in Africa.\nNel film si susseguono brevi interviste a fantini o a personaggi non meglio identificati che discutono sui mezzi per \"proteggere i cavalli dai fanatici\". Ciascuno dei diversi personaggi parla fissando la macchina da presa anche quando ci\u00f2 sia molto scomodo (un personaggio, ad esempio, viene ripreso dall'altro).\nDistribuzione.\nIn Italia il film \u00e8 reperibile nel DVD \"I corti di Werner Herzog\", edito dalla Rarovideo, e in quello di \"Paese del silenzio e dell'oscurit\u00e0\" della Ripley's Home Video."}
{"id": "2369789", "revid": "108372320", "url": "https://it.wikipedia.org/wiki?curid=2369789", "title": "Castello di Ripaglia", "text": "Il castello di Ripaglia (in francese \"ch\u00e2teau de Ripaille\") \u00e8 un maniero francese ubicato nei pressi di Thonon-les-Bains, capoluogo del Chiablese francese, territorio che \u00e8 parte del dipartimento dell'Alta Savoia.\nLa struttura, in prossimit\u00e0 delle rive del Lago Lemano, viene sovente confusa con lo scomparso castello di Thonon distrutto nel XVII secolo che, tra il 1411 e la fine del XV secolo, fu una delle residenze principali di Casa Savoia e che occupava l'area compresa tra l'attuale castello di Sonnaz e la cappella di Saint-Bon.\nIl castello ha una storia antichissima e fu un'importante dimora del Ducato di Savoia, fino al trasferimento della capitale da Chamb\u00e9ry a Torino.\nRientra nell'ambito dei \"Monuments Historiques de France\" e dal 1997 il vicino bosco ospita un memoriale dedicato ai \"Giusti tra le nazioni\" inaugurato dal presidente Jacques Chirac.\nStoria.\nLa localit\u00e0 di Ripaglia (in francese \"Ripaille\") fu abitata fin dall'antichit\u00e0 e divenne una prosperosa citt\u00e0 in epoca romana, come testimoniano le rovine nei pressi del maniero. \nIl castello sorse tra il XIII e XIV secolo sulla base di una preesistente dimora di campagna costruita in pietra e legno posta al centro di una vasta riserva di caccia.\nNel 1293 fu dimora di Amedeo V di Savoia a seguito del \"Trattato di Saint-Jean-de-Moirans\".\nDa allora il castello divenne dimora di caccia e gradita residenza dei membri della dinastia dei Savoia tra cui il celebre Amedeo VI, detto il \"Conte Verde\", che vi trascorse lunghi periodi di permanenza organizzando numerosi tornei e battute di caccia.\nTra il 1371 e il 1388 la fortezza venne trasformata in villa di delizia da Bona di Borbone, che vi risiedette per lunghi periodi insieme al figlio Amedeo VII detto il \"Conte Rosso\" che morir\u00e0 prematuramente nel 1391.\nA partire dal 1413 il castello venne ampliato su volere del figlio Amedeo VIII, primo duca di Savoia che, con un atto di fondazione firmato il 23 febbraio dello stesso anno, lo elev\u00f2 a sede del Priorato Agostiniano di Ripaille, con la presenza stabile di un priore e di quattordici monaci a cui fu concessa una cospicua rendita. Nel 1429 Amedeo VIII commission\u00f2 a Claude de Saix la grande ristrutturazione del maniero, conferendogli l'aspetto esteriore che conserva parzialmente tuttora.\nL'intento di questo importante rimaneggiamento fu dunque quello di farne la sede del nascente \"Ordine Militare di San Maurizio\" che in seguito divenne l'\"Ordine Mauriziano\". Nell'autunno del 1434 Amedeo VIII si ritir\u00f2 nel maniero dopo la sua abdicazione da antipapa, accompagnato dalla corte e dai pi\u00f9 fidati cavalieri scelti fra coloro che, secondo la regola dell'Ordine, si distinsero per meriti onorevoli; tra di loro figurarono Henri de Columbier, Claude de Saix, Fran\u00e7ois de Bussy e Louis de Chevelu.\nIl castello divenne un eremo di meditazione ma anche centro di potere che Amedeo VIII, malgrado la delega di Luogotenente al figlio Ludovico, continu\u00f2 a detenere fino alla morte avvenuta nel castello il 6 gennaio 1451. Fino ad allora Ripaglia divenne fulcro di una raffinata corte frequentata da letterati, musicisti, ambasciatori e miniaturisti che diede lustro al piccolo ducato sabaudo ma fu anche sede dell'amministrazione finanziaria dei territori.\nDal 1559 in poi, a seguito dello spostamento della capitale ducale da Chamb\u00e9ry a Torino, il castello venne frequentato sempre meno dai Savoia e nel 1624 Carlo Emanuele I di Savoia lo diede in concessione all'Ordine certosino che lo adatt\u00f2 a convento.\nNel 1793, sull'onda dei dilaganti disordini della Rivoluzione, la struttura venne assalita dai sovversivi che ivi si stabilirono ma nel 1809 torn\u00f2 ad essere una dimora signorile, divenendo propriet\u00e0 del generale Pierre Louis Dupas.\nDivenuto bene di interesse nazionale ma logorato dai segni di decadimento, verso la fine dell'Ottocento la propriet\u00e0 venne acquistata da Fr\u00e9d\u00e9ric Necker Engel-Gros, un industriale tessile di Mulhouse discendente del ministro delle Finanze a servizio di Luigi XVI. Egli si occup\u00f2 del restauro e della sua completa ristrutturazione interna, stabilendovi la sede aziendale della \"D.M.C.\"; nel 1930 il figlio Andr\u00e9 Engel, pittore paesaggista, si occup\u00f2 della creazione del vicino \"Arboretum\", danneggiato da una tempesta nel 1999.\nDichiarato \"Monument Historique de France\", negli anni settanta la famiglia Necker Engel-Gros cre\u00f2 una fondazione per preservare e diffondere il patrimonio culturale del castello di Ripaille; nel 1976 la discendente Elisabeth Necker Engel-Gros cedette l'intera propriet\u00e0 alla \"Fondation Ripaille\" che da allora la adib\u00ec a luogo di visita e sede di eventi e manifestazioni culturali.\nIl 2 novembre del 1997 presso l'\"Arboretum\" \u00e8 stato inaugurato un memoriale dedicato ai \"Giusti tra le nazioni\", alla presenza del presidente Jacques Chirac; esso commemora le 2.740 donne francesi che hanno contribuito a salvare gli ebrei da morte certa durante le persecuzioni razziali della Seconda guerra mondiale.\nCaratteristiche.\nIl castello sorge al centro di una vasta tenuta che un tempo era riserva di caccia. L'edificio \u00e8 a base rettangolare con alcune strutture secondarie addossate e un fossato, ormai prosciugato, che corre intorno al perimetro. Il suo prospetto principale \u00e8 caratterizzato da quattro delle sei torri cilindriche originarie, con copertura conica e archetti pensili.\nCompletamente ricostruito in stile rinascimentale all'esterno, l'interno presenta numerose sale di rappresentanza arredate con \"boiseries\" e alcuni ambienti in stile Art Nouveau. La struttura \u00e8 visitabile e comprende un percorso su due piani attraverso le sale principali, spazi espositivi con riproduzioni di documenti sabaudi, l'appartamento padronale, le cucine, la grande cantina, l'antica cappella e una sala di proiezione dove si pu\u00f2 assistere ad un filmato che racconta la lunga storia del castello.\nNelle immediate vicinanze si trova l'\"Arboretum\" di circa 22 ettari, molti dei quali coltivati a vite, che consente la produzione di un apprezzato vino bianco: il \"Ripaille\". Poco distante si trova anche la copiosa foresta di 53 ettari che fu riserva di caccia dei Savoia e che ora \u00e8 in parte propriet\u00e0 del comune di Thonon-les-Bains."}
{"id": "2369790", "revid": "1543377", "url": "https://it.wikipedia.org/wiki?curid=2369790", "title": "Ferdinand Fr\u00e4nzl", "text": "Biografia.\nFu un membro rappresentativo della cosiddetta scuola di Mannheim.\nFiglio ed allievo del compositore Ignaz Fr\u00e4nzl, uno dei pi\u00f9 eminenti violinisti del suo tempo e membro della cappella di Mannheim, Ferdinand entr\u00f2 nell'orchestra della corte di Mannheim nel 1782. E gi\u00e0 nel 1785 part\u00ec per la sua prima tourn\u00e9e assieme al padre, con il quale si esib\u00ec in una lunga serie di concerti in Germania, in Austria e in Italia.\nSebbene gi\u00e0 un virtuoso affermato, Fr\u00e4nzl, sotto la supervisione di suo padre, complet\u00f2 la sua formazione a Strasburgo con lezioni di composizione e contrappunto con Fran\u00e7ois-Xavier Richter, gi\u00e0 insegnante del padre di Ferdinand Fr\u00e4nzl, contrappuntista tradizionalista della vecchia scuola, molto rispettato per la sua musica sacra, e con Ignace Pleyel, allievo di Haydn, gi\u00e0 compositore rinomato nel filone moderno della musica da camera e della sinfonia. \nSoggiorn\u00f2 anche in Francia (1787), in Russia, in Inghilterra e a Bologna dove studi\u00f2 sotto la guida di padre Martini.\nNel 1789 fu nominato primo violino della \"Munich Court Orchestra\" e dopo due anni si trasfer\u00ec a Francoforte sul Meno dove ricopr\u00ec il ruolo di concertmaster al \"National Theatre\". Contemporaneamente inizi\u00f2 una serie di tourn\u00e9e in Inghilterra e in Russia. \nIn questi anni spos\u00f2 Johanna, b. Ewald, di Offenbach, con la quale non ebbe figli. \nNel 1806 succedette a Christian Cannabich come direttore della musica strumentale per l'orchestra di corte di Monaco di Baviera.\nLouis Spohr, certamente competente per esprimere un giudizio sulla musica, incontr\u00f2 Ferdinand Fr\u00e4nzl in Russia, durante uno dei suoi concerti, nel maggio 1802. Nonostante alcune parole di elogio, il giudizio di Spohr riguardo Fr\u00e4nzl risult\u00f2 nel complesso negativo. \nHa composto nove concerti per violino, sei quartetti per strumenti ad arco, duetti e trii per violini, e svariate opere."}
{"id": "2369795", "revid": "1327519", "url": "https://it.wikipedia.org/wiki?curid=2369795", "title": "Giuseppe Ippolito Franchi-Verney della Valetta", "text": "Biografia.\nFiglio di Alessandro, conte della Valetta, e di Teresa Bianco, si laure\u00f2 in legge a Torino nel 1868 e ottenne un impiego statale. \nDal 1874 intraprese studi musicali sotto la guida di Antonio Marchisio e Stefano Tempia, che gli trasmisero la predilezione per la musica strumentale e sinfonica, specialmente tedesca. Si impegn\u00f2 in seguito attivamente per la diffusione a Torino di tali generi musicali.\nUna delle sue prime attivit\u00e0 fu quella di gestire i concerti popolari torinesi, fondando nel 1872 la Societ\u00e0 dei concerti popolari, che diffuse le sinfonie di Beethoven, e nel 1875 la Societ\u00e0 del quartetto, con l'intento di far conoscere la musica da camera. Nel 1876 fu tra i promotori dell'Accademia di canto corale \"Stefano Tempia\".\nFu critico musicale per numerosi giornali e riviste, tra cui la \"Gazzetta del Popolo\", il \"Risorgimento\" e la \"Nuova Antologia\". \nLe sue pubblicazioni pi\u00f9 importanti come musicologo furono \"L'Acad\u00e9mie de France \u00e0 Rome\" (1903), \"I musicisti compositori francesi all'Accademia di Francia a Roma\" (1904), con le quali descrisse la storia dell'accademia. L'anno successivo pubblic\u00f2 \"I quartetti di Beethoven\" (1905), un'attenta analisi sui concerti tenuti dal quartetto Joachim a Roma. Nel 1910 diede alle stampe \"Chopin\" (1910), uno dei primi studi italiani dedicati al compositore polacco.\nNel 1889 spos\u00f2 la violinista Teresina Tua, uno dei maggiori talenti dell'Ottocento italiano."}
{"id": "2369813", "revid": "1543377", "url": "https://it.wikipedia.org/wiki?curid=2369813", "title": "Nicolas-\u00c9tienne Framery", "text": "Biografia.\nSi interess\u00f2 al teatro italiano e gi\u00e0 nel 1763 realizz\u00f2 un'opera teatrale la cui rappresentazione fu per\u00f2 interdetta dalla polizia.\nVinse il concorso istituito da Luigi XVI per i drammi lirici.\nTra i suoi incarichi, possiamo annoverare quello di sovraintendente musicale del duca di Artois.\nNel 1776, intervenne con uno scritto intitolato \"Lettre \u00e0 l'auteur du Mercure\", con il quale si schier\u00f2 contro i sostenitori di Gluck.\nNel 1783, una delle sue prime opere, \"La sorci\u00e8re par hasard\" ottenne un certo successo.\nRealizz\u00f2, nel biennio 1788-1789 un \"Calendrier Musicale\"; partecip\u00f2 alla stesura della \"Encyclop\u00e9die m\u00e9thodique\", intorno agli anni 1791 e 1792, assieme ad Ginguen\u00e9 e Feyton.\nCostantemente interessato al progresso dell'arte musicale, dedic\u00f2 gran parte dei suoi studi a tal proposito e concretizz\u00f2 le sue ricerche con i trattati intitolati : \"M\u00e9moire sur le Conservatoire de musique et l'\u00e9cole de chant\", \"Avis aux Po\u00e8tes lyriques, ou De la n\u00e9cessit\u00e9 du rythme et de la c\u00e9sure dans les odes ou les hymnes destin\u00e9s \u00e0 la musique\". \nI suoi saggi pi\u00f9 importanti riguardarono Franz Joseph Haydn, Domenico Della-Maria, il Conservatorio di Parigi; tra gli altri titoli, annoveriamo \"Le musicien pratique\", \"Analyse des rapports qui existent entre la musique et la d\u00e9clamation\", \"Les deux comtesses : op\u00e9ra-bouffon, imit\u00e9 de l'Italien et parodi\u00e9 sur la musique du c\u00e9l\u00e8bre signor Paisiello\", \"J\u00e9rusalem d\u00e9livr\u00e9e\"."}
{"id": "2369824", "revid": "3115", "url": "https://it.wikipedia.org/wiki?curid=2369824", "title": "Manuele Cecconello", "text": "Biografia.\nTerminati gli studi in Lettere con una tesi su Andrej Tarkovskij, dopo una collaborazione con il Museo Nazionale del Cinema di Torino, Manuele Cecconello intraprende un percorso professionale che si concentra tanto sulla produzione quanto sulla didattica dell'audiovisivo.\nDopo una prima esperienza lavorativa nell'ambito della formazione all'audiovisivo per soggetti diversamente abili, Cecconello dirige per tre anni la casa editrice Grafica Santhiatese, allestendo un catalogo che ha come temi centrali \u201cStoria e critica del cinema\u201d e \u201cCultura regionale del Piemonte\u201d.\nNegli anni '90 l'attivit\u00e0 artistica \u2013 sviluppatasi tra fotografia e cinema sperimentale \u2013 inizia a rivolgersi al mercato, dando avvio alla societ\u00e0 di produzione \"Prospettiva Nevskij\". Dal 1992 Cecconello ha diretto oltre un centinaio di opere cinematografiche, frequentemente selezionate per la partecipazione a festival e rassegne.\nAl 2006 risale il primo lungometraggio a soggetto, \u201cBeato colui che sar\u00e0 visto dai tuoi occhi\u201d, che promuove il Santuario di Oropa (Biella) attraverso un racconto di ricerca dove coesistono registro documentaristico e slancio visionario. Nello stesso anno Cecconello \u00e8 ospite con una rassegna antologica di opere al 28\u00ba Festival del cinema latinoamericano di L'Havana, Cuba; nei giorni del Festival Cecconello gira un videodiario intitolato \u201cCuban Experimental Winter\u201d, una riflessione in prima persona sul cinema sperimentale.\nNel 2007 Cecconello riceve il premio \u201cL'occhio insonne\u201d al II Festival di poesia civile di Vercelli; nello stesso anno il regista realizza \u201cOlga e il tempo. Parte prima: epica minima del mattino\u201d, film che \u00e8 stato in concorso in vari festival internazionali aggiudicandosi vari premi tra cui il premio per il miglior documentario al Flahertiana International Film Festival di Perm (Russia) e il Gran Premio della Giuria al XXVI Festival di Annecy.\n\u201cOlga e il tempo\u201d \u00e8 il primo capitolo di una trilogia che avr\u00e0 conclusione nel 2009. Si tratta dell'opera a tutt'oggi pi\u00f9 matura ed elaborata nella filmografia di Cecconello: \"L'amore per la montagna, una devozione simbiotica con la natura, una dignit\u00e0 salda fondata sul lavoro, rappresentano il mondo di Olga, icona solitaria di tutti i pastori di questa parte del Piemonte: il Biellese\" (M.C.)."}
{"id": "2369828", "revid": "110157", "url": "https://it.wikipedia.org/wiki?curid=2369828", "title": "Carlo, Cokxxx, Nutten", "text": "Carlo, Cokxxx, Nutten \u00e8 il primo album in collaborazione dei due rapper tedeschi Bushido e Fler. L'album \u00e8 uscito il 21 ottobre del 2002 attraverso l'etichetta discografica \"Aggro Berlin\". Nel 2009 \u00e8 uscito il sequel Carlo, Cokxxx, Nutten 2.\nContenuto.\nCarlo, Cokxxx, Nutten \u00e8 considerato in Germania insieme al disco Vom Bordstein bis zur Skyline uno dei album pi\u00f9 influenti del Gangsta rap tedesco.\nL'album musicalmente parla soprattutto di traffico di droga, prostituzione e la vita nel Ghetto. Nel disco i due rapper si presentano frequentemente attraverso gli pseudonimi \"Sonny Black\" (Bushido) e \"Frank White\" (Fler).\nProduzione.\nIl disco \u00e8 stato prodotto interamente da Bushido con l'utilizzo di un MPC (Music Production Center) e DJ Ilan che ha mixato alcune tracce."}
{"id": "2369835", "revid": "196390", "url": "https://it.wikipedia.org/wiki?curid=2369835", "title": "Trolley tranviario", "text": ""}
{"id": "2369844", "revid": "125072649", "url": "https://it.wikipedia.org/wiki?curid=2369844", "title": "Alien vs. Predator (franchise)", "text": "Alien vs. Predator, anche conosciuto come Aliens vs. Predator o Aliens versus Predator (spesso abbreviato in AvP), \u00e8 un media franchise nato come crossover tra la serie di \"Alien\" e di \"Predator\", con protagonisti le immaginarie razze aliene di tali saghe, rispettivamente lo Xenomorfo e Yautja. \u00c8 composto da sei miniserie a fumetti, due film, una trilogia di romanzi e dieci tra videogiochi ed espansioni collegate.\nStoria.\nDal luglio 1988 al giugno 1990 la casa editrice statunitense Dark Horse pubblica la trilogia fumettistica di Aliens, riscuotendo un grande successo, cos\u00ec come con \"Predator: the Heat\", sequel a fumetti del film omonimo di John McTiernan. La Dark Horse decide cos\u00ec di presentare al pubblico una storia a fumetti che unisse le due creature aliene della casa cinematografica 20th Century Fox: \"Aliens vs Predator\", scritto da Randy Stradley e disegnato da Phill Norwood (nn.1-3) e Chris Warner (n. 4). La serie ebbe anche un numero 0 (luglio 1990), sempre di Stradley e Norwood, in realt\u00e0 ristampa di una singola storia in bianco e nero pubblicata su \"Dark Horse Presents\" nn. 34-36 (novembre 1989-febbfebbraio 1990) in tre puntate.\nIl successo \u00e8 immediato, tanto che quando Stephen Hopkins dirige il film \"Predator 2\", uscito nel novembre 1990, inserisce nel finale una citazione da Aliens: nell'astronave del Predator, infatti, fra i trofei troneggia il teschio di uno xenomorfo.\nSuccessivamente l'incontro tra Alien e Predator ispir\u00f2 nuove serie a fumetti e titoli videoludici, primo tra tutti un titolo omonimo per SNES. Dal 1991 diverse sceneggiature per una pellicola di Alien vs. Predator vennero realizzate, ma rimase in development hell per 13 anni, finch\u00e9 nel 2004, dopo pi\u00f9 di 40 sceneggiature rifiutate dalla Fox, quella di Paul W.S. Anderson riesce finalmente a convincere i produttori ad iniziare le riprese di \"Alien vs. Predator\", che nel 2007 \u00e8 stato seguito da \"Aliens vs. Predator 2\".\nRomanzi.\nEsiste una trilogia di romanzi basata sulla miniserie a fumetti \"Aliens vs. Predator\", pubblicata dalla \"Bantam Books\", composta da:"}
{"id": "2369848", "revid": "196390", "url": "https://it.wikipedia.org/wiki?curid=2369848", "title": "Castello di Ripaille", "text": ""}
{"id": "2369861", "revid": "729019", "url": "https://it.wikipedia.org/wiki?curid=2369861", "title": "Battaglia del monte Tabor (1799)", "text": "La battaglia del monte Tabor, o schermaglia del monte Tabor, vide schierate forze francesi sotto il comando del generale Kleber, contro forze ottomane guidate dal Pash\u00e0 di Damasco il 16 aprile 1799. Napoleone stava assediando San Giovanni d'Acri e Damasco mand\u00f2 il suo esercito per rompere l'assedio. Operando a sud di San Giovanni d'Acri, il generale Kleber decise di intercettare l'esercito ottomano e muovere contro i 25000 ottomani.\nLe forze francesi combatterono divise in due quadrati e resistettero per otto ore prima di finire le munizioni. Napoleone arriv\u00f2 con i rinforzi, composti da 2500 uomini e due cannoni, proprio mentre gli ottomani sembravano sul punto di vincere. Attacc\u00f2 il fianco della formazione ottomana, cogliendola di sorpresa e respingendola."}
{"id": "2369868", "revid": "729019", "url": "https://it.wikipedia.org/wiki?curid=2369868", "title": "Castello di Le Bourget-du-Lac", "text": "Il castello di Le Bourget-du-Lac, detto anche castello dei conti di Savoia o castello di Tommaso II, \u00e8 un castello posto nel comune di Le Bourget-du-Lac, in Francia, nel dipartimento della Savoia. Non deve essere confuso col \"castello dei duchi di Savoia\", la cui attuale denominazione \u00e8 quella di castello di Chamb\u00e9ry.\nStoria.\nNel 1248 il fratello del conte Amedeo IV di Savoia, Tommaso II di Savoia, ottenne il privilegio di costruire una casa con un porto di pesca su di un lato del lago del Bourget. Tale struttura vantava un terreno molto ampio tutto attorno e divenne, durante i due secoli successivi, una delle residenze pi\u00f9 apprezzate dei conti di Savoia. Nel 1456 il castello venne distrutto da un violento incendio e mai pi\u00f9 ricostruito.\nIl castello \u00e8 attualmente allo stato di rovina. Esso \u00e8 collocato ancora nella posizione originaria, alle foci del fiume Leysse, presso le rive del lago del Bourget. Della costruzione sono conservate ancora quattro torri quadrate e parte delle mura perimetrali che le univano."}
{"id": "2369871", "revid": "110157", "url": "https://it.wikipedia.org/wiki?curid=2369871", "title": "Carlo, Cokxxx, Nutten II", "text": "Carlo, Cokxxx, Nutten II \u00e8 un album in collaborazione dei due rapper tedeschi Bushido e Baba Saad. L'album \u00e8 uscito il 4 aprile del 2005 attraverso l'etichetta discografica \"ersguterjunge\".\nContenuto.\nL'album musicalmente parla (come gi\u00e0 sentito nel disco Carlo, Cokxxx, Nutten) di traffico di droga, prostituzione e la vita nelle strade e nei Ghetto di Berlino.\nL'album contiene alcune tracce da diss contro Fler che Bushido conosceva ancora prima che i due rapper avevano firmato un contratto con l\u00b4Aggro Berlin. Con questo disco, \"Bushido\", sostituisce \"Fler\" con il quale aveva pubblicato l'album \"Carlo, Cokxxx, Nutten\" nel 2002.\nI critici delle riviste Hip Hop tedesche hanno elogiato il giovane rapper libanese Baba Saad definendolo al\u00b4altezza di sostituire \"Fler\".\nCome nel disco \"Carlo, Cokxxx, Nutten\" anche su questo Bushido usa lo pseudonimo \"Sonny Black\".\nProduzione.\nIl disco \u00e8 stato prodotto interamente da \"Bushido\".\nSuccesso e Singoli.\nIl disco ha avuto una buona posizione nella Media Control Charts ovvero 3\u00ba posto.\nIl singolo estratto dal disco \"Carlo, Cokxxx, Nutten II\" \u00e8 \"Nie ein Rapper\" che raggiunse il 24\u00ba posto nella \"Media Control Charts\"."}
{"id": "2369875", "revid": "1494169", "url": "https://it.wikipedia.org/wiki?curid=2369875", "title": "Mauro Facci", "text": ""}
{"id": "2369882", "revid": "827882", "url": "https://it.wikipedia.org/wiki?curid=2369882", "title": "Fiori italiani", "text": "Fiori italiani \u00e8 un saggio autobiografico del 1976 di Luigi Meneghello. \u00c8 scritto come una riflessione, documentata sui testi dei libri usati dall'autore, delle scuole elementari, delle medie, del ginnasio, del liceo, dell'Universit\u00e0 di Padova, sull'educazione (diseducazione) ricevuta dallo scrittore e da tutti i suoi coetanei vicentini e veneti, nati negli anni venti durante il ventennio fascista.\nStoria editoriale.\nPubblicato nel 1976 ma \u201cpensato per la prima volta\u201d, come ricorda l'autore nella sua prefazione,\nContenuto.\nIl libro offre un ritratto impietoso, velato da un ironico sarcasmo, di come il fascismo aveva conquistato ogni spazio culturale ed intellettuale dell'Italia.\nI giovani venivano educati in un ambiente che veniva vissuto da tutti come un sistema cos\u00ec scontato da sentirlo naturale. Tutto ci\u00f2 rendeva inimmaginabile pensare che ci fosse qualcosa d'altro. L'autore descrive i suoi insegnanti, nei vari ordinamenti, come persone normali. Solo qualche insegnante, come il \"Mostro di Chiampo\"\nsi manifestava come fanatico e quindi era vissuto solo come un grottesco personaggio.\nIl libro \u00e8 uno dei pi\u00f9 impegnati dell'Autore. Colpisce l'analisi della formazione e della cultura ricevuta nei primi venti anni della sua vita con osservazioni che possono essere ritenute valide in ogni epoca ed ambiente. Significativi i costanti riferimenti formativi e culturali all'ambiente scolastico inglese che lo vide professore negli anni post seconda guerra mondiale. La stessa origine del titolo \u201ci fiori\u201d \u00e8 nata pensando ad un \u201cpanel\u201d sull'educazione presso l'Universit\u00e0 di Reading.\nLa storia-saggio dell'educazione-diseducazione della generazione dei giovani italiani nati all'inizio del fascismo si conclude con una specie di conversione, di tipo quasi laico-religioso, dopo l'incontro, fondamentale, avvenuto tra il 1942-1943, con il professor Antonio Giuriolo, al quale dedica il settimo e ultimo capitolo.\nLa scoperta che l'autore e i suoi amici fanno della magnetica e carismatica personalit\u00e0 di Giuriolo fu devastante perch\u00e9 permetter\u00e0 loro di capire quanto tronfia ed ammorbante era la cultura e la formazione fascista nella quale erano cresciuti ed avevano anche primeggiato nei \u201clittoriali\u201d a Vicenza, Padova, Bologna."}
{"id": "2369886", "revid": "599013", "url": "https://it.wikipedia.org/wiki?curid=2369886", "title": "Mike Smith (cestista 1963)", "text": ""}
{"id": "2369896", "revid": "339392", "url": "https://it.wikipedia.org/wiki?curid=2369896", "title": "Sterilgarda - Berik", "text": ""}
{"id": "2369906", "revid": "114953336", "url": "https://it.wikipedia.org/wiki?curid=2369906", "title": "K-119 Vorone\u017e", "text": "Il K-119 \"Vorone\u017e\" \u00e8 un SSGN russo appartenente alla classe Oscar II. Entrato in servizio alla fine degli anni ottanta, appartiene alla Flotta del Nord.\nStoria.\nIl \"K-119\" fu impostato presso il cantiere navale Sevmash, a Severodvinsk, il 25 febbraio 1986. Il sottomarino entr\u00f2 in servizio il 29 dicembre 1989, ed il 28 febbraio 1990 venne preso in carico dall'11\u00aa Divisione della Flotta del Nord.\nIl 6 aprile 1993 ricevette il nome di \"Vorone\u017e\", come la citt\u00e0 omonima. Nel 1994, fu trasferito nella 7\u00aa Divisione. Dovrebbe essere stato ritirato dal servizio operativo tra la fine del 2007 e gli inizi del 2008.\nAi primi di giugno 2014 il battello impegnato in esercitazioni ha partecipato al salvataggio del battello di 11 m Barents 1100 intrappolato da una tempesta nel Mar Bianco, sul posto sono stati inviati 2 elicotteri Mi-8 e una nave, ma il primo a rispondere \u00e8 stato il K-119 che in 40 minuti ha risposto alla chiamata.\nNel 2020 \u00e8 entrato in riserva, in attesa della radiazione."}
{"id": "2369921", "revid": "1543377", "url": "https://it.wikipedia.org/wiki?curid=2369921", "title": "Lobelia erinus", "text": "Lobelia erinus \u00e8 una pianta tropicale della famiglia delle Campanulaceae, originaria del Malawi, della Namibia e del Sudafrica.\nDescrizione.\n\u00c8 una pianta perenne, prostrata, usata in Europa come pianta da bordura e da aiuola o come pianta da vaso. Attualmente \u00e8 presente in Africa, Asia e Europa. Le variet\u00e0 principali presentano fiori blu, azzurri, bianchi, rosa o rossi. Il colore dal blu al viola \u00e8 tipico delle piante selvatiche, mentre alcune delle migliori variet\u00e0 coltivate sono: 'Blue Moon', 'Cascade', 'Gracilis', 'Rosamund' e 'Crystal Palace'\nIl fusto \u00e8 esile e dotato di foglie sottili dal bordo frastagliato, alla cui sommit\u00e0 presentano una corolla pentalobata, tra gli 8 e i 10\u00a0mm di diametro; il frutto ha una capsula che raggiunge i 5\u20138\u00a0mm, contenente numerosi semini.\nColtivazione.\n\"Lobelia erinus\" \u00e8 una pianta ornamentale molto apprezzata nei giardini per le sue lunghe fioriture, da met\u00e0 primavera a met\u00e0 autunno nella fascia temperata, mentre nei paesi tropicali o nei paesi caldi come alcune zone dell'Italia invece la fioritura \u00e8 annuale.\nIl seme va messo in semenzaio in inverno, e successivamente le piantarole si coltivano in vaso per qualche settimana fino a essere pronte per la messa a dimora a tarda primavera.\nPer quanto riguarda l'esposizione, la Lobelia erinus gradisce le zone semiombreggiate o ombreggiate. Necessita di innaffiature regolari, e il terreno va lasciato asciugare tra un'innaffiatura e l'altra. Il terreno pu\u00f2 essere arricchito con corteccia tritata e poca sabbia."}
{"id": "2369928", "revid": "124648700", "url": "https://it.wikipedia.org/wiki?curid=2369928", "title": "Crash of the Titans", "text": "Crash of the Titans \u00e8 un videogioco di genere piattaforme e hack and slash, quattordicesimo episodio della serie di \"Crash Bandicoot\", uscito il 2 ottobre 2007 negli Stati Uniti, il 12 in Europa e il 25 in Australia.\nIl titolo \u00e8 un gioco di parole tra il modo di dire \"clash of the titans\" (in italiano \"scontro tra titani\") e il nome di Crash Bandicoot.\nTrama.\nIl gioco vede il ritorno del dottor Neo Cortex, che raduna attorno a s\u00e9 la sua banda, formata da se stesso, da sua nipote Nina, dal dottor N. Gin, da Tiny Tiger, Dingodile (quest'ultimo presente solo nelle versioni Nintendo DS e GameBoy Advance) e da Uka Uka. Cortex apprende da quest'ultimo come usare l'aura magica dell'Isola Wumpa per creare il Raggio Evolvo, un potente macchinario alimentato dall'aura e capace di usarne il potere per trasformare la fauna dell'isola in un'armata di giganteschi mutanti chiamati \"titani\", di cui intende servirsi per costruire lo \"Sterminatore\", il pi\u00f9 grande robot da guerra mai esistito, con cui annientare l'Isola Wumpa e conquistare il mondo.\nAll'inizio del gioco il dottor Neo Cortex e Uka Uka congelano Crunch e rapiscono Coco e Aku Aku, cos\u00ec Crash si mette alla loro ricerca. Crash ritrova presto Aku Aku nella giungla e inizia a combattere i tirapiedi di Cortex ed i titani da lui lasciati sul percorso, controllandoli e guidandoli come il proprio corpo grazie all'incantesimo del crashamento di Aku Aku. Crash giunge al Tempio Wumpa, dove incontra Cortex, che spiega al Bandicoot il suo piano. Uka Uka fugge alla base assieme a Coco e all'aura rubata dal tempio, mentre Cortex gli copre la fuga, aiutato da altri titani. Crash per\u00f2 non si fa problemi a metterlo fuori gioco, ed Uka Uka, furibondo per l'ennesimo fallimento di Neo Cortex, sostituisce quest'ultimo con la nipote Nina. Crash raggiunge la miniera di Tiny, dove sconfigge il felino, che gli rivela la sostituzione di Neo Cortex con Nina. Successivamente Crash e Aku Aku si dirigono alla fabbrica di esplosivi di N. Gin, dove sconfiggono il cyborg. Superata la fabbrica, Crash e Aku Aku si dirigono all'albero di Uka Uka, il quale riveler\u00e0 loro che Coco sta lavorando sotto costrizione da parte di Nina alla messa in azione dello Sterminatore. Crash e Aku Aku si dirigono verso la base segreta, sconfiggono Nina e liberano Coco, mentre Neo Cortex e la nipote Nina fuggono via con una navicella di salvataggio.\nModalit\u00e0 di gioco.\nIn \"Crash of the Titans\" sono stati introdotti degli elementi in stile hack and slash, con Crash capace di effettuare delle combo di calci e pugni e in grado di resistere a pi\u00f9 di un colpo prima di perdere una vita; in questo episodio infatti ci sar\u00e0 una barra di energia, che potr\u00e0 essere recuperata raccogliendo i frutti Wumpa; di conseguenza Aku Aku perde il suo classico ruolo di protettore, anche se potr\u00e0 essere usato come scudo o come skateboard. Inoltre si potr\u00e0 anche correre sui muri.\nAnche i nemici pi\u00f9 grandi, i Titani, resisteranno a pi\u00f9 di un colpo, ma una volta sconfitti potranno essere guidati da Crash, che potr\u00e0 sfruttare la loro potenza.\nIn questo capitolo inoltre le casse diventano molto rare e raramente contengono frutti wumpa, spesso infatti contengono aura, utile per potenziare le abilit\u00e0 di Crash.\nI livelli (o episodi) sono venti, divisi in cinque gruppi. Ogni gruppo di livelli ha un proprio tipo di scagnozzo. \nGli obiettivi di ogni livello sono:\nOgnuno dei livelli ha:"}
{"id": "2369929", "revid": "124123", "url": "https://it.wikipedia.org/wiki?curid=2369929", "title": "Arthur Henry Fox Strangways", "text": "Biografia.\nPrimo figlio di Walter Aston Fox Strangways, un ufficiale dell'esercito, e di sua moglie, Harriet Elizabeth Buller. \nFu educato al \"Wellington College\" e al \"Balliol College\" di Oxford, dove nel 1882 ottenne una laurea in lettere classiche. \nPer due anni fu allievo alla \"Berlin Hochschule f\u00fcr Musik\" di Berlino\nPer i successivi ventisei anni, Fox Strangways fu insegnante scuolastico, prima al \"Dulwich College\" (1884-1886) e poi alla sua vecchia scuola, \"Wellington College\" (1887-1910), dove fu il maestro di musica dal 1893 al 1901, e successivamente assunse incarichi direttivi.\nDurante la sua permanenza a Wellington visit\u00f2 l'India e si interess\u00f2 alla musica indiana. Dopo aver lasciato Wellington, \u00e8 tornato in India per otto mesi nel 1911, raccogliendo materiale per un libro, \"The Music of Hindostan\" (1914), che il dizionario musicale e musicista di Grove ha descritto nel 2013 come \"ancora un classico sul tema\".\nHa fatto amicizia con il poeta e musicista di origine indiana e bengalese Rabindranath Tagore e si \u00e8 impegnato a diffondere le sue opere in Occidente.\nFu uno dei promotori e dei fondatori della rivista \"Music and Letters\", oltre a collaborare come critico musicale con il \"Times\" e con l\"'Observer\".\nFox Strangways fu uno dei principali collaboratori della terza edizione del Grove Dictionary of Music and Musicians pubblicata nel 1927. \nInsieme al tenore Steuart Wilson, Strangways ha realizzato traduzioni in inglese del lieder di Schubert e di Schumann."}
{"id": "2369930", "revid": "104859365", "url": "https://it.wikipedia.org/wiki?curid=2369930", "title": "K-442 \u010celjabinsk", "text": "Il K-442 \"\u010celjabinsk\" \u00e8 un SSGN russo appartenente alla classe Oscar II, in servizio nella Flotta del Pacifico.\nStoria.\nIl \"K-442\" venne impostato presso il cantiere navale Sevmash, a Severodvinsk, il 21 maggio 1987, ed entr\u00f2 in servizio il 28 dicembre 1990. Il 14 marzo 1991 fu inquadrato nell'11\u00aa Divisione della Flotta del Nord.\nTra il 18 agosto ed il 12 settembre 1991, fu trasferito alla Flotta del Pacifico: vi arriv\u00f2 navigando, insieme al gemello \"K-173 Krasnojarsk\", sotto lo strato di ghiaccio. Il 24 settembre successivo entr\u00f2 nella 10\u00aa Divisione. Il 13 aprile 1993 ricevette il nome di \"\u010celjabinsk\", come l'omonima citt\u00e0 della Siberia. Nel maggio 1999, fu posto in riserva per riparazioni. Tornato in servizio nel 2002, dopo essere stato sottoposto ai necessari lavori."}
{"id": "2369935", "revid": "729019", "url": "https://it.wikipedia.org/wiki?curid=2369935", "title": "Castello di Chamb\u00e9ry", "text": "Il castello di Chamb\u00e9ry o castello dei duchi di Savoia si trova nella citt\u00e0 savoiarda di Chamb\u00e9ry. Modificato molte volte dalla sua costruzione nel XIII secolo, esso si \u00e8 conservato sino ai nostri giorni preservando la propria vocazione amministrativa. Famosa \u00e8 la torre campanaria della sua cappella, chiamata \"tour Jolande\", composta di 70 campanelle ancora oggi in loco e funzionanti, che ne fanno il quarto carillion di campane al mondo.\nNon deve essere confuso col castello dei conti di Savoia presso Le Bourget-du-Lac.\nStoria.\nDalle origini al 1563.\nIl castello venne fondato nell'XI secolo. Esso appartenne ai signori di Chamb\u00e9ry. Nel 1232, il conte Tommaso I di Savoia, acquis\u00ec lo stabile dal visconte Berlion, signore di Chamb\u00e9ry, assieme a parte della signoria feudale sul borgo.\nNel 1295, il conte Amedeo V di Savoia, inizi\u00f2 un ampliamento del castello di Chamb\u00e9ry, facendovi erigere imponenti fortificazioni di modo da accomodarvi anche l'amministrazione dello stato di Savoia e rendendolo anche sufficientemente confortevole da ospitare la sua corte.\nTali lavori compresero la costruzione di un portale tra le mura e durante il XIV ed il XV secolo, si completarono le strutture della corte principale.\nTra le torri difensive costruite si ricordano la \"Tour Tr\u00e9sorerie\" (XIV-XV secolo), la \"Tour demi-ronde\" (1398) e la \"Tour du Carrefour\" o \"Tour des Archives\" (1439).\nNel 1408 il conte Amedeo VIII di Savoia, futuro primo Duca di Savoia, decise di erigervi una cappella in stile gotico fiammeggiante, terminandola nel 1430. Questa cappella, tra il 1502 ed il 1578, ospit\u00f2 anche la Sacra Sindone che venne successivamente trasferita a Torino, divenuta nuova capitale del ducato sabaudo. Nel 1466, il Papa concesse una speciale bolla per rinominare la chiesa in Cappella della Sacra Sindone e in quello stesso anno, sotto la direzione dell'architetto Blaise Neyrand, venne costruita una nuova torre campanaria (detta anche \"Tour Yolande\"), con il grande complesso di 70 campane. Esse vennero fuse dalla famosa fonderia Paccard di Sevrier, ed \u00e8 il quarto campanile in Europa per numero di campane. Esse vengono tradizionalmente fatte suonare in un concerto, il terzo sabato del mese, alle 17:30. Il castello sub\u00ec un rovinoso incendio nel 1532, nel quale and\u00f2 danneggiata la stessa Sindone.\nDal 1563 al 1860: un bastione amministrativo dello stato sabaudo.\nDopo il trasferimento della capitale degli stati sabaudi da Chamb\u00e9ry a Torino nel 1563, il castello rimase ad ogni modo residenza ducale e sede amministrativa di parte della corte. Le sue sale di rappresentanza accolsero dunque alcuni ministeri di governo e l'Intendenza generale.\nAll'inizio del XVII secolo, il governatore, Felice di Savoia, decise di restaurare il castello erigendovi un giardino presso la \"Tour Tr\u00e9sorerie\" e la duchessa Cristina, figlia del re di Francia, fece ricostruire la facciata della cappella (1655-1663).\nIl castello venne nuovamente devastato da due incendi nel corso del XVIII secolo, e sotto quello sviluppatosi durante l'occupazione spagnola, nel 1743, l'incendio caus\u00f2 la perdita di parte degli originali appartamenti reali.\nSi pens\u00f2 pertanto ad una ricostruzione, ma questo non fu immediatamente possibile a causa della mancanza di fondi, prosciugati dagli eventi bellici dell'epoca. Essi vennero intrapresi a partire dal 1775 grazie al matrimonio del futuro re Carlo Emanuele IV di Savoia con la sorella del re Luigi XVI di Francia, il quale commission\u00f2 il prolungamento di un padiglione del castello e la costruzione di un monumentale armadio ad intarsio, ad opera dell'architetto Piacenza. Per tale ricostruzione degli edifici del castello, l'architetto si avvalse dei progetti che gi\u00e0 nel 1753 Benedetto Alfieri (cugino del padre del celebre Vittorio Alfieri), aveva preparato ma che non erano mai stati eseguiti per mancanza di fondi.\nNel 1786 venne costruita la nuova ala degli appartamenti reali, ma essa venne danneggiata nel 1798 da un misterioso incendio appiccato da sconosciuti. Sul finire del secolo, inoltre, esso venne acquisito dallo stato francese e divenne noto col nome di \"Chateaux National\" (1792).\nDal 1800, il primo prefetto dell'area commission\u00f2 i lavori di restauro dell'edificio e dal 1802 esso divenne la sede della prefettura generale del dipartimento del Monte Bianco. Lo stesso Napoleone, di passaggio a Chamb\u00e9ry nel 1805, ordin\u00f2 la ricostruzione del castello secondo due progetti che prevedevano di adibire gli appartamenti reali ad appartamenti imperiali per accogliere le sue visite.\nNel 1820, dopo la restaurazione del dominio sabaudo sull'area, il Re Carlo Felice di Savoia rinnov\u00f2 la cappella del castello ed il Re Carlo Alberto di Savoia la fece decorare con pitture a trompe-l'\u0153il (1836).\nNel 1844, Carlo Alberto apr\u00ec i giardini del castello alla Compagnia di Storia Naturale di Savoia che qui stabilir\u00e0 in seguito un museo. Re Vittorio Emanuele II di Savoia continuer\u00e0 poi la ricostruzione della parte centrale del castello.\nL'annessione alla Francia e gli ampliamenti di Napoleone III.\nDall'epoca dell'annessione alla Francia nel 1860, il castello era parte del dipartimento di Savoia ed il sito venne ulteriormente abbellito ed ampliato su interessamento di Napoleone III di Francia che si serv\u00ec per tali scopi degli architetti D\u00e9nari\u00e9 e Duban. Venne costruita una nuova ala in stile neoclassico, completamente discostata dalle forme medioevali dell'originale complesso, che venne dotata anche di un nuovo mobilio in stile impero rinnovato.\nNominato edificio storico di rilievo nazionale nel 1881, il castello divenne soggetto di nuovi restauri alla fine del XIX secolo. Esso, difatti, sino al 1890 ospit\u00f2 la Prefettura del dipartimento di Savoia oltre alla sede dell'Accademia di Savoia e dal 1890, appunto, divenne sede di un museo.\nNel 1993 vennero fuse 70 campane dalla Fonderia Paccard di Annecy per creare uno stupendo carillon, quarto al mondo per grandezza. Le 70 campane si trovano nella Torre sopra la Cappella.\nNel 1997 un nuovo incendio devast\u00f2 i tetti del castello e, seppur in minima parte, anche alcune sale degli appartamenti reali che vennero sottoposte ad un accurato restauro per riportarle al loro originario splendore."}
{"id": "2369943", "revid": "767487", "url": "https://it.wikipedia.org/wiki?curid=2369943", "title": "Dieci piccoli indiani (film 1965)", "text": "Dieci piccoli indiani \u00e8 un film del 1965 diretto da George Pollock, basato sull'omonimo romanzo di Agatha Christie.\nTrama.\nIn una villa in cima ad una montagna, priva di mezzi di comunicazione e raggiungibile solo con una teleferica, vengono invitate dieci persone; la prima sera, subito dopo il termine della cena, una voce proveniente da un registratore azionato dal domestico Joseph Grohmann, ed appartenente ad un misterioso \"Mr. Owen\" (la voce nell'originale \u00e8 dell'attore Christopher Lee) accusa gli invitati di gravi colpe che avrebbero commesso, spiegando loro il motivo per cui sono stati riuniti in quel luogo, e promettendo loro una punizione.\nGli invitati iniziano a morire a uno a uno, e ciascuna morte \u00e8 simboleggiata da una scultura raffigurante le statuette di \"dieci piccoli indiani\", dalla quale via via scompaiono le figure che la compongono. I superstiti, e potenziali prossime vittime, dapprima cercano l'assassino nella villa e, avendo riscontrato di essere gli unici occupanti della casa, si rendono conto che l'assassino \u00e8 tra di loro.\nGli ospiti ad uno ad uno confessano i loro peccati, ma questo non ferma l'assassino che continua nella sua opera; il giudice Arthur Cannon ed il dottor Edward Armstrong, rimasti in compagnia durante un esperimento di spegnimento delle luci, si autoescludono dalla responsabilit\u00e0, formando un'alleanza per scoprire l'assassino: il giudice finge di essere ucciso per avere la possibilit\u00e0 di individuare Mr. Owen, al riparo dai sospetti dei quattro superstiti (oltre al dottore, il detective William Blore, Hugh Lombard ed Ann Clyde).\nHugh ed Ann, a dispetto della situazione, si scoprono innamorati l'uno dell'altra. Dopo aver trascorso insieme una notte d'amore, si confidano e ciascuno sostiene la propria innocenza: lei nega con forza l'addebito ascrittole da Mr. Owen, mentre lui confessa di non essere Hugh Lombard ma un suo amico, Charles Morley. Dopo aver provocato la morte della fidanzata, il vero Lombard si era suicidato, vinto dal senso di colpa e dai rimorsi. Morley, frugando tra le carte di Lombard dopo la sua morte, aveva trovato l'invito di Mr. Owen e, spinto dalla curiosit\u00e0, si era recato alla villa al posto dell'amico defunto.\nDopo la morte del dottore e di Blore, i due amanti restano soli ed Ann spara a Charles con la pistola dell'uomo; al rientro nella villa trova il giudice, che in realt\u00e0 aveva solo simulato la propria morte, il quale ha predisposto per lei un cappio che, secondo la sua teoria, Ann utilizzer\u00e0 per suicidarsi: il giudice infatti, dopo averle spiegato le ragioni della propria finta morte, le confessa il suo antico sogno di commettere un omicidio e che, ormai malato senza speranza di guarigione, sta per togliersi la vita con il veleno, lasciandola sola, unica superstite e quindi responsabile della morte di tutti gli ospiti, ad affrontare il giudizio che la vedr\u00e0 ovviamente colpevole.\nAppena il giudice ingerisce il veleno, Charles compare sulla porta, incolume, poich\u00e9 Ann poco prima aveva solo finto di sparargli. Prima di morire, il giudice si rende conto che l'amore dei due giovani li ha portati a fidarsi l'uno dell'altro e questo evento, da lui imprevisto, li ha salvati. Solo allora ha la consapevolezza che il suo piano \u00e8 fallito e nessun altro sar\u00e0 punito."}
{"id": "2369947", "revid": "287204", "url": "https://it.wikipedia.org/wiki?curid=2369947", "title": "George Miller", "text": ""}
{"id": "2369949", "revid": "300067", "url": "https://it.wikipedia.org/wiki?curid=2369949", "title": "David \u0160teffel", "text": "Carriera.\nDopo un mese di contratto con Pesaro a settembre 2010, \u00e8 stato ingaggiato a gettone da Barcellona a novembre. Rimane con i giallorossi fino al 12 gennaio 2011."}
{"id": "2369951", "revid": "92723", "url": "https://it.wikipedia.org/wiki?curid=2369951", "title": "Josef Foerster", "text": "Biografia.\nIl padre, Josef Foerster (1833-1907), era una personalit\u00e0 importante della vita musicale di Praga. Era meglio conosciuto come il direttore della \"St. Vojtech\", dove ha cercato di riformare la musica della chiesa nello spirito del movimento ceciliano. Ha lavorato come insegnante presso l'Istituto degli insegnanti e al Conservatorio di Praga. Come compositore, si \u00e8 distinto principalmente per le composizioni sacre e per organo ed \u00e8 stato membro dell'Accademia delle scienze. La madre si chiamava Marie Hladikova (1838-1878), ed il fratello minore, Viktor Foerster, fu un importante pittore e mosaicista ceco.\nJosef Bohuslav fu mandato all'et\u00e0 di nove anni all'istituto di pianoforte di Celestine M\u00fcller; successivamente Homer gli insegn\u00f2 a suonare il violoncello e Josef Cainer gli diede lezioni di organo. \nTra il 1871 e il 1875, Foerster studi\u00f2 al Ginnasio dopo di che si trasfer\u00ec a Praga, dove si interess\u00f2 di letteratura e di pittura. Prima di diplomarsi alla scuola secondaria Foerster rimase profondamente colpito dalla morte della sua amata madre. \u00c8 probabile che questo triste evento ebbe riflessi nello stato d'animo e nel carattere delle prime opere di Foerster. Dopo la laurea (1878) inizi\u00f2 i suoi studi in chimica presso una scuola tecnica tedesca, ma la sua personalit\u00e0 fu sempre pi\u00f9 attratta dalla musica. \nNell'ottobre del 1879, Foerster decise di seguire una carriera musicale, e lo stesso anno si iscrisse alla scuola di musica praghese\nDopo aver terminato gli studi, Foerster fu accolto come organista a St. Vojt\u011bch (1882-1888), e dal 1889 al 1892 lavor\u00f2\ncome direttore nella Chiesa di Nostra Signora della Neve. Tra il 1884 e il 1892 si distinse come direttore musicale della \"National Leaf\" impegnandosi nella promozione delle opere del compositore Smetana. \nIn quegli anni conobbe la giovane soprano emergente Berta Lauterer, si innamor\u00f2 di lei ed il 1\u00ba settembre 1888 si sposarono insieme.\nLa sua prima composizione fu composta nel 1878, e fu dedicata alla madre. Le sue opere dal 1878 al 1893 compresero tutti i generi musicali. Sono rappresentati in modo equo, con una leggera prevalenza della musica strumentale. Della musica strumentale, ad esempio, annoveriamo il \"Quartetto d'archi I\" e \"II\" (1888, 1893), il \"Trio per pianoforte\" (1883), la \"Sinfonia I\" e \"II\" (1888, 1893). Tra le opere strumentali vocali, l'attenzione \u00e8 particolarmente meritata per il suo \"Stabat Mater\" (1892) e per l'opera \"Deborah\" (1891). Si \u00e8 anche dedicato a composizioni corali, di canto e di chiesa.\nNel 1893 sua moglie stipul\u00f2 un contratto con il \"City Theater\" di Amburgo e dal 1\u00ba settembre ne divenne membro permanente. \nFoerster la raggiunse nel novembre di quell'anno per dedicarsi alle attivit\u00e0 compositive, pedagogiche e giornalistiche. Collabor\u00f2 con i giornali \"Hamburger Freie Presse\" e con \"Hamburger Nachrichten\". Durante gli ultimi tre anni della sua permanenza ad Amburgo, insegn\u00f2 pianoforte al Conservatorio. Ad Amburgo, incontr\u00f2 Gustav Mahler, a quel tempo il principale direttore del Teatro Municipale. Da allora entrambi gli artisti strinsero una forte amicizia.\nTra i brani pi\u00f9 importanti del periodo di Amburgo vi furono, per esempio, \"Canzone di autunno e di primavera\" (1896), \"Amore\" (1899). I capolavori, tuttavia, sorsero nel genere orchestrale, da camera, da palcoscenico o corale: la \"Sinfonia\" I (1894), la suite per orchestra \"Cyrano de Bergerac\" (1903), il \"Trio per pianoforte I\" (1894), l'opera \"Eva\" (1897), i nove cori maschili (1894-1897). \nDopo un decennio trascorso ad Amburgo, Foerster e la moglie si trasferirono a Vienna, dove lavor\u00f2 come docente all'Universit\u00e0 di Musica e Spettacolo, e come giornalista con il \"Die Zeit\". A Vienna, Foerster ha collaborato con la minoranza ceca e ha tenuto conferenze sulla musica. Il periodo di Vienna, in particolare il suo primo semestre, fu considerato il principale periodo creativo di Foerster.\nTra le migliori composizioni di questo periodo vi furono la \"Sinfonia IV\", la \"Grande Notte\" (1905), il poema sinfonico \"La leggenda della felicit\u00e0\" (1912), il \"Quartetto d'archi III\" (1907), il \"Primo Concerto per violino\" (1911). Tra le sue composizioni vocali-strumentali, \u00e8 necessario citare l'opera \"Jessika\" (1904), la serie di canzoni \"Canzoni d'amore\" (1914), \"Racconto di un lungo desiderio\" (1910), \"Karel Hynek M\u00e1cha\" (1909).\nNel 1918 Foerster torn\u00f2 a Praga, dove si dedic\u00f2 alla composizione e alla didattica. Nel 1919 incominci\u00f2 le sue docenze al Conservatorio di Praga e all'Universit\u00e0 praghese.\nNel maggio del 1931 fu eletto presidente dell'Accademia delle Scienze e delle Arti, che diresse fino al marzo del 1939. All'et\u00e0 di ottant'anni Foerster si ritir\u00f2 a vita privata. Nel 1945 lo Stato gli confer\u00ec il titolo di Artista nazionale. Mor\u00ec il 29 maggio 1951 all'et\u00e0 di 92 anni.\nLe composizioni di Foerster possono essere descritte come \"tradizionali\" dato che non apport\u00f2 nel corso della sua carriera innovazioni significative e il suo stile musicale si cristallizz\u00f2 nel primo periodo di Amburgo e rimase per tutta la sua lunga vita creativa pressoch\u00e9 invariato. La sua musica si caratterizz\u00f2 per una soggettivit\u00e0 intima, per la profonda meditazione, per la dimensione spirituale, per l'influenza della poesia, soprattutto quella di J. V. Sl\u00e1dkov.\nHa composto sinfonie, poemi sinfonici, suites, ouverture, opere, cantate con orchestra, trii, sonate, Lieder."}
{"id": "2369956", "revid": "1305772", "url": "https://it.wikipedia.org/wiki?curid=2369956", "title": "Susans", "text": "Susans (\"Susans\" in friulano) \u00e8 una frazione del comune di Majano, in provincia di Udine.\nDista solo alcuni chilometri da Majano, come gli altri abitati contigui di Tiveriacco, Comerzo e San Tomaso.\nA poca distanza dall'abitato sorge in posizione sopraelevata il castello di Susans. Di storia antica, la sua ricostruzione nelle attuali forme risale al XVII secolo, quando venne ristrutturato per Fabrizio Colloredo."}
{"id": "2369957", "revid": "124629078", "url": "https://it.wikipedia.org/wiki?curid=2369957", "title": "George Trumbull Miller", "text": "Nei crediti delle sue opere appare come George Miller, generando talvolta confusione a causa dell'omonimia con un altro regista australiano, George Miller (\"Mad Max\", \"Happy Feet\")."}
{"id": "2369959", "revid": "1543377", "url": "https://it.wikipedia.org/wiki?curid=2369959", "title": "K-410 Smolensk", "text": "Il K-410 \"Smolensk\" \u00e8 un SSGN russo appartenente alla classe Oscar II. Entrato in servizio nei primi anni novanta, risulta operativo nella Flotta del Nord.\nStoria.\nIl \"K-410\" venne impostato presso il cantiere navale Sevmash, a Severodvinsk, il 9 dicembre 1986, ed entr\u00f2 in servizio il 28 dicembre 1990. Il 14 marzo 1991 fu inquadrato nell'11\u00aa Divisione della Flotta del Nord.\nIl 6 aprile 1993 ricevette il nome di \"Smolensk\", come l'omonima citt\u00e0 della Russia europea."}
{"id": "2369963", "revid": "547034", "url": "https://it.wikipedia.org/wiki?curid=2369963", "title": "Mark Renshaw", "text": "Carriera.\nPrimi anni.\nCome diversi ciclisti australiani, Mark Renshaw inizi\u00f2 con il ciclismo su pista, in cui fu anche tre volte Campione del mondo su pista juniores (under-19): due volte nella velocit\u00e0 a squadre e una volta nel chilometro a cronometro. Qualche anno pi\u00f9 tardi, nel 2002, partecip\u00f2 ai XVII Giochi del Commonwealth a Manchester, dove vinse la medaglia d'oro nell'inseguimento a squadre e l'argento nella corsa a punti. Lo stesso anno vinse una prova della Coppa del mondo di ciclismo su pista della corsa a punti, ripetendosi l'anno successivo, e nel 2004 nello scratch.\n2004-2008: fdjeux.com e Cr\u00e9dit Agricole.\nNel 2004 debutt\u00f2 anche tra i professionisti nel ciclismo su strada con la francese fdjeux.com. Dopo un periodo di adattamento, Renshaw ottenne il primo piazzamento nel 2005 terminando secondo nel Grand Prix de Denain dietro Jimmy Casper in volata.\nAlla fine del 2005 lasci\u00f2 quindi la Fran\u00e7aise des Jeux per passare alla Cr\u00e9dit Agricole: con la nuova formazione ricopri spesso il ruolo di ultimo uomo per le volate del compagno Thor Hushovd e, in qualche occasione, ebbe l'opportunit\u00e0 di giocarsi le sue carte. Ottenne la prima vittoria da professionista nel 2006 alla Tro-Bro L\u00e9on. Dopo aver partecipato al suo primo Grande Giro, la Vuelta a Espa\u00f1a, corse un buon Circuit Franco-Belge, terminando secondo nelle due tappe chiusesi allo sprint, battuto in entrambe le occasioni da Heinrich Haussler.\nNel 2007 vinse la Down Under Classic e fu secondo in una frazione del Tour Down Under; come negli anni precedenti, si mise in evidenza soprattutto a partire dal mese di aprile. In maggio concluse ancora secondo al Grand Prix de Denain, dietro S\u00e9bastien Chavanel, poi al Tour de Vend\u00e9e, battuto da Mikel Gazta\u00f1aga. Due settimane pi\u00f9 tardi vinse la seconda tappa del Tour de Picardie, la sua seconda vittoria da professionista. Dopo aver partecipato alla sua seconda Vuelta a Espa\u00f1a, disput\u00f2 ancora un buon Circuit Franco-Belge, che concluse al sesto posto.\nIl 2008 fu l'anno della rivelazione. Vinse la prima tappa del Tour Down Under e port\u00f2 per un giorno la maglia di leader. Settimo nella seconda tappa, cedette la maglia al connazionale Graeme Brown, ma la recuper\u00f2 il giorno successivo grazie al secondo posto nella terza tappa. Giunto nuovamente secondo nella quarta, conserv\u00f2 ancora la maglia ocra ma l'indomani usc\u00ec definitivamente dalla lotta per la vittoria finale nella quinta tappa di Willunga. La stagione in Europa fu meno importante, fino al 7 settembre quando ottenne il secondo gradino del podio nella Vattenfall Cyclassics, battuto solo dal connazionale Robbie McEwen. Questo piazzamento e la vittoria di una tappa nel Circuit Franco-Belge gli aprirono le porte del Team Columbia.\n2009-2011: Team HTC.\nNel 2009 viene quindi inserito nella rosa del Team Columbia-HTC, gi\u00e0 ricca di velocisti (Mark Cavendish e Andr\u00e9 Greipel su tutti): Renshaw diventa gregario del mannese Cavendish. Al Giro d'Italia contribuisce alle cinque vittorie della Columbia, quattro del suo diretto capitano e una cronometro a squadre; al Tour de France, come ultimo uomo del treno di Cavendish, guida invece la volata in cinque delle sei vittorie di quest'ultimo, concludendo peraltro secondo sul traguardo degli Champs-\u00c9lys\u00e9es.\nSalta i primi mesi della stagione 2010, colpito dal virus di Epstein-Barr, tornando a gareggiare solo ad inizio aprile alla Hel van het Mergelland. In luglio \u00e8 di nuovo al via del Tour de France. All'arrivo dell'undicesima tappa, per\u00f2, la giuria decide di espellerlo dalla corsa nonch\u00e9 di multarlo di 150 \u20ac a causa del comportamento scorretto tenuto negli ultimi trecento metri della gara: Renshaw, all'atto di \"tirare la volata\" al compagno di squadra Mark Cavendish, si fa infatti strada dando tre testate a Julian Dean e successivamente tagliando la strada a Tyler Farrar, impedendogli di fatto di partecipare allo sprint. Tornato alle corse, al Giro di Danimarca si aggiudica la quarta tappa regolando allo sprint il compagno di squadra Matthew Goss sul traguardo di Odense.\nSempre tra le file del team HTC-Highroad apre la stagione 2011 vincendo, in febbraio, la quarta tappa e la classifica generale del Tour of Qatar. Dopo alcuni piazzamenti alla Tirreno-Adriatico partecipa prima al Giro d'Italia e poi al Tour de France, contribuendo ai sette successi parziali di Mark Cavendish (due in Italia e cinque in Francia). In settembre non viene incluso nella lista dei nove convocati australiani per i campionati del mondo su strada di Copenaghen; nonostante ci\u00f2 pochi giorni dopo ottiene il terzo successo stagionale nella quinta frazione del Tour of Britain, superando Mark Cavendish.\n2012-2015: Rabobank e Omega Pharma.\nComplice il gi\u00e0 annunciato scioglimento del team HTC-Highroad al termine della stagione 2011, gi\u00e0 in agosto Renshaw firma un contratto di due anni, valido a partire dal 2012, con la formazione olandese Rabobank; si conclude cos\u00ec il sodalizio professionale tra Renshaw e Cavendish, che approda invece al Team Sky.\nNel 2014, dopo due stagioni alla Rabobank, firma un contratto biennale con la Omega Pharma-Quickstep.\n2016-2019: Dimension Data.\nNella stagione 2016 segue il suo capitano Mark Cavendish al Team Dimension Data."}
{"id": "2369969", "revid": "767487", "url": "https://it.wikipedia.org/wiki?curid=2369969", "title": "Gossip (film)", "text": "Gossip \u00e8 un film del 2000 diretto da Davis Guggenheim.\nTrama.\nDerrick, Cathy e Travis, tre studenti che vivono insieme in un grande appartamento, si vedono assegnata dal loro professore di giornalismo una ricerca sui collegamenti tra notizia e pettegolezzo. Alla ricerca di qualche spunto interessante, una sera in una discoteca individuano il soggetto adatto alle loro esigenze. Derrick vede la bella e ricca matricola Naomi ubriaca e avvinghiata al suo ragazzo Beau. Subito dopo i tre mettono in giro la voce, falsa ma piccante, che i due hanno avuto rapporti molto intimi in situazione non proprio appartata. Sheila, la migliore amica di Naomi, \u00e8 la prima che non esita a spifferare il pettegolezzo. La voce fa il giro dell'universit\u00e0 e ciascuno vi aggiunge qualcosa di 'nuovo'. Il controllo della notizia \u00e8 ormai sfuggito dalle mani degli inventori, ma la situazione si aggrava quando Naomi denuncia Beau per stupro, in quanto non ricorda nulla di quella notte stordita dall'alcool, tranne di avergli detto di non voler avere un rapporto con lui. Il gioco sta prendendo una piega imprevista, e a questo punto affiorano retroscena inediti. Anni prima al liceo, Naomi aveva accusato Derrick di averla violentata, ma grazie all'influenza dalla famiglia di lui, non era stata creduta e tutto era stato messo a tacere. La polizia sembra sospettare qualcosa, e allora Derrick va da Naomi per dirle che \u00e8 stato lui a mettere in giro la voce: una vendetta per le notizie false che lei aveva inventato su di lui ai tempi del liceo. Nella notte, Naomi si suicida. All'investigatore, Derrick dice che il colpevole \u00e8 Travis. Nasce una lite furibonda. Travis spara e colpisce Cathy, che sembra morta. Derrick allora, nel panico, confessa di aver davvero violentato Naomi al liceo. Subito si svela la macchinazione preparata ai suoi danni:l'investigatore \u00e8 falso, Naomi \u00e8 viva e ha ottenuto la confessione che desiderava dai tempi del liceo, prontamente videoregistrata. Tutti se ne vanno mentre Derrick rimane solo in casa. Ancora sconvolto chiede cosa penser\u00e0 la gente vedendo la registrazione; e Travis gli risponde con la stessa frase che ha dato il via a tutto il gioco: \"Sono solo parole, che male possono fare\".\nCuriosit\u00e0.\nSi pensa che il regista Davis Guggenheim, quando ha girato la scena pi\u00f9 intrigante del film, avesse in mente la celebre aria tratta da \"Il barbiere di Siviglia\": \"La calunnia \u00e8 un venticello, un'auretta assai gentile che insensibile, sottile, leggermente, dolcemente incomincia a sussurrar\". \u00c8 infatti in questa parte del film che il pettegolezzo viene prima divulgato, e poi pian piano inizia a diffondersi ed assumere proporzioni incontrollabili e addirittura dannose e pericolose."}
{"id": "2369971", "revid": "106908", "url": "https://it.wikipedia.org/wiki?curid=2369971", "title": "Isola di Ischia", "text": ""}
{"id": "2369990", "revid": "1543377", "url": "https://it.wikipedia.org/wiki?curid=2369990", "title": "K-456 Vilju\u010dinsk", "text": "Il K-456 \"Tver\"' (ex Vilju\u010dinsk) \u00e8 un SSGN russo appartenente alla classe Oscar II. Entrato in servizio nei primi anni novanta, risulta operativo nella Flotta del Pacifico.\nStoria.\nIl \"K-456\" venne impostato presso il cantiere navale Sevmash, a Severodvinsk, il 9 febbraio 1988, ed entr\u00f2 in servizio il 18 agosto 1992. Mentre era ancora in allestimento, il 15 febbraio 1992, ricevette il nome di \"Kasatka\". Il 5 febbraio 1993 fu inquadrato nell'11\u00aa Divisione della Flotta del Nord.\nL'8 settembre 1993, il sottomarino lasci\u00f2 la sua base della penisola di Kola, e si mise in viaggio verso i porti dell'Oceano Pacifico, in modo da prendere servizio nella relativa flotta russa. Il 28 settembre, infatti, fu ufficialmente inquadrato nell'11\u00aa Divisione. Due giorni dopo, il \"K-456 Kasakta\" emerse tra i ghiacci del Polo Nord. Il 23 marzo 1996, il sottomarino fu autore, insieme al \"K-132 Irkutsk\", di lanci multipli di missili antinave. Il 20 giugno seguente, ricevette il definitivo nome di \"Vilju\u010dinsk\", come l'omonima citt\u00e0 nell'Oblast' di Kam\u010datka. Tra il 1997 ed il 2002, \u00e8 stato sottoposto a lavori di revisione. Nel maggio 2009 risulta in servizio con la Flotta del Pacifico. Nel 2011, dopo lavori di ammodernamento, cambia il nome in Tver', in onore dell'omonima citt\u00e0."}
{"id": "2369991", "revid": "745153", "url": "https://it.wikipedia.org/wiki?curid=2369991", "title": "Zinovij Petrovi\u010d Ro\u017eestvenskij", "text": "\u00c8 passato alla storia per aver comandato la squadra russa nella battaglia di Tsushima nel corso della guerra russo-giapponese.\nProveniente da una famiglia della piccola nobilt\u00e0 (il padre era ufficiale medico) si diplom\u00f2 all'Accademia navale, divenendo esperto d'artiglieria navale partecip\u00f2 nel 1877 alla guerra russo-turca.\nNel 1883 venne inviato in Bulgaria nazione da poco indipendente con l'incarico di organizzarvi la marina militare.\nIn quest'incarico Ro\u017eestvenskij diede prova di abnegazione ed efficienza, ma una rottura fra la Russia di Alessandro III ed il principe Alessandro I di Bulgaria port\u00f2 al richiamo in patria degli ufficiali russi in servizio in Bulgaria.\nSuccessivamente ad un incarico in Estremo Oriente, nel 1892 Ro\u017eestvenskij venne nominato addetto navale a Londra, nel 1894 venne nominato comandante dell'incrociatore \"Vladimir Monomach\" che condusse in Estremo Oriente in occasione della crisi determinata dalla guerra sino-giapponese. Nel dicembre del 1898 venne promosso contrammiraglio.\nNel luglio del 1902 Ro\u017eestvenskij si distinse in occasione di un'esercitazione navale alla presenza dello Zar e del Kaiser e si guadagn\u00f2 il favore di Nicola II di Russia. Infine nel 1903 Ro\u017eestvenskij venne nominato capo di Stato Maggiore della Marina.\nEbbe modo di guadagnarsi i favori dello Zar nel 1902, durante un\u2019esercitazione cui l\u2019autocrate di Russia assistette insieme al Kaiser tedesco.\nIn quella occasione i due monarchi ebbero modo di apprezzare il temperamento dell\u2019ammiraglio quando lo videro scagliare un binocolo in mare in preda alla collera.\nIl suo carattere era talmente complicato ed irascibile che il personale della Marina imbarc\u00f2 ben cinquanta binocoli sulla sua nave ammiraglia diretta alla volta dell'Estremo Oriente per la fatale battaglia di Tsushima, prevedendo che l'Ammiraglio ne avrebbe scagliati in mare un buon numero durante il tragitto.\nLa guerra russo-giapponese e la battaglia di Tsushima.\nLa carriera di Ro\u017eestvenskij fino al 1904 non aveva visto avvenimenti eccezionali.\nCome ufficiale aveva partecipato ad una sola campagna, la guerra russo-turca n\u00e9 aveva compiuto imprese spettacolari. Si era tenuto lontano dalla corruzione ed aveva sempre mostrato un'abnegazione ed un impegno rari nella Marina Imperiale Russa dell'epoca.\nFu la guerra russo-giapponese a portare Ro\u017eestvenskij a fama mondiale. La piega nettamente sfavorevole per la Russia delle operazioni militari, con il conseguente assedio e blocco navale di Port Arthur condussero l'alto comando russo ad inviare dal Baltico una squadra navale per sbloccare Port Arthur. Tale squadra venne denominata (alquanto prematuramente, in quanto le unit\u00e0 della costituenda formazione erano nel Baltico) Seconda Squadra del Pacifico.\nSi trattava in realt\u00e0 di un complesso di unit\u00e0 eterogenee: accanto a navi da battaglia di recente costruzione si trovavano unit\u00e0 piuttosto in cattivo stato, n\u00e9 l'addestramento degli equipaggi n\u00e9 la preparazione degli ufficiali erano paragonabili allo standard dei giapponesi. Al di l\u00e0 dell'addestramento al combattimento, il compito non si presentava facile.\nLa squadra avrebbe dovuto navigare su tre oceani, senza la sicurezza di un approdo per rifornirsi di carbone.\nDelle grandi potenze la Gran Bretagna, segretamente legata al Giappone, avrebbe osservato una rigida neutralit\u00e0, la Francia e la Germania sarebbero state pi\u00f9 favorevoli, ma non avrebbero potuto spingere oltre un certo limite la loro benevolenza. La flotta salp\u00f2 nell'ottobre del 1904 da Libau e dopo pochi giorni la navigazione venne funestata dall'incidente del Dogger Bank (detto anche \"Incidente di Hull\") allorch\u00e9 la squadra, temendo un attacco insidioso di torpediniere giapponesi apr\u00ec il fuoco su pescherecci britannici. Questo incidente complic\u00f2 viepi\u00f9 i rapporti con la Gran Bretagna.\nQuindi la squadra si divise in due: una divisione avrebbe circumnavigato l'Africa lungo la rotta del Capo, l'altra avrebbe attraversato il canale di Suez, entrambe le formazioni si riunirono a Nosy Be in Madagascar nel gennaio del 1905 quando ormai Port Arthur era caduta. Era venuta meno la ragione strategica dell'impresa, ma da San Pietroburgo si ordin\u00f2 di proseguire fino a Vladivostok.\nQuindi la squadra salp\u00f2 dal Madagascar e travers\u00f2 l'Oceano Indiano, travers\u00f2 lo stretto di Malacca e raggiunse la baia di Cam Ranh nell'Indocina francese. L\u00ec peraltro Ro\u017eestvenskij dovette attendere una squadra di rinforzo, costituita da navi vecchie al comando del contrammiraglio Nebogatov. Infine nel maggio 1905 salp\u00f2 per Vladivostok.\nImpresa difficile: avrebbero navigato vicinissimi alla basi nemiche in Giappone e Corea, ed i giapponesi disponevano di equipaggi meglio addestrati e pi\u00f9 riposati. La formazione fu avvistata in navigazione nello stretto di Tsushima e subito affrontata dalla squadra agli ordini dell'ammiraglio T\u014dg\u014d Heihachir\u014d.\nLa battaglia fu aspra e vide la netta vittoria giapponese. Ro\u017eestvenskij, ferito ed in stato d'incoscienza, venne trasbordato dalla nave di bandiera su di una torpediniera e quindi su di un'altra che si arrese ai giapponesi.\nRimpatriato a conclusione delle ostilit\u00e0, venne sottoposto a Corte Marziale ma assolto da ogni accusa.\nAl di l\u00e0 della netta sconfitta patita a Tsushima, il viaggio attraverso tre oceani della Seconda Squadra del Pacifico si pu\u00f2 considerare una delle pi\u00f9 grandi imprese navali."}
{"id": "2370001", "revid": "1543377", "url": "https://it.wikipedia.org/wiki?curid=2370001", "title": "Gottfried Kinkel", "text": "Biografia.\nGottfried Kinkel nacque a Oberkassel, attualmente quartiere (\"Ortsteil\") di Beuel, \"Stadtbezirk\" di Bonn. Dopo aver studiato teologia nelle universit\u00e0 di Bonn e Berlino, si stabil\u00ec a Bonn nel 1836 come \"Privatdozent\" di teologia; fu anche istitutore nel locale ginnasio, e per un po' di tempo fu assistente predicatore a Colonia. Dopo una crisi religiosa, abbandon\u00f2 l'insegnamento della teologia per dedicarsi allo studio della storia dell'arte, disciplina alla quale aveva iniziato a interessarsi dopo un viaggio in Italia nel 1837.\nNel 1843 spos\u00f2 Johanna Mockel (1810-1858), scrittrice, compositrice e musicista che aiut\u00f2 il marito sia nell'attivit\u00e0 di scrittore che nell'attivit\u00e0 politica. La coppia ebbe quattro figli. Nel 1846 Kinkel fu nominato professore straordinario di storia dell'arte all'Universit\u00e0 di Bonn. Nel 1848 l'aiuto della moglie e dell'ex allievo Carl Schurz, diede vita al \"Bonner Zeitung\", una rivista rivoluzionaria in politica ma in cui erano presenti anche articoli di letteratura, recensioni di spettacoli musicali o teatrali, o saggi critici dedicati alle arti figurative.\nNel 1849 Kinkel si un\u00ec alle forze rivoluzionarie armate del Palatinato, ritenendo di agire legalmente in obbedienza alle direttive di Francoforte del Parlamento federale degli Stati tedeschi e dell'Austria, eletto a suffragio universale. Kinkel fu ferito negli scontri, venne arrestato e condannato alla prigione a vita. Sebbene in un primo tempo le autorit\u00e0 lo avessero stabilito che fosse imprigionato in una fortezza dove avrebbe potuto svolgere in parte la sua attivit\u00e0 di studio, Federico Guglielmo IV di Prussia dichiar\u00f2 illegali queste disposizioni: commut\u00f2 \"graziosamente\" il carcere a vita nella condanna in un penitenziario per detenuti comuni, dove gli furono rasati i capelli, imposto l'abbigliamento dei detenuti, vietato lo studio prescritto l'obbligo di lavorare come cardatore di lana. Nel 1850 fu trasferito nel carcere di Spandau da dove la moglie e il suo amico ed ex allievo Carl Schurz lo aiutarono a evadere; nel novembre 1850 Gottfried Kinkel si rifugi\u00f2 in Inghilterra.\nNel 1850 Kinkel si rec\u00f2 negli Stati Uniti d'America a cercare fondi per un Prestito nazionale tedesco a favore delle attivit\u00e0 rivoluzionarie in Germania. Sebbene fosse accolto entusiasticamente dalla popolazione e fosse stato ricevuto anche dal presidente Millard Filmore, la raccolta fu deludente e Kinkel ottenne solo piccole somme. Ritornato a Londra nel 1853, visse insegnando lingua tedesca nel college femminile \"Bedford Square\" di Londra o impartendo lezioni private sulla letteratura, l'arte e la storia della cultura tedesca. Nel 1858 fond\u00f2 il periodico in lingua tedesca \"Hermann\". Lo stesso anno rimase vedovo: la moglie Johanna mor\u00ec, probabilmente suicida, per essere caduta da una finestra. Nel 1860 Kinkel spos\u00f2 Minna Emilia Ida Werner, una tedesca originaria di K\u00f6nigsberg che viveva a Londra. Nel 1863 fu nominato ispettore scolastico dell'Universit\u00e0 di Londra e di altre scuole in Inghilterra. Nel 1866 accett\u00f2 la cattedra di archeologia e storia dell'arte al Politecnico di Zurigo; rimase a Zurigo fino alla morte, avvenuta sedici anni pi\u00f9 tardi.\nOpere.\nIn vita la popolarit\u00e0 di Kinkel come poeta fu enorme. Le sue \"Gedichte\" (Poesie liriche), apparse la prima volta nel 1843, ebbero molte edizioni. La critica moderna invece giudica pi\u00f9 severamente le composizioni di Kinkel, di ispirazione romantica e sentimentale secondo moda letteraria del tempo in Germania, piacevoli ma datate nel gusto. Migliori appaiono le novelle in versi \"Otto der Sch\u00fctz, eine rheinische Geschichte in zw\u00f6lf Abenteuern\" (Ottone l'arciere, novella renana in dodici episodi) del 1846 che nel 1896 aveva raggiunto gi\u00e0 la 75\u00aa edizione, e \"Der Grobschmied von Antwerpen\" (Il grande fabbro di Anversa, 1868), e la tragedia in versi \"Nimrod\". Fra i suoi saggi sono utilizzate ancora oggi la raccolta di frammenti di poeti epici greci (\"Epicorum Graecorum fragmenta\"), e la storia dell'arte dei paesi cristiani (\"Geschichte der bildenden K\u00fcnste bei den christlichen V\u00f6lkern\")."}
{"id": "2370005", "revid": "123384896", "url": "https://it.wikipedia.org/wiki?curid=2370005", "title": "L'amor carnale (singolo)", "text": "L'amor carnale \u00e8 una canzone scritta dai Bastard Sons of Dioniso e Gaudi (che cura anche la produzione) e registrata dal gruppo trentino per l'EP \"L'amor carnale\" pubblicato da Sony Music\n, da cui il brano \u00e8 stato estratto come primo singolo.\nIl brano.\n\"L'amor carnale\" \u00e8 una cover in lingua italiana di \"The Zwang Song\", pezzo in lingua inglese, gi\u00e0 nel repertorio dei Bastard Sons of Dioniso. La canzone \u00e8 stata eseguita per la prima volta durante la puntata del 14 aprile 2009 della seconda edizione di \"X Factor\", nella quale il gruppo partecipava come concorrente in gara. Il brano \u00e8 stato nuovamente suonato dal gruppo durante la finale del 19 aprile, durante la quale i Bastard Sons of Dioniso si sono classificati al secondo posto, dietro Matteo Becucci.\nIl singolo del brano \u00e8 stato reso disponibile per il download digitale e per l'airplay radiofonico a partire dal 24 aprile, e debuttando nella classifica dei singoli pi\u00f9 scaricati in Italia alla prima posizione, mentre \"Contessa\" (cover del brano di Enrico Ruggeri), sempre cantata dai Bastard Sons of Dioniso saliva alla quarta posizione. Curiosamente \"L'amor carnale\" ha scalzato dalla vetta della classifica \"You've Got a Friend\", brano interpretato dai concorrenti giunti alla finale di X Factor, quindi anche dagli stessi Bastard Sons of Dioniso.\nIl video.\nIl video musicale prodotto per \"L'amor carnale\" \u00e8 stato diretto da Gaetano Morbioli ed Enrico Tomei, ed \u00e8 entrato nella rotazione dei canali tematici a partire dal 1\u00ba maggio 2009. Il video, interamente ambientato all'interno di un pub a Riva del Garda, vede i Bastard Sons of Dioniso esibirsi in un locale affollato di gente, mentre loro fantasticano su una provocante ragazza, che si trova fra la folla. Compaiono tra la gente alcuni amici della band trentina, nonch\u00e9 certi musicisti locali."}
{"id": "2370008", "revid": "285631", "url": "https://it.wikipedia.org/wiki?curid=2370008", "title": "Spettri di Gaunt", "text": ""}
{"id": "2370015", "revid": "110157", "url": "https://it.wikipedia.org/wiki?curid=2370015", "title": "Chiesa-oratorio di San Rocco (Morbio Inferiore)", "text": "La chiesa-oratorio di San Rocco \u00e8 un edificio religioso barocco che si trova a Morbio Inferiore. La chiesa ingloba una precedente struttura attestata gi\u00e0 nel 1578.\nStoria.\nLa prima citazione della chiesa risale al 1578, ma l'edificio assunse le forme attuali nel 1760, quando fu ricostruito utilizzando il lascito di Carlo Francesco Silva. Nel XX secolo l'edificio fu restaurato due volte (nel 1946 e nel 1985 circa) e la facciata fu decorata con un dipinto che raffigura \"San Rocco\".\nDescrizione.\nEsterni.\nDotata di pianta centrale coperta da una cupola e di un coro, l'edificio ha una facciata divisa in due ordini i cui volumi sono arricchiti da lesene binate. Il dipinto con \"San Rocco\" si trova sopra la porta d'ingresso. Sul sagrato della chiesa vi \u00e8 un ossario settecentesco il cui ingresso \u00e8 protetto da un'inferriata.\nInterni.\nNella navata trovano posto alcuni dipinti su tela: la \"Madonna del Carmelo e le Anime purganti\" (1766-1768) fu iniziata da Gian Maria Livio e completata da Francesco Gobbi, il \"Crocifisso adorato da san Francesco d'Assisi e da sant'Antonio da Padova\" (1767) \u00e8 di Francesco Antonio Silva e \"Sant'Ignazio di Loyola adora il Redentore\", sulla controfacciata, \u00e8 d'autore ignoto e databile ai primi anni del Seicento. Completano le decorazioni della navata gli ovali che rappresentano \"Scene della vita di San Biagio e San Pietro martire\" e, al di sotto, tre usc\u00ec socchiusi dipinti nel 1752 da Innocenzo Ceppi. Di quest'ultimo autore \u00e8 anche la parete d'altare (1765).\nIl presbiterio, dotato di balaustra marmorea e volta affrescata da Francesco Antonio Silva con figure di putti e \"San Nicola da Tolentino\", \"Santa Gertrude\" e \"Gloria di San Rocco\", ospita un altare marmoreo a parete, realizzato prima del 1769, con una pala tardosecentesca che rappresenta la \"Madonna che regge il Cristo morto, coi santi Carlo Borromeo e Rocco e le Anime purganti\". Sulle pareti laterali, inoltre, vi \u00e8 un ciclo di affreschi del XVIII secolo che rappresenta alcuni \"Episodi della vita di San Rocco\". La volta del coro, infine, \u00e8 a botte."}
{"id": "2370018", "revid": "1573940", "url": "https://it.wikipedia.org/wiki?curid=2370018", "title": "Castor canadensis", "text": "Il castoro americano (Castor canadensis ) \u00e8 un animale che vive in Canada e in USA (ad esclusione del deserto sud-occidentale e della Florida peninsulare) e nelle regioni settentrionali del Messico.\nDescrizione.\nIl castoro nordamericano \u00e8 il pi\u00f9 grande roditore in America del Nord. Il peso di un esemplare adulto varia grossomodo tra i 13 e i 32\u00a0kg (in media 20\u00a0kg circa) e la lunghezza \u00e8 circa 0,9-1,1 m. \nI tratti morfologici, assai simili a quelli della specie europea, sono frutto dell'adattamento alla vita semiacquatica. Sono mammiferi acquatici con pelliccia impermeabile; il pelo \u00e8 lungo, ruvido, bruno-rossiccio o bruno-nero, e, insieme al folto pelo grigio sottostante, trattiene il calore corporeo. \nIl castoro americano ha lunghi baffi che lo aiutano a trovare la strada nell'oscurit\u00e0. \nI piedini posteriori sono pi\u00f9 lunghi di quelli anteriori; le zampe posteriori sono grandi e palmate. I denti sono grandi e forti per il legno di rosicchiamento e si sviluppano durante la vita del castoro. Gli occhi hanno una membrana nittitante che lo rende in grado di vedere sott'acqua. Le narici e le aperture dei condotti uditivi possono chiudersi quando l'animale si immerge.\nBiologia.\nVive in piccole colonie costituite da un insieme di pi\u00f9 unit\u00e0 familiari formate da un maschio, una o 2 femmine e la prole fino al secondo anno di vita; la femmina \u00e8 l'individuo dominante, tranne nel periodo degli amori (gennaio-febbraio). \nDurante l'inverno il castoro nordamericano non va in letargo e, sebbene si mostri raramente all'aperto, continua a restare attivo nella tana. Gli adulti sopravvivono quasi esclusivamente grazie al grasso accumulato d'estate cibandosi di foglie, cortecce e radici, mentre i giovani si nutrono con i rami raccolti e messi da parte dagli adulti nella stagione favorevole.\nDistribuzione e habitat.\nIl castoro nordamericano vive nelle aree forestali di Alaska, Canada e gran parte degli Stati Uniti."}
{"id": "2370022", "revid": "248632", "url": "https://it.wikipedia.org/wiki?curid=2370022", "title": "Decaffeinato", "text": ""}
{"id": "2370024", "revid": "248632", "url": "https://it.wikipedia.org/wiki?curid=2370024", "title": "Sandoz", "text": ""}
{"id": "2370027", "revid": "287204", "url": "https://it.wikipedia.org/wiki?curid=2370027", "title": "Oskar Fleischer", "text": "Biografia.\nDopo aver frequentato la scuola secondaria latina presso i francescani di Halle, dal 1878 al 1882 studi\u00f2 lingue e filosofia antiche e moderne presso l'Universit\u00e0 di Halle. Quindi segu\u00ec per quattro anni gli insegnamenti di musicologia di Philipp Spitta; nel 1892, alla morte di Spitta, gli succedette come direttore del \"Musikinstrumenten-Museum\" di Berlino. Intorno al 1910 riusc\u00ec ad acquisire dal museo di Berlino l'importante collezione di vecchi strumenti raccolti dal collezionista C\u00e9sar Snoeck, raddoppiando cos\u00ec l'importanza delle collezioni del \"Musikinstrumenten-Museum\". Nel 1919, la direzione del museo fu rilevata da Curt Sachs. \nNel 1888 divent\u00f2 direttore della \"Collezione Reale di Strumenti Musicali\" presso l'Accademia di Musica.\nDal 1895 fino al 1925 lavor\u00f2 come professore associato di musicologia presso la Universit\u00e0 Humboldt di Berlino di Berlino. \nTra i suoi pi\u00f9 famosi allievi possiamo includere lo studioso Hermann Abert, Padre Komitas e il suo successore Curt Sachs\nNel 1899 \u00e8 stato co-fondatore della \"Societ\u00e0 Internazionale di Musica\" (\"Internationale Musikgesellschaft\"), oltrech\u00e9 curatore delle sue pubblicazioni ufficiali e dei convegni musicali.\nLa sua principale attivit\u00e0 di ricerca non era tanto dedicata agli strumenti musicali, quanto piuttosto allo studio della musica e dei canti greci medievali e antichi. \nDal 1910 insegn\u00f2 alla scuola di musica \"Hochschule fur M.\" di Berlino.\nDopo la sua morte, trov\u00f2 la sua ultima dimora nel cimitero sudoccidentale di Stahnsdorf.\nNella sua citt\u00e0 natale, Z\u00f6rbig, una strada porta il suo nome.\nTra le sue pubblicazioni, annoveriamo: \"Denis Gaultier\", \"Neumen Studien\", biografia di Mozart, di Bach, di H\u00e4ndel, di Gluck, di Beethoven."}
{"id": "2370029", "revid": "110157", "url": "https://it.wikipedia.org/wiki?curid=2370029", "title": "Telki", "text": "Telki \u00e8 un comune dell'Ungheria di 3.113 abitanti (dati 2007) situato nella provincia di Pest, nell'Ungheria settentrionale."}
{"id": "2370033", "revid": "117412201", "url": "https://it.wikipedia.org/wiki?curid=2370033", "title": "Fune (ginnastica ritmica)", "text": "La fune \u00e8 uno dei cinque attrezzi utilizzati nella ginnastica ritmica in cui prevale il gruppo corporeo dei salti. Con la fune si possono inoltre eseguire echapp\u00e8, movimenti nella quale viene lasciato un lembo della fune, ripreso successivamente.\nDescrizione.\n\u00c8 un attrezzo realizzato generalmente in cotone alle cui estremit\u00e0 ci sono dei nodi. La lunghezza della fune varia in base all'altezza dell'atleta.\nPer misurare la lunghezza della fune bisogna posizionarla sotto i piedi a gambe unite con i talloni appoggiati a terra e la fune deve arrivare sotto l\u2019ascella della ginnasta serve per saltare\nDurante l'esecuzione.\nDurante l'esercizio di ginnastica ritmica \u00e8 molto importante il maneggio dell'attrezzo che deve essere molto vario. La fune, durante l'esercizio di ginnastica ritmica, pu\u00f2 essere tenuta aperta, piegata in 2, in 3, in 4, ma la tecnica principale e pi\u00f9 diffusa \u00e8 quella della fune aperta, tenuta per le 2 mani in corrispondenza dei nodi durante i salti ed i saltelli.\n\u00c8 ugualmente possibile eseguire altri movimenti diversi. Questi movimenti, come il lavoro con la fune piegata o annodata non sono tipici di questo attrezzo, quindi non devono essere predominanti nell'esercizio. Importanti anche sono i movimenti di conduzione, tipici del maneggio di questo attrezzo come le circonduzioni, la vela o la controvela, i giri della fune e i lanci.\nL'atleta deve compiere gli esercizi tenendo la fune sempre in movimento senza farle prendere forme strane o subire afflosciamenti.\nPer questo attrezzo generalmente vengono utilizzate musiche veloci, adatte ad eseguire movimenti rapidi, salti di vario tipo e forma e saltelli ritmati.\nLa fune \u00e8 stata eliminata come attrezzo sin dalle olimpiadi del 2012, accusata di essere un attrezzo poco scenico rispetto agli altri e difficile da vedere durante l'esecuzione dell'esercizio."}
{"id": "2370035", "revid": "436907", "url": "https://it.wikipedia.org/wiki?curid=2370035", "title": "Tutto ci\u00f2 che c'\u00e8", "text": "Tutto ci\u00f2 che c'\u00e8 \u00e8 un singolo del rapper italiano Caparezza, pubblicato nel 2000 come primo estratto dal primo album in studio \"?!\".\nDescrizione.\nTerza traccia dell'album, \"Tutto ci\u00f2 che c'\u00e8\" contiene improbabili situazioni tra diversi VIP italiani o altri personaggi famosi della cultura popolare, facendo una tagliente ironia su luoghi comuni o criticando comportamenti dei VIP moderni che hanno dell'impossibile (\u00abfino a rendere possibile la realt\u00e0\u00bb).\nUna prima versione del brano \u00e8 presente anche nel suo terzo demo \"Zappa\".\nPubblicazione.\nSi tratta del primo singolo pubblicato dal rapper con lo pseudonimo Caparezza ed \u00e8 stato commercializzato in due edizioni differenti. La prima, quella standard, presenta una copertina bianca con al centro un paio di forbici aperte, mentre la seconda contiene cinque remix del brano e presenta una copertina gialla con al centro la fotografia dello stesso paio di forbici quasi chiuse, che riflettono il volto di Caparezza."}
{"id": "2370037", "revid": "729019", "url": "https://it.wikipedia.org/wiki?curid=2370037", "title": "T\u00e9sa", "text": "T\u00e9sa \u00e8 un comune dell'Ungheria di 98 abitanti (dati 2001) situato nella provincia di Pest, nell'Ungheria settentrionale."}
{"id": "2370039", "revid": "287204", "url": "https://it.wikipedia.org/wiki?curid=2370039", "title": "Citroen Xsara Picasso", "text": ""}
{"id": "2370053", "revid": "110157", "url": "https://it.wikipedia.org/wiki?curid=2370053", "title": "Tinnye", "text": "Tinnye \u00e8 un comune dell'Ungheria di 1.382 abitanti (dati 2001) situato nella provincia di Pest, nell'Ungheria settentrionale."}
{"id": "2370055", "revid": "131145", "url": "https://it.wikipedia.org/wiki?curid=2370055", "title": "Maurizio Coruzzi", "text": ""}
{"id": "2370056", "revid": "767487", "url": "https://it.wikipedia.org/wiki?curid=2370056", "title": "Richard Fitzwilliam", "text": "Biografia.\nRichard FitzWilliam fu battezzato il 22 agosto 1745. Era il figlio maggiore di Richard FitzWilliam, 6\u00b0 visconte di Meyron, e di sua moglie Catherine Decker, figlia di sir Matthew Decker, 1\u00b0 baronetto, un ricco mercante di origini olandesi. \nFitzwilliam \u00e8 stato educato al Trinity Hall (Cambridge), \u00e8 stato nominato membro della Royal Society nel 1789 ed \u00e8 stato eletto membro del Parlamento dal 1790 al 1806.\n\u00c8 stato un visconte irlandese, collezionista di opere di arte oltrech\u00e9 un benefattore; infatti ha donato all'Universit\u00e0 di Cambridge la sua quotata biblioteca che comprendeva molte rarit\u00e0 artistiche, permettendo in tal modo la fondazione del Fitzwilliam Museum. \nIl Fitzwilliam Virginal Book viene considerato la pi\u00f9 esaustiva raccolta di manoscritti di musica inglese del XVII secolo, ed \u00e8 attualmente conservata presso il Fitzwilliam Museum di Cambridge e contiene circa trecento composizioni racchiuse in 400 pagine. \nTra gli autori rappresentati nel \"Fitzwilliam Virginal Book\", annoveriamo: John Bull, William Byrd, William Tisdale, Orlando Gibbons, Giles Farnaby (del quale sono contenuti 51 dei suoi 52 pezzi conosciuti), Martin Peerson, Peter Philips e Jan Pieterszoon Sweelinck. Come molti manoscritti dell'epoca, i pezzi non erano scritti per uno strumento specifico, e molti hanno una buona resa su tutti gli strumenti dell'epoca, quali il virginale, il clavicembalo, il clavicordo e l'organo da camera. \nTra le sue attivit\u00e0 benemerite e filantropiche, \u00e8 da annoverare lo sviluppo della parte meridionale di Dublino, secondo uno stile georgiano, comprendente una nuova chiesa cattolica, costruita nel 1812 e denominata Chiesa dell'Assunzione, il particolare design di \"Fitzwilliam Square\" (1789), un atto per racchiudere il centro di \"Merrion Square\" nel 1791."}
{"id": "2370096", "revid": "1185701", "url": "https://it.wikipedia.org/wiki?curid=2370096", "title": "Emilia Fahlin", "text": "Carriera.\nNel 2007, dopo essersi messa in mostra nella categoria Juniores, venne ingaggiata dalla squadra UCI Women's tedesca T-Mobile. Rimase con questa formazione \u2013 divenuta negli anni High Road, Columbia, HTC e infine, dopo il cambio di gestione, Specialized-Lululemon \u2013 fino all'inizio del 2013, quando si trasfer\u00ec tra le file della squadra norvegese Hitec Products UCK.\nNel 2008 e nel 2013 si laure\u00f2 campionessa nazionale nella gara in linea, mentre nel 2009 e nel 2011 vinse lo stesso titolo nella cronometro. Tra gli altri risultati colti in carriera spiccano le quattro vittorie di tappa al Tour de l'Ard\u00e8che 2011 e le due medaglie d'argento ottenute ai campionati europei (nel 2009 e nel 2010) nella cronometro Under-23. Nel 2012 partecip\u00f2 anche ai Giochi olimpici di Londra.\nDal 2014 al 2015 gareggia con i colori della formazione britannica Wiggle-Honda, ma non ottiene vittorie. Nel 2016 si trasferisce al team italiano AL\u00c9-Cipollini: nello stesso anno si aggiudica la gara in linea di V\u00e5rg\u00e5rda, valida per il neonato circuito UCI Women's World Tour."}
{"id": "2370110", "revid": "729019", "url": "https://it.wikipedia.org/wiki?curid=2370110", "title": "Caledonian Road (metropolitana di Londra)", "text": "La stazione di Caledonian Road \u00e8 una stazione della linea Piccadilly della metropolitana di Londra.\nStoria.\nLa stazione fu inaugurata il 15 dicembre 1906 dalla Great Northern, Piccadilly and Brompton Railway, diventata poi la linea Piccadilly.\nStrutture e impianti.\nLa stazione di Caledonian Road \u00e8 situata all'estremo settentrionale dell'omonima strada.\nLa stazione continua ad usare ascensori, dato che non \u00e8 mai stata dotata di scale mobili. Insolitamente per le stazioni dell'epoca, gli ascensori scendono direttamente al livello dei binari senza scale secondarie. In tempi recenti questo ha permesso di indicare la stazione come \"priva di scale\" sulla mappa della metropolitana senza dover effettuare lavori di ammodernamento.\nCaledonian Road rientra nella \"Travelcard Zone 2\".\nLa stazione successiva in direzione sud partendo da Caledonian Road era inizialmente York Road. Questa stazione chiuse nel 1932, ma \u00e8 ancora visibile dai treni.\nInterscambi.\nNelle vicinante della stazione effettuano fermata alcune linee automobilistiche di superficie urbane, gestite da London Buses.\nLa stazione di Caledonian Road &amp; Barnsbury della linea North &amp; West London della London Overground si trova a circa un chilometro da Caledonian Road. Non si tratta, tuttavia, di un interscambio \"fuori stazione\" (\"out-of-station interchange\")."}
{"id": "2370113", "revid": "287204", "url": "https://it.wikipedia.org/wiki?curid=2370113", "title": "Citroen C4 Picasso", "text": ""}
{"id": "2370114", "revid": "287204", "url": "https://it.wikipedia.org/wiki?curid=2370114", "title": "Rudolf Teschner", "text": "Vinse sette volte, dal 1943 al 1957, il campionato di Berlino. Vinse il campionato tedesco nel 1948 a Bad Doberan e nel 1951 a D\u00fcsseldorf.\nNel 1960 fu 2\u00ba-3\u00ba allo zonale di Berg en Dal (vinto da Fri\u00f0rik \u00d3lafsson), qualificandosi per l'interzonale di Stoccolma.\nVinse il torneo di Capodanno di Reggio Emilia 1963/64; l'anno successivo si classific\u00f2 1\u00ba-4\u00ba, ma Mario Bertok vinse lo spareggio tecnico.\nPartecip\u00f2 per la Germania Ovest alle olimpiadi degli scacchi del 1952 e del 1956.\nNel 1992 fu il primo Maestro Internazionale ad essere nominato dalla FIDE Grande Maestro \"Ad Honorem\".\nFu editore della rivista tedesca \"Deutsche Scachzeitung\" dal 1950 al 1988.\nScrisse numerosi libri, tra cui i seguenti:"}
{"id": "2370115", "revid": "284938", "url": "https://it.wikipedia.org/wiki?curid=2370115", "title": "The Boeing Company", "text": ""}
{"id": "2370116", "revid": "284938", "url": "https://it.wikipedia.org/wiki?curid=2370116", "title": "Boeing Company", "text": ""}
{"id": "2370127", "revid": "1590006", "url": "https://it.wikipedia.org/wiki?curid=2370127", "title": "Sus scrofa domesticus", "text": "Il maiale (Sus scrofa domesticus ), chiamato anche suino o porco, \u00e8 un suide addomesticato appartenente ai mammiferi dell'ordine artiodattili suiformi.\nIl maschio fertile si chiama \"verro\", la femmina \"scrofa\" e i cuccioli \"lattonzoli\"; questi ultimi, in particolare, a loro volta si definiscono \"verretti\" se maschi o \"scrofette\" se femmine.\nSi tratta di uno tra gli animali da macello pi\u00f9 diffusi e pi\u00f9 utilizzati dall'uomo, anche in ragione dell'ampia gamma di sottoprodotti derivati, che vanno da articolatissime specifiche lavorazioni delle sue carni allo sfruttamento delle setole (da qui il detto \"del maiale non si butta via niente\").\nIl maiale domestico appartiene alla stessa specie del cinghiale (\"Sus scrofa\") e pu\u00f2 riprodursi con esso.\nIl termine \"maiale\" deriva dal latino \"majalem\" (\"porco castrato\"), cos\u00ec chiamato poich\u00e9 era spesso utilizzato come sacrificio a Maia, madre di Mercurio.\nDescrizione.\nNell'anatomia generale il maiale domestico non si discosta molto dal cinghiale: entrambi possiedono infatti un caratteristico grugno mobile e adatto a grufolare nel terreno, una pelle spessa e dotata di uno spesso strato di grasso sottocutaneo, la stessa formula dentaria e canini trasformati in zanne.\nLe razze pi\u00f9 antiche di maiale dovevano essere molto simili ai cinghiali selvatici, come testimoniato per esempio dalle pitture vascolari greche.\nLa selezione artificiale ha tuttavia modificato numerosi caratteri che hanno fatto s\u00ec che molte razze attuali presentino aspetti peculiari.\nIn primo luogo, trattandosi di un animale da carne, si \u00e8 cercato di accelerarne la crescita e di aumentarne il peso: esistono razze con esemplari che raggiungono e superano i , ossia pi\u00f9 del doppio di un grosso cinghiale maschio adulto.\nAnche il colore della pelle e delle setole \u00e8 diverso da quello del cinghiale: il classico \"maiale rosa\" altro non \u00e8 che un animale dalla cute depigmentata, ma esistono anche maiali neri o pezzati.\nIn alcune razze le setole sono assenti o presenti in numero ridotto; possono inoltre essere presenti delle tettole, ovvero piccole protuberanze pendenti nella parte inferiore del collo.\nLe orecchie possono essere erette (come, per esempio, nel cinghiale e nella razza Large White, largamente diffusa in tutto il mondo), oppure pendenti in avanti (come nella razza Landrace), a coprire parzialmente il muso. Un carattere esclusivo di certe razze, che conferisce agli animali un aspetto \"a siluro\", \u00e8 la presenza di una o due vertebre soprannumerarie; tale caratteristica aumenta la lunghezza dei lombi del maiale, da cui si ricava carne pregiata.\nLa coda pu\u00f2 essere diritta, curvata a punto interrogativo o arrotolata a formare un ricciolo; termina generalmente con un ciuffo di setole pi\u00f9 folte.\nLe zampe, corte e forti, sono dotate di due zoccoli centrali maggiori e di due \"speroni\" laterali che, a differenza di molte altre specie di artiodattili, spesso toccano terra e fungono da sostegno. Gli zoccoli possono allargarsi molto, in modo da ampliare la superficie di appoggio quando il maiale cammina in un terreno fangoso, impedendogli di sprofondare.\nI maschi possiedono canini molto sviluppati che, tuttavia, a differenza del cinghiale, restano solitamente all'interno della bocca. In molte razze si possono occasionalmente osservare verri con zanne sviluppate; in particolare i maschi dei maialini pancia a tazza hanno spesso zanne lunghe e ricurve sia nella mascella, sia nella mandibola.\nI maiali sono molto prolifici: le scrofe possono dare alla luce anche 8-10 suinetti alla volta, che allattano poi contemporaneamente grazie al grande numero di mammelle, variabile fra 10 e 16. I piccoli alla nascita sono poco pi\u00f9 grandi di un ratto; solitamente hanno gi\u00e0 una colorazione simile a quella degli adulti, ma vi sono casi in cui i piccoli nascono con un mantello striato simile a quello dei cinghialetti, che poi perdono nei mesi successivi.\nAllevamento.\nL'allevamento del maiale pare antichissimo, e raffigurazioni di suoi presumibili progenitori sono anche nei graffiti della grotta di Altamira (ca. 40000 a.C.). Intorno al 5000 a.C. si suppone che sia avvenuta la domesticazione in Cina, e tracce di poco pi\u00f9 recenti se ne hanno anche in Mesopotamia.\nIl maiale \u00e8 sempre stato di vitale importanza nel sistema alimentare dell'uomo e la sua copiosa produzione lo ha reso di generale popolarit\u00e0. Molte delle caratteristiche morfologiche o comportamentali del maiale sono anzi entrate nella fraseologia comune presso quasi tutte le culture (per lo pi\u00f9 in senso spregiativo o offensivo, sino alla blasfemia).\nLe caratteristiche nutrizionali della carne di maiale, ricca di grassi, sono forse all'origine di taluni precetti di alcune religioni (particolarmente di alcune originate in aree calde del Pianeta) che vietano di cibarsene o ne limitano l'assunzione. Il porco peraltro \u00e8 onnivoro, pertanto nelle aree geografiche desertiche e semidesertiche, contraddistinte da generale scarsit\u00e0 di risorse alimentari, il motivo del precetto religioso che ne vieta la presenza, oltre che la consumazione delle carni e dei sottoprodotti, pu\u00f2 essere ravvisato nel fatto che, sul piano alimentare, esso si pone in concorrenza diretta con l'uomo: il suo allevamento pertanto non potrebbe avvenire che a discapito della disponibilit\u00e0 di cibo per la specie umana. Secondo un'altra teoria, il motivo \u00e8 che il maiale ha bisogno di molta acqua per l'allevamento e se i ricchi \"sprecassero\" la poca acqua di quelle regioni per l'allevamento di maiali, non ce ne sarebbe per il resto della popolazione.\nSi noti che la domesticazione del maiale non \u00e8 profonda, nel senso che il maiale lasciato libero immediatamente rinselvatichisce senza grossi problemi di riadattamento e pu\u00f2 presentare mutazioni morfologiche in tempi sorprendentemente rapidi; del resto, la differenza stessa fra i maiali selvatici ed il maiale d'allevamento \u00e8 relativa.\nLa vita del maiale d'allevamento non \u00e8 lunga. Nei moderni allevamenti nasce in tutti i mesi dell'anno. Le cucciolate sono normalmente da circa dieci - dodici piccoli. Alla nascita il lattonzolo pesa da uno a due chili. La scrofa partorisce due volte all'anno; in realt\u00e0 la somma delle durate delle due gestazioni \u00e8 meno di un anno solare. Il periodo di gestazione \u00e8 di circa 114 giorni, che equivalgono a tre mesi tre settimane e tre giorni.\nNegli allevamenti, per evitare che la scrofa schiacci inavvertitamente i piccoli, essa viene fatta partorire ed allevare la prole in una gabbia che la contiene appena e nella quale non pu\u00f2 muoversi liberamente. In natura questo non avviene, poich\u00e9 i maiali selvatici costruiscono dei giacigli di rami e foglie, che consentono ai piccoli di spostarsi rapidamente, cosa che invece non possono fare sul cemento. Il periodo di svezzamento di norma, negli allevamenti, dura circa un mese.\nA seconda dello scopo per cui vengono allevati gli animali, esiste un'importante suddivisione: \"suino leggero\" e \"suino pesante\". Il primo viene macellato quando raggiunge al massimo i di peso vivo, il secondo tra i 150 e i (mediamente attorno ai ). L'allevamento del suino pesante \u00e8 una realt\u00e0 specificatamente italiana e molto raramente spagnola (il resto del mondo occidentale alleva solo suini leggeri). La stragrande maggioranza dei suini allevati in Italia segue questa filiera.\nLa provincia italiana con la pi\u00f9 alta concentrazione di suini \u00e8 quella di Mantova, dove per ogni abitante ci sono in media quattro suini.\nUtilizzo.\nCucina.\nL'utilizzo del maiale in cucina \u00e8 sempre stato il principale e spesso unico scopo del suo allevamento. La sua carne viene utilizzata in svariati modi culinari, cotta con tecniche simili a quelle della carne bovina, oppure utilizzata per farne salumi di vario genere o per utilizzarne il solo grasso, a seconda del taglio. Si usano in cucina anche alcune frattaglie, fra cui il cervello, il fegato, il sangue (come, ad esempio, nel migliaccio pistoiese) e addirittura i piedi. Le varie forme culinarie di utilizzo possono variare da paese a paese e, all'interno dello stesso, da regione a regione. Nemmeno il grasso distribuito nella parte interna del maiale viene sprecato: si tratta della sugna, che viene fusa e poi utilizzata in vari modi, tra i quali la ricopertura della parte magra del prosciutto nella fase di stagionatura di quest'ultimo.\nIn Italia la cottura delle carni avviene quasi sempre in padella o sulla griglia, mediante frittura o a fuoco lento nella preparazione di arrosti e brasati. Nei paesi nordici quali Germania e Austria parti delle carni di maiale idonee vengono anche servite bollite.\nUtilizzo dei suini in ricerca.\nIl maiale \u00e8 ampiamente utilizzato come organismo modello, in particolare per la ricerca inerente alle patologie cardiovascolari. Il maiale, infatti, \u00e8 anzitutto molto simile all'uomo dal punto di vista genetico. Rispetto ai topi (gli organismi modello d'elezione), inoltre, il suo sistema cardiovascolare \u00e8 molto pi\u00f9 \"maneggevole\" e simile a quello umano. Esistono dunque modelli suini per patologie vascolari di grande incidenza nell'uomo come l'aterosclerosi o la restenosi.\nI suini sono anche gli organismi di elezione per lo studio e l'applicazione degli xenotrapianti: pur essendo il genoma umano molto pi\u00f9 simile a quello dei primati che non a quello suino, il maiale \u00e8 certamente un animale che, anche grazie alle millenarie conoscenze agrotecniche riguardo al suo allevamento, pu\u00f2 essere cresciuto molto pi\u00f9 agevolmente delle scimmie antropomorfe.\nReligioni.\nIn varie religioni il maiale \u00e8 oggetto di prescrizioni alimentari.\nNel giudaismo e nell'islam \u00e8 vietato cibarsi di carne di maiale, considerata impura.\nL'origine della prescrizione nella religione ebraica \u00e8 scritta nel libro del \"Levitico\" \ne nel \"Deuteronomio\" \nL'origine della prescrizione nella religione islamica \u00e8 fondata nei seguenti versi del \"Corano\", Sura II, 173:\nUn caso significativo \u00e8 la persecuzione di cui furono vittima i giudei dell'epoca maccabeica (\"Primo\" e \"Secondo libro dei Maccabei\"): la legge istituita da Antioco IV Epifane rendeva obbligatorio mangiare carne suina e molti giudei, tra i quali spicca la figura di Eleazaro, affrontarono la morte per non tradire la legge dei loro padri.\nIn altre religioni, invece, il maiale pu\u00f2 essere un simbolo di fertilit\u00e0, abbondanza e ricchezza. Si veda ad esempio il mito di Gullinbursti nella mitologia norrena.\nStato di conservazione.\nEsistono popolazioni di maiali rinselvatichite in varie parti del mondo che, laddove condividano l'ambiente con cinghiali selvatici con i quali spesso si incrociano, rappresentano un notevole rischio di inquinamento genetico per le popolazioni originarie, specie laddove queste siano di origine autoctona e non frutto di reintroduzioni a scopo venatorio. Altro rischio sono i virus della peste suina classica e della peste suina africana, innocui per l'uomo, ma che se gi\u00e0 presenti in una delle due popolazioni si trasmettono dai maiali bradi, semibradi o rinselvatichiti al cinghiale ed anche viceversa causando seri problemi non solo alla salute degli animali ma anche e soprattutto dal punto di vista economico e di scambi commerciali con zone indenni.\nIl maiale nella cultura di massa.\nNumerose sono le opere in cui i maiali sono protagonisti o, quanto meno, rivestono un ruolo importante. Il pi\u00f9 famoso \u00e8 il romanzo di George Orwell \"La fattoria degli animali\", dove i protagonisti sono animali domestici ribellatisi al padrone, che decidono di vivere in una democrazia autogestita, ma vengono presto sopraffatti dai maiali, che giungono ad impadronirsi del potere. Il cartone animato televisivo molto famoso, \"Peppa Pig\", ha per protagonisti maialini e cos\u00ec pure il fumetto \"Zannabl\u00f9\", di Stefano Bonfanti e Barbara Barbieri, meglio noti come DenTibl\u00f9."}
{"id": "2370131", "revid": "178076", "url": "https://it.wikipedia.org/wiki?curid=2370131", "title": "Piov\u00e0 (torrente)", "text": ""}
{"id": "2370132", "revid": "287204", "url": "https://it.wikipedia.org/wiki?curid=2370132", "title": "Gran Premio di Gran Bretagna 1991", "text": "Il Gran Premio di Gran Bretagna 1991 \u00e8 stato un Gran Premio di Formula 1 disputato il 14 luglio 1991 sul Circuito di Silverstone. La gara \u00e8 stata vinta da Nigel Mansell su Williams.\nQualifiche.\nNella gara di casa Mansell conquista la pole position davanti a Senna, Patrese, Berger, Prost, Alesi, Moreno, Piquet, Gugelmin e Modena.\nGara.\nAl via Senna scatta molto bene, sopravanzando Mansell e portandosi al comando; tuttavia il brasiliano viene subito risuperato dal pilota della Williams, che lo infila alla Stowe. Nel frattempo, Patrese si ritira dopo essere stato spinto fuori pista da Berger.\nMansell e Senna si staccano subito dal gruppo degli inseguitori, capitanato da Berger, Prost e Alesi; quest'ultimo si ritira successivamente dopo un contatto con il doppiato Suzuki.\nAl 41\u00ba passaggio De Cesaris ha un brutto incidente, causato dalla rottura di una sospensione alla curva Abbey; la vettura del pilota italiano rimbalza contro le barriere e riattraversa la pista, evitando per poco la Tyrrell del sopraggiungente Nakajima. De Cesaris esce illeso dall'incidente.\nMansell rimane in testa per tutta la corsa, andando a conquistare la seconda vittoria consecutiva; Senna, rimasto senza benzina durante l'ultimo giro, viene classificato quarto; celebre divenne il passaggio ai box che gli offr\u00ec Mansell sulla sua Williams. Concludono a podio Berger e Prost e chiudono la zona punti Piquet e Gachot.\nPer evitare di dover disputare le prequalifiche a partire dal Gran Premio successivo, la Brabham avrebbe avuto bisogno di un arrivo tra i primi sette, ma n\u00e9 Brundle n\u00e9 Blundell concludono la gara."}
{"id": "2370138", "revid": "228587", "url": "https://it.wikipedia.org/wiki?curid=2370138", "title": "Accademia diplomatica di Vienna", "text": "L'Accademia diplomatica di Vienna (\"Diplomatische Akademie Wien\", abbr. \"DA\"), la cui nascita pu\u00f2 farsi risalire al 1754, \u00e8 una scuola di formazione postuniversitaria in Relazioni Internazionali, con sede a Vienna, Austria. L'Accademia offre due master in studi internazionali avanzati e un corso di Diploma, tutti incentrati sulla storia internazionale, la diplomazia, il diritto internazionale, l'economia, le scienze politiche, con una forte attenzione per le conoscenze linguistiche. L'istituzione, relativamente piccola, accoglie in media circa 130 studenti, distribuiti fra i tre programmi accademici previsti.\nStoria.\nL'Accademia diplomatica \u00e8 considerata erede dell'Accademia Orientale che fu fondata nel 1754, durante il regno dell'imperatrice Maria Teresa d'Austria. \u00c8 per questo che viene considerata come una delle pi\u00f9 antiche istituzioni di questo tipo al mondo. In origine, lo scopo dell'Accademia era quello di formare agenti diplomatici da impiegare presso le missioni diplomatiche all'estero, da ci\u00f2 il particolare rilievo conferito agli studi linguistici\u00a0\u2013 incluso il persiano, turco ed arabo \u2013 e all'economia.\nAlla fine del diciannovesimo secolo, l'Accademia Orientale divenne la Imperial Consular Academy (Accademia Consolare dell'Impero) che sopravvisse all'Impero Austro-Ungarico per due anni. L'Accademia continu\u00f2 ad esistere in una nuova forma nel 1920 e nel 1930 e sopravvisse per poco tempo dopo l'Annessione (Anschluss) alla Germania nazista del 1938. L'Accademia diplomatica fu riaperta nel 1964 dall'allora ministro degli Esteri Bruno Kreisky come un'istituzione statale e offriva un corso di Diploma di due anni volto soprattutto alla formazione di giovani austriaci per la carriera diplomatica (sebbene tale programma sia stato da sempre frequentato anche da studenti provenienti dall'estero). L'Accademia faceva parte del Ministero austriaco per gli affari esteri (\"Abteilung V des BMAA\"). Ogni classe (Lehrgang) era composta da un numero massimo di 20 partecipanti. Il primo direttore della Accademia diplomatica dopo il 1964 fu Ernst Florian Winter.\nNel 1996 l'istituzione fu in parte privatizzata e divenne oggetto di un processo di modernizzazine tuttora in corso. Oltre al programma di diploma, \u00e8 possibile ora conseguire anche un master, riorganizzato dal 1996 come un programma di studi biennale, modellato sulla base di quelli forniti da istituzioni anglosassoni come la Johns Hopkins' Paul H. Nitze School for Advanced International Studies (SAIS) o la Georgetown's Edmund A. Walsh School of Foreign Service.\nDall'aprile del 2009, l'Accademia \u00e8 presieduta dall'ambasciatore Hans Winkler, gi\u00e0 Segretario di Stato della Repubblica Austriaca.\nStudi.\nL'Accademia si articola in 3 principali programmi di studio (vedi oltre), basati sulle medesime discipline. Vi sono 4 aree che costituiscono il nucleo comune di tutti gli insegnamenti: storia moderna, diritto europeo e internazionale, scienze politiche, economia. Grande importanza \u00e8 inoltre attribuita agli studi linguistici.\nPrincipali programmi di studio.\nIl corso di diploma (\"Diplomlehrgang\") \u00e8 il pi\u00f9 antico dei programmi di insegnamento forniti dall'Accademia e l'ammissione \u00e8 vincolata al superamento di un test selettivo. Essendo stata creata per i giovani austriaci intenzionati a diventare funzionari per gli affari esteri, il diploma costituiva e costituisce tuttora il prerequisito necessario per l'ammissione al \"Pr\u00e9alable\" (esame di ammissione alla carriera diplomatica presso il Ministero degli affari esteri austriaco) per tutti coloro che non avessero gi\u00e0 affrontato un simile percorso di studi. Il programma di diploma comprende corsi in economia, diritto internazionale, diritto europeo, scienze politiche, storia moderna e competenze professionali generiche. Una conoscenza fluente di inglese, tedesco e francese costituisce un prerequisito in quanto i corsi di questo programma vengono tenuti indifferentemente in una di queste tre lingue. Il Diploma, inoltre, pu\u00f2 essere riconosciuto quale primo dei 2 anni in cui si articola il programma MAIS.\nIl Master of Advanced International Studies (MAIS) \u00e8 un titolo di studi postuniversitario fornito congiuntamente con l'Universit\u00e0 di Vienna. Questo \u00e8 strutturato come un corso biennale, tuttavia gli studenti, se ritenuti idonei, possono accedere direttamente al secondo anno. Il programma comprende corsi interdisciplinari che includono materie Economiche, di Diritto Internazionale, Diritto Europeo, Scienze Politiche e Storia Moderna. Il corso si conclude con la stesura di una tesi finale di natura interdisciplinare. La lingua del programma di istruzione \u00e8 l'Inglese.\nDall'anno accademico 2007-2008, l'Accademia offre anche il \"Master of Science in Environmental Technology and International Affairs\" degree, conferito congiuntamente con l'Universit\u00e0 Tecnica di Vienna. Il primo anno di corso di questo programma di studi \u00e8 simile nei contenuti al primo anno del MAIS; nel secondo anno aumenta per\u00f2 il numero dei corsi da frequentare all'Universit\u00e0 e la tesi finale deve essere sviluppata nella materia della tecnologia ambientale.\nStudi linguistici.\nLo studio delle lingue straniere era uno dei pilastri dell'Accademia fondata da Maria Teresa e resta ancora oggi una parte importante del programma di studi.\nPer quanto riguarda il programma MAIS, \u00e8 obbligatorio l'approfondimento dell'inglese al primo anno e lo studio del tedesco o del francese (a meno che lo studente non abbia una competenza linguistica in entrambe le due lingue pari a quella di un madre-lingua). \nPer i partecipanti al programma di Diploma, tutte e tre le lingue sono oggetto di corsi obbligatori. Durante l'anno accademico lo studio delle lingue \u00e8 componente comune del percorso di formazione e la gran parte delle giornate \u00e8 dedicata ai corsi di lingua.\nIn via opzionale, l'Accademia offre la possibilit\u00e0 di studiare altre lingue: nell'anno accademico 2007-2008 si sono tenuti corsi serali di cinese, russo, spagnolo, e arabo.\nStruttura dell'anno accademico e insegnamenti.\nPrimo anno (MAIS, DLG, ETIA).\nL'anno accademico dura da ottobre a giugno e si divide in tre trimestri. Il primo trimestre (ottobre-dicembre) \u00e8 composto da corsi introduttivi relativi alle 4 aree di studio. Gli studenti sono tenuti a frequentarli, a meno che non si siano specializzati in tali materie durante gli studi universitari. Nel secondo (gennaio-marzo) e terzo (aprile-giugno) trimestre, i corsi si intensificano e diventano pi\u00f9 approfonditi. Sono previsti due periodi di sospensione dei corsi durante l'anno per le festivit\u00e0 del Natale e della Pasqua.\nLo stile dei corsi varia dalla forma classica delle lezioni universitarie ai seminari informali. La valutazione si basa principalmente sugli esami finali, sebbene alcuni corsi comportino anche la stesura di relazioni scritte.\nSecondo anno (MAIS).\nIl primo trimestre del secondo anno dura da ottobre a dicembre. \u00c8 richiesta la frequenza di almeno 4 corsi (core courses) riguardanti le materie comuni, che coprano almeno 3 delle discipline dell'Accademia, per ciascuna delle quali si terranno gli esami nel mese di dicembre. Durante i trimestri invernale e primaverile, vi sono seminari intensivi, per i quali gli studenti devono elaborare relazioni scritte e lavorare alla propria tesi.\nLa frequenza dei corsi nel secondo e terzo trimestre del secondo anno di studi all'Accademia diplomatica \u00e8 meno intensa di quella del primo anno, con poche ore di lezione a settimana, allo scopo di consentire agli studenti la possibilit\u00e0 di effettuare contemporaneamente tirocinii o esperienze di lavoro.\nScambi e viaggi-studio.\nI viaggi studio costituiscono elemento integrante di ciascun programma di studio. Per il primo anno \u00e8 previsto un viaggio a Bruxelles e Lussemburgo allo scopo di visitare le pi\u00f9 importanti istituzioni dell'Unione Europea. Per il secondo anno sono previsti viaggi studio in Ucraina e nei Balcani. La maggior parte dei costi per questi viaggi sono inclusi nella retta generale, con l'unica eccezione del viaggio in Ucraina.\nLo studio del russo e del cinese \u00e8 accompagnato dalla possibilit\u00e0 di viaggi studio in Cina e Russia, che si terranno alla fine dell'anno accademico. Parte dei costi per questi viaggi \u00e8 sostenuta dagli studenti personalmente, essendoci la possibilit\u00e0 di un sussidio da parte dell'Accademia.\nIn seguito ad accordi di scambio esistenti con istituzioni similari, quali l'Universit\u00e0 Sciences Po, la Paul H. Nitze School for Advanced International Studies (SAIS), e la Fletcher School of Law and Diplomacy, agli studenti \u00e8 concesso di frequentare un anno del Master presso una di queste istituzioni.\nAltre Attivit\u00e0.\nIn aggiunta alla principale attivit\u00e0 accademica di formazione professionale postlaurea, si svolgono alla DA una serie di attivit\u00e0 collaterali, tra cui:\nSedi e ubicazione.\nL'Accademia diplomatica ha sede a Vienna, Favoritenstrasse 15a, nel quarto distretto (Wieden), a circa 10 minuti a piedi dalla Wiener Staatsoper e dal primo distretto, centro storico della citt\u00e0. L'Accademia \u00e8 facilmente raggiungibile in metropolitana in quanto si trova di fronte alla stazione Taubstummengasse\u2013 linea U1-.\nL'istituzione occupa una parte degli edifici che costituivano il palazzo della Favorita fatto costruire da \nMaria Teresa d'Austria; l'altra parte dell'edificio ospita ancora oggi un'antica scuola superiore austriaca, il Theresianum.\nNell'edificio della DA \u00e8 inoltre presente una grande sala-letture multi-funzionale, diverse aule per le lezioni, una sala computer, la cucina e una sala da pranzo dove vengono serviti i pasti durante la settimana, un'area bar e uno spazio ricreativo e la libreria del Ministero degli esteri. Gli studenti hanno poi accesso alla grande palestra e alla piscina del Theresianum.\nVitto e alloggio.\nL'Accademia diplomatica, nel proprio Campus, mette a disposizione degli studenti la mensa e un numero limitato di stanze che occupano gli ultimi due piani dell'edificio. Sono disponibili circa 40 camere singole, con una piccola cucina e una lavanderia. In sala da pranzo vengono serviti durante la settimana colazione, pranzo e cena, di cui si pu\u00f2 usufruire scegliendo la formula con pensione completa, mezza pensione oppure comperando i biglietti per un singolo pasto."}
{"id": "2370144", "revid": "767487", "url": "https://it.wikipedia.org/wiki?curid=2370144", "title": "Agia Efthymia", "text": "Agia Efthymia () \u00e8 un villaggio nella prefettura della Focide, in Grecia. Unitamente al capoluogo della Focide, Amfissa, forma il comune di Amfissa. In antichit\u00e0 era detta Myonia o Myania."}
{"id": "2370145", "revid": "697352", "url": "https://it.wikipedia.org/wiki?curid=2370145", "title": "75/34", "text": ""}
{"id": "2370148", "revid": "57342", "url": "https://it.wikipedia.org/wiki?curid=2370148", "title": "Sindaci di Cagliari", "text": "Di seguito l'elenco cronologico dei sindaci di Cagliari e delle altre figure apicali equivalenti che si sono succedute nel corso della storia."}
{"id": "2370151", "revid": "287204", "url": "https://it.wikipedia.org/wiki?curid=2370151", "title": "Hector Rossetto", "text": ""}
{"id": "2370152", "revid": "767487", "url": "https://it.wikipedia.org/wiki?curid=2370152", "title": "T\u00f3alm\u00e1s", "text": "T\u00f3alm\u00e1s \u00e8 un comune dell'Ungheria di 3.370 abitanti (dati 2001) situato nella provincia di Pest, nell'Ungheria settentrionale."}
{"id": "2370155", "revid": "729019", "url": "https://it.wikipedia.org/wiki?curid=2370155", "title": "Erich Fellgiebel", "text": "La caserma della Bundeswehr, nel P\u00f6cking-Maxhof, \u00e8 chiamata General-Fellgiebel-Kaserne, in suo onore.\nBiografia.\nCarriera militare.\nErich Fellgiebel nacque a P\u00f6pelwitz, vicino a Breslavia, in Slesia. Nel settembre del 1905, si arruol\u00f2 nell'esercito prussiano, con il grado di ufficiale cadetto, dando cos\u00ec inizio alla sua carriera militare. Durante la prima guerra mondiale, oper\u00f2 all'interno dello Stato maggiore, e, al termine del conflitto, and\u00f2 a Berlino, come ufficiale di quest'ultimo. La sua carriera da ufficiale si rivel\u00f2 esemplare, tanto che, nel 1928, fu promosso al grado di maggiore.\nNel 1933, ottenne una nuova promozione, quella a tenente colonnello, alla quale seguirono quelle a colonnello, nel 1934, e a maggior generale nel 1938. Lo stesso anno, fu nominato Capo delle comunicazioni presso l'Alto comando della Wehrmacht (Oberkommando der Wehrmacht). Adolf Hitler, sebbene non si fidasse totalmente di lui, in quanto lo riteneva una mente troppo indipendente, non pot\u00e9 tuttavia fare a meno della sua abilit\u00e0.\nLa resistenza.\nGrazie all'incontro con il colonnello generale Ludwig Beck, suo diretto superiore, e con il successore di quest'ultimo, il colonnello generale Franz Halder, Fellgiebel fece il suo ingresso nella resistenza. Gioc\u00f2 un ruolo fondamentale nell'Operazione Valchiria e, il giorno dell'attentato alla vita del F\u00fchrer, il 20 luglio 1944, il suo compito era di troncare tutte le comunicazioni dal quartier generale di Hitler, cosa che non riusc\u00ec a realizzare. Quando fu chiaro che l'attentato era fallito, tent\u00f2 di ripristinarle.\nForse la sua frase pi\u00f9 importante quel giorno fu quella che rifer\u00ec agli altri cospiratori a Berlino, dopo che la bomba piazzata dal colonnello Claus Schenk von Stauffenberg non era andata a segno: \nIl processo e la morte.\nLo stesso giorno, Fellgiebel fu arrestato alla Tana del Lupo, proprio dove era avvenuto l'attentato. L\u00ec furono formulate le accuse, poi esposte al Volksgerichtshof, dove, il 10 agosto 1944, fu dichiarato colpevole da Roland Freisler e condannato a morte.\nIl 4 settembre, Fellgiebel fu giustiziato nella prigione berlinese di Pl\u00f6tzensee. Durante il processo disse al Presidente Freisler \u00abSignor Presidente si sbrighi a impiccarci, altrimenti rischia di esserlo prima di noi!\u00bb."}
{"id": "2370156", "revid": "767487", "url": "https://it.wikipedia.org/wiki?curid=2370156", "title": "T\u00f6k", "text": "T\u00f6k \u00e8 un comune dell'Ungheria di 1.293 abitanti (dati 2001) situato nella provincia di Pest, nell'Ungheria settentrionale."}
{"id": "2370157", "revid": "122423354", "url": "https://it.wikipedia.org/wiki?curid=2370157", "title": "Shefqet V\u00ebrlaci", "text": "Biografia.\nNacque ad Elbasan in Albania nel 1877 da Ismail Pa\u015fa e da Nure Methap di Sulova, in una famiglia di grandi proprietari terrieri. Gi\u00e0 deputato dell'Impero Ottomano negli anni antecedenti la prima guerra mondiale, nel 1922 fond\u00f2 il Partito Progressista Albanese, che divenne il maggior partito albanese di ispirazione conservatrice. Appoggi\u00f2 la nomina di Ahmet Zogu a Primo Ministro; l'alleanza tra i due uomini politici venne suggellata dal fidanzamento di Zogu con Behie Verlaci, figlia di Shefqet. Il 5 marzo del 1924 venne a sua volta nominato Primo Ministro, succedendo ad Zogu che era stato nel frattempo ferito in un attentato; dopo pochi mesi fu per\u00f2 sostituito da Iliaz Bej Vrioni.\nNel 1928 Zogu, incoronatosi re d'Albania come Zog I, ruppe il fidanzamento con Behie Verlaci; da quel momento nacque un grande attrito tra i due.\nNel 1939 Shevket V\u00ebrlaci appoggi\u00f2 il nuovo corso politico risultato dall'annessione dell'Albania al Regno d'Italia. Nell'aprile fu nuovamente nominato Primo Ministro del nuovo Governo albanese, fungendo anche brevemente da Capo di Stato provvisorio fino all'assunzione della corona di Albania da parte di Vittorio Emanuele III. L'8 aprile 1939 era stato nominato Senatore del Regno d'Italia, assieme ad altri esponenti politici albanesi.\nMantenne la guida del governo fino al 3 dicembre 1941; il 17 maggio 1941 era anche stato oggetto di un attentato in Albania.\nShevket V\u00ebrlaci mor\u00ec a Zurigo in Svizzera nel 1946 ed \u00e8 sepolto nel Cimitero acattolico di Campo Cestio a Roma."}
{"id": "2370158", "revid": "110157", "url": "https://it.wikipedia.org/wiki?curid=2370158", "title": "T\u00f6rtel", "text": "T\u00f6rtel \u00e8 un comune dell'Ungheria di 4.546 abitanti (dati 2001) situato nella provincia di Pest, nell'Ungheria settentrionale."}
{"id": "2370161", "revid": "2070864", "url": "https://it.wikipedia.org/wiki?curid=2370161", "title": "Pioglitazone", "text": "Il pioglitazone \u00e8 un principio attivo che appartiene alla classe dei tiazolidindioni. Ha un'azione insulino-sensibilizzante e viene utilizzato nel diabete mellito di tipo 2, ossia agisce migliorando la sensibilit\u00e0 dei tessuti all'insulina. Pu\u00f2 essere usato associato alla metformina, sulfonilurea o insulina. L'uso \u00e8 raccomandato associato all'esercizio fisico e alla dieta. Non \u00e8 raccomandato nel diabete mellito di tipo 1. \u00c8 assunto per bocca.\nGli effetti collaterali comuni includono cefalea, dolori muscolari, infiammazione della gola ed edema. I gravi effetti collaterali possono includere cancro alla vescica, bassi livelli di zucchero nel sangue, insufficienza cardiaca e osteoporosi. Non \u00e8 raccomandato in gravidanza o allattamento.\nMeccanismo di azione.\nFarmacodinamica.\nIl pioglitazone, come tutti i tiazolidindioni, agisce mediante l'attivazione dei recettori PPAR-\u03b3, particolarmente numerosi nel tessuto adiposo, ma presenti anche nelle cellule \u03b3 del pancreas, nell'endotelio vasale e nei macrofagi. Il recettore PPAR-\u03b3 \u00e8 implicato nella regolazione della trascrizione di alcuni geni in grado di dettare una risposta ipoglicemizzante.\nEffetto del pioglitazone \u00e8 quello di migliorare la sensibilit\u00e0 all'insulina del tessuto adiposo, del muscolo e del fegato, migliorando l'utilizzo del glucosio da parte di questi tessuti.\nIl pioglitazone ha dimostrato una significativa protezione da eventi cardiovascolari micro- e macro-vascolari ed una stabilizzazione dell'placca aterosclerotica.\nFarmacocinetica.\nDopo somministrazione orale, il farmaco va incontro a rapido assorbimento, con un picco di concentrazione plasmatica dopo circa 2 ore e una biodisponibilit\u00e0 dell'80%. Sia il farmaco che i suoi metaboliti presentano un legame alle proteine plasmatiche superiore al 99%.\nIl metabolismo avviene nel fegato ad opera del citocromo P450, in particolare alle isoforme 2C8 e CYP3A4. Ci\u00f2 potrebbe teoricamente comportare la possibilit\u00e0 di interazioni con altri farmaci, come per esempio i contraccettivi orali, la cui biodisponibilit\u00e0 potrebbe essere modificata dalla contemporanea somministrazione di pioglitazone. Studi condotti su volontari sani hanno evidenziato per il pioglitazone interazioni significative con l'antibiotico rifampicina, la cui biodisponibilit\u00e0 viene ridotta, e con il farmaco ipolipemizzante gemfibrozil in cui questa viene invece aumentata. Anche la concentrazione plasmatica del verapamil e del suo principale metabolita pu\u00f2 essere aumentata dalla contemporanea somministrazione di pioglitazone.\nIl metabolismo del farmaco comporta una reazione di idrossilazione a carico dei ponti metilenici da cui si ottengono sei diversi metaboliti, tre dei quali presentano ancora attivit\u00e0 farmacologica.\nL'eliminazione avviene per la maggior parte con le feci e in misura minore con le urine; l'emivita complessiva di eliminazione (tenendo conto dei metaboliti attivi) \u00e8 di circa 20 ore.\nImpiego clinico.\nIl pioglitazone \u00e8 utilizzato nel trattamento nel diabete mellito tipo 2, sia come unico farmaco (monoterapia), sia in associazione con altri antidiabetici orali come la metformina o le sulfaniluree. In particolare esistono associazioni precostituite di pioglitazone e metfomina, indicate nei pazienti che non raggiungono un adeguato controllo della glicemia con la sola metformina.\nPosologia.\nIl pioglitazone si somministra per via orale una volta al giorno in dosaggi compresi fra 15 e 45 mg. La dose massima di 45 mg deve essere raggiunta gradualmente, iniziando con 15-30 mg al giorno.\nControindicazioni.\nIl pioglitazone \u00e8 controindicato in caso di malattie epatiche gravi o in fase attiva che possano determinare insufficienza epatica. Non deve inoltre essere somministrato in gravidanza e allattamento a causa di possibili effetti tossici sul feto, riscontrati negli animali.\nEffetti collaterali e possibili rischi a lungo termine.\nTra i possibili effetti avversi del pioglitazone vi \u00e8 la ritenzione idrica, che potrebbe comportare un peggioramento dei sintomi e un aumento del rischio di edema polmonare in pazienti affetti da insufficienza cardiaca. Pu\u00f2 causare anemia. Un lieve aumento di peso \u00e8 comune a causa dell'aumento del tessuto adiposo sottocutaneo. Negli studi, i pazienti trattati con pioglitazone avevano una percentuale maggiore di infezione delle vie respiratorie superiori, sinusite, mal di testa, mialgia e problemi ai denti.\nRischio fratture.\nIn seguito all'uso del farmaco \u00e8 stata inoltre rilevata una maggiore incidenza di fratture nelle donne.Un comunicato stampa della GlaxoSmithKline nel febbraio 2007 ha osservato che vi \u00e8 una maggiore incidenza di fratture delle braccia, delle mani e dei piedi nelle donne diabetiche trattate con rosiglitazone rispetto a quelle trattatate con metformina o glibenclamide. Le informazioni si basavano sui dati del trial ADOPT. A seguito del rilascio di questa nota, la Takeda Pharmaceutical Company, lo sviluppatore del pioglitazone (venduto come Actos in molti mercati) ha ammesso che ha implicazioni simili per le pazienti di sesso femminile.\nEventi cardiovascolari.\nUna metanalisi e una revisione sistematica rilasciate successivamente hanno mostrato che pioglitazone ha ridotto il rischio di eventi cardiaci ischemici piuttosto che aumentare il rischio, ma ha aumentato i casi di insufficienza cardiaca.\nTumori.\n\u00c8 stato evidenziato nei pazienti trattati con pioglitazone un lieve aumento del rischio di carcinoma della vescica, in particolare dopo uso prolungato (superiore a due anni) del farmaco. Tale conclusione, riconosciuta anche dall'Agenzia europea per i medicinali nel 2011, scaturisce da diversi studi osservazionali ed \u00e8 stata confermata da una metanalisi della letteratura specialistica pubblicata nel 2013. Altri studi, fra i quali un'ampia analisi di tipo retrospettivo pubblicata nel 2015 e nel 2017, smentiscono questa associazione. Lo stesso studio retrospettivo citato evidenzierebbe invece una correlazione tra carcinoma della prostata o del pancreas e pregresso uso di pioglitazone, senza tuttavia individuare le cause di tale associazione e senza escludere la possibilit\u00e0 che questa sia casuale o influenzata da fattori confondenti. Lo stesso studio retrospettivo (1997-2007, con follow up sino al 2012, Kaiser Permanente University), effettuato su 236.000 pazienti diabetici al di sopra dei 40 anni, confrontando il gruppo degli utilizzatori del farmaco con quello dei non utilizzatori, ha mostrato infatti un aumento del 13% del rischio di tumore alla vescica e del 43% del rischio di tumore al pancreas, quest'ultimo concentrato soprattutto (+100%) nei primi 12 mesi di assunzione del farmaco stesso. "}
{"id": "2370162", "revid": "767487", "url": "https://it.wikipedia.org/wiki?curid=2370162", "title": "\u00dcr\u00f6m", "text": "\u00dcr\u00f6m \u00e8 un comune dell'Ungheria di 5.442 abitanti (dati 2005) situato nella provincia di Pest, nell'Ungheria settentrionale."}
{"id": "2370167", "revid": "7969", "url": "https://it.wikipedia.org/wiki?curid=2370167", "title": "The lost lolli", "text": ""}
{"id": "2370170", "revid": "110157", "url": "https://it.wikipedia.org/wiki?curid=2370170", "title": "\u00dajharty\u00e1n", "text": "\u00dajharty\u00e1n \u00e8 un comune dell'Ungheria di 2.742 abitanti (dati 2001) situato nella provincia di Pest, nell'Ungheria settentrionale."}
{"id": "2370172", "revid": "110157", "url": "https://it.wikipedia.org/wiki?curid=2370172", "title": "\u00dajlengyel", "text": "\u00dajlengyel \u00e8 un comune dell'Ungheria di 1.733 abitanti (dati 2001) situato nella provincia di Pest, nell'Ungheria settentrionale."}
{"id": "2370181", "revid": "110157", "url": "https://it.wikipedia.org/wiki?curid=2370181", "title": "Unit\u00e0 Nazionale della Speranza", "text": "L'Unit\u00e0 Nazionale della Speranza (Unidad Nacional de la Esperanza) \u00e8 un partito politico guatemalteco.\nAffiliata all'Internazionale Socialista, l'Unidad \u00e8 ritenuta una forza politica di centro-sinistra, d'ispirazione socialdemocratica e cristianosociale.\nStoria.\nNelle elezioni legislative del 9 novembre 2003 consegue il 17% dei voti, ottenendo 32 dei 158 seggi di membro del Parlamento. Colom ottiene al primo turno delle presidenziali il 26%, venendo battuto da \u00d3scar Berger al ballottaggio.\nAlle politiche 2007, Unidad ottiene la maggioranza e, nel ballottaggio del 4 novembre, anche la presidenza della Repubblica, consentendo al capo del partito Colom - suffragato dal 52,83% dei voti - di far proprio il mandato 2008-2012 che ha avuto inizio il 14 gennaio."}
{"id": "2370182", "revid": "110157", "url": "https://it.wikipedia.org/wiki?curid=2370182", "title": "\u00dajszilv\u00e1s", "text": "\u00dajszilv\u00e1s \u00e8 un comune dell'Ungheria di 2.663 abitanti (dati 2001) situato nella provincia di Pest, nell'Ungheria settentrionale."}
{"id": "2370188", "revid": "6923", "url": "https://it.wikipedia.org/wiki?curid=2370188", "title": "Kurt Richter", "text": "Nel 1922 vinse il primo campionato ufficiale di Berlino.\nPartecip\u00f2 alle olimpiadi di Amburgo 1930 (in quarta scacchiera) e di Praga 1931 (in prima scacchiera), vincendo una medaglia di bronzo individuale e due di squadra. Partecip\u00f2 anche, in prima scacchiera, all'olimpiade non ufficiale di Monaco 1936.\nRichter ha composto anche una trentina di problemi e alcuni studi.\nAltri risultati:\nFu coeditore delle riviste \"Deutsche Schachblatter\" e \"Deutsche Schachzeitung\".\nDue varianti della teoria delle aperture portano il suo nome:\nOpere.\nRichter scrisse molti libri di scacchi, tra cui:"}
{"id": "2370190", "revid": "767487", "url": "https://it.wikipedia.org/wiki?curid=2370190", "title": "\u00dari", "text": "\u00dari \u00e8 un comune dell'Ungheria di 2.669 abitanti (dati 2001) situato nella provincia di Pest, nell'Ungheria settentrionale."}
{"id": "2370193", "revid": "1543377", "url": "https://it.wikipedia.org/wiki?curid=2370193", "title": "Municipalit\u00e0 locale di Prince Albert", "text": " \nPrince Albert \u00e8 una municipalit\u00e0 locale (in inglese Prince Albert Local Municipality) appartenente alla municipalit\u00e0 distrettuale di Central Karoo della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 10.513 abitanti.\nLa sede amministrativa e legislativa \u00e8 la citt\u00e0 di Prince Albert e il suo territorio si estende su una superficie di e non \u00e8 suddiviso in nessuna circoscrizione elettorali (\"wards\"). Il suo codice di distretto \u00e8 WC052.\nGeografia fisica.\nConfini.\nLa municipalit\u00e0 locale di Prince Albert confina a nord con quella di Beaufort West, a est con il District Management Areas ECDMA10, a sud con quelle di Oudtshoorn, Kannaland (Eden) e con il District Management Areas WCDMA04 e a ovest con quella di Laingsburg."}
{"id": "2370194", "revid": "110157", "url": "https://it.wikipedia.org/wiki?curid=2370194", "title": "V\u00e1cduka", "text": "V\u00e1cduka \u00e8 un comune dell'Ungheria di 1.367 abitanti (dati 2012) situato nella provincia di Pest, nell'Ungheria settentrionale."}
{"id": "2370198", "revid": "767487", "url": "https://it.wikipedia.org/wiki?curid=2370198", "title": "V\u00e1cegres", "text": "V\u00e1cegres \u00e8 un comune dell'Ungheria di 898 abitanti (dati 2001) situato nella provincia di Pest, nell'Ungheria settentrionale."}
{"id": "2370201", "revid": "110157", "url": "https://it.wikipedia.org/wiki?curid=2370201", "title": "V\u00e1charty\u00e1n", "text": "V\u00e1charty\u00e1n \u00e8 un comune dell'Ungheria di 1.758 abitanti (dati 2001) situato nella provincia di Pest, nell'Ungheria settentrionale."}
{"id": "2370203", "revid": "124994585", "url": "https://it.wikipedia.org/wiki?curid=2370203", "title": "Capocolle", "text": "Capocolle (\"Cavcola\" o \"Cavatcola\" o \"E Mont Spach\u00e9\" in romagnolo) \u00e8 una frazione di circa 1400 abitanti appartenente al comune di Bertinoro, \u00e8 posta a circa 5\u00a0km da Cesena e 10\u00a0km da Forl\u00ec, 34\u00a0m sul livello del mare.\nGeografia fisica.\nTerritorio.\nIl nome \"Capocolle\" \u00e8 formato da due parole, \"capo\" e \"colle\", che fanno riferimento al fatto che la localit\u00e0 si trova alle pendici di una collina conosciuta con il nome di \"Montecchio\" che localmente costituisce l'ultimo rilievo appenninico prima della pianura.\nLe pendici est di questa collina, che in et\u00e0 romana vennero divise a met\u00e0 per evitare una curva brusca nel tracciato della via Emilia, prendono la denominazione dialettale di \"Mont Spach\u00e9\" (\"monte spaccato\"). \nIl centro abitato si sviluppa a partire dalla via Emilia verso l'Appennino all'interno di una valle compresa fra il \"monte spaccato\" e la collina che segna il confine con la localit\u00e0 Diegaro (frazione di Cesena).\nIl territorio \u00e8 attraversato dal torrente \"Re\".\nLa composizione del terreno \u00e8 caratterizzata da una rilevante presenza di sabbie e limi. Sul fianco della collina di Montecchio si possono trovare depositi marini caratterizzati anche dalla presenza di fossili\nClima.\nIl clima \u00e8 essenzialmente temperato subcontinentale, con estati calde ma ventilate ed inverni relativamente miti.\nStoria.\nNel territorio \u00e8 stato scoperto un insediamento preistorico. L\u2019industria fittile e l\u2019industria in osso e in metallo sono confrontabili con quelle di altri insediamenti preistorici attribuiti alla tarda Et\u00e0 del Bronzo (cultura subappenninica). In particolare si notano influenze sia della cultura terramaricola dell\u2019Emilia occidentale che della cultura appenninica delle Marche.\nMonumenti e luoghi d'interesse.\nSul territorio \u00e8 presente una chiesa dedicata a San Sebastiano risalente al Settecento, in localit\u00e0 Montecchio, in uso fino al 2004 e ora sostituita da una moderna struttura a valle consacrata nel 2014 a Papa Giovanni Paolo II. \nSociet\u00e0.\nLa popolazione \u00e8 rimasta praticamente invariata per quasi tutto il ventesimo secolo. Soltanto negli ultimi anni si \u00e8 avuto uno sviluppo demografico con la costruzione di nuove palazzine.\nDal punto di vista glottologico, data la collocazione geografica, la popolazione si divide, in maniera piuttosto equa, in persone con una cadenza dialettale di impronta forlivese (vocali generalmente strette e consonanti meno marcate) e in persone con cadenza dialettale di impronta cesenate (vocali molto aperte, rilevanza delle consonanti, specie della s).\nEconomia.\n\u00c8 importante centro agricolo ed eno-gastronomico per le numerose aziende enologiche e gli agriturismi.\nLa viti-vinicoltura, come nel resto del bertinorese, \u00e8 un'attivit\u00e0 sviluppata, dalla quale si ricavano vini di pregiata qualit\u00e0 come l'Albana di Romagna, il Sangiovese di Romagna e il Pagadebit. Oltre alle viti sono ancora presenti (anche se in forte diminuzione nel corso degli anni) frutteti di pesche e albicocche.\nSport.\nDal 1986 fino al 2007 era presente la sede, nonch\u00e9 campo d'allenamento e partita, della Polisportiva Colonna '86, squadra calcistica giovanile di Bertinoro fallita nel 2008.\nPer alcuni anni, fino al 1994, ha partecipato ai gironi amatoriali anche la squadra della Polisportiva Capocolle vincitrice del campionato 1991/1992."}
{"id": "2370204", "revid": "110157", "url": "https://it.wikipedia.org/wiki?curid=2370204", "title": "V\u00e1ckis\u00fajfalu", "text": "V\u00e1ckis\u00fajfalu \u00e8 un comune dell'Ungheria di 478 abitanti (dati 2001) situato nella provincia di Pest, nell'Ungheria settentrionale."}
{"id": "2370211", "revid": "767487", "url": "https://it.wikipedia.org/wiki?curid=2370211", "title": "V\u00e1cr\u00e1t\u00f3t", "text": "V\u00e1cr\u00e1t\u00f3t \u00e8 un comune dell'Ungheria di 1.691 abitanti (dati 2001) situato nella provincia di Pest, nell'Ungheria settentrionale."}
{"id": "2370212", "revid": "110157", "url": "https://it.wikipedia.org/wiki?curid=2370212", "title": "BH Tennis Open International Cup", "text": "Il BH Tennis Open International Cup \u00e8 stato un torneo professionistico di tennis giocato sull'erba. Faceva parte dell'Challenger Tour. Si giocava annualmente a Belo Horizonte, in Brasile, dal 1992 al 2011."}
{"id": "2370216", "revid": "110157", "url": "https://it.wikipedia.org/wiki?curid=2370216", "title": "V\u00e1cszentl\u00e1szl\u00f3", "text": "V\u00e1cszentl\u00e1szl\u00f3 \u00e8 un comune dell'Ungheria di 2.013 abitanti (dati 2001) situato nella provincia di Pest, nell'Ungheria settentrionale."}
{"id": "2370217", "revid": "23955872", "url": "https://it.wikipedia.org/wiki?curid=2370217", "title": "Topolinda de Topey", "text": ""}
{"id": "2370220", "revid": "599013", "url": "https://it.wikipedia.org/wiki?curid=2370220", "title": "Vin\u00edcius Duarte", "text": "Biografia.\nNato in Brasile da madre di origini orientali (i nonni sono giapponesi) e padre di origini italiane.\nCarriera.\nIn Italia ha esordito con la maglia della BNL Ciampino nel 2003 per poi passare l'anno successivo al CUS Chieti. Nella stagione 2005/06 gioca con la Roma Futsal, per poi passare alla Marca Futsal nel 2007, dove milita fino al 2013 e di cui \u00e8 stato anche capitano, e in cui ottiene ben due scudetti, due Supercoppe italiane e la conquista di una Coppa Italia. A partire dalla stagione 2013/14 lo acquista il Pescara grazie ad un blitz condotto da Matteo Iannascoli a Kuwait City dove Duarte stava giocando il Mundialito clubs. Dopo un'annata, caratterizzata pi\u00f9 dagli infortuni che dai lampi di classe lasciati in terra adriatica, nel settembre 2014 si trasferisce alla Lazio in cui assume anche il ruolo di capitano dei biancocelesti, e in cui milita per circa due mesi avendo un ottimo rendimento, dove va a segno per ben cinque volte. Lasciato fuori rosa nelle ultime partite, il 10 dicembre 2014 rescinde definitivamente il contratto che lo legava ai laziali e si trasferisce ufficialmente, dopo un lungo e insistente corteggiamento alla corte dell'Asti, in cui ritrova fra gli altri il mister portoghese Tiago Polido. Proprio con l'Asti vince il campionato di Serie A 2015-2016 (calcio a 5). Nella stagione successiva si trasferisce al Pescara."}
{"id": "2370222", "revid": "767487", "url": "https://it.wikipedia.org/wiki?curid=2370222", "title": "Boston Symphony Orchestra", "text": "La Boston Symphony Orchestra (BSO) \u00e8 un'orchestra statunitense con sede a Boston. Essa \u00e8 una delle cinque orchestre sinfoniche statunitensi chiamate \"Big Five\". Fondata nel 1881, la BSO esegue la maggior parte dei suoi concerti alla \"Symphony Hall\" e l'attivit\u00e0 estiva al \"Tanglewood Music Center\". Il suo direttore musicale \u00e8 oggi Andris Nelsons.\nStoria.\nL'orchestra venne fondata nel 1881 da Henry Lee Higginson. Sin dall'inizio si avvalse di famosi direttori come Arthur Nikisch dal 1889 al 1893 e Pierre Monteux dal 1919 al 1924, il quale diede all'orchestra quella reputazione di \"suono francese\" che le \u00e8 riconosciuto ancora oggi.\nLa reputazione dell'orchestra crebbe moltissimo con la direzione di Serge Koussevitzky. Nel corso della sua direzione, l'orchestra diede dei concerti trasmessi regolarmente alla radio e stabil\u00ec la sua sede estiva a Tanglewood, dove Koussevitzky fond\u00f2 il \"Berkshire Music Center\", divenuto oggi il \"Tanglewood Music Center\". I concerti trasmessi per radio andarono dal 1926 al 1951, e ancora dal 1954 al 1956; l'orchestra, comunque, continua ancora oggi ad irradiare regolari concerti in diretta.\nKoussevitzky commission\u00f2 nuovi pezzi a compositori contemporanei fra i quali si ricordano \"Sinfonia No. 4\" di Sergei Prokofiev e la Symphonie de Psaumes di Igor' F\u00ebdorovi\u010d Stravinskij. L'orchestra diede pure la prima esecuzione del \"Concerto per Orchestra\" di B\u00e9la Bart\u00f3k, commissionato dalla \"Koussevitzky Foundation\" su richiesta di Fritz Reiner e Joseph Szigeti.\nKoussevitzky diede inizio ad una tradizione, proseguita poi dai suoi successori, commissionando un nuovo pezzo a Henri Dutilleux per il 75\u00ba anniversario dell'orchestra. Successivamente, i direttori Roger Sessions e Andrzej Panufnik, commissionarono nuovi pezzi, rispettivamente per il 100\u00ba ed il 125\u00ba anniversario a Leon Kirchner, Elliott Carter e Peter Lieberson. In altre occasioni, vennero commissionati lavori a diversi altri compositori come John Corigliano (\"Sinfonia No. 2\") per il 100\u00ba anniversario della \"Symphony Hall\". Il compositore Hans Werner Henze dedic\u00f2 la sua \"Sinfonia No. 8\" alla \"Boston Symphony Orchestra\".\nNel 1949, Charles M\u00fcnch succedette a Koussevitzky e decise di portare l'orchestra in tourn\u00e9e per la prima volta in Europa, e nel febbraio del 1954 incise il primo disco con la RCA Red Seal Records. Munch pass\u00f2 la direzione, nel 1962, a Erich Leinsdorf, che la tenne per sette anni fino al 1969. Gli succedette William Steinberg dal 1969 al 1973 e quindi Seiji Ozawa che ne rimase alla guida fino al 2002. Questa fu la direzione pi\u00f9 duratura che la Boston Orchestra abbia mai avuto nella sua storia.\nNel 2004, James Levine divenne il primo direttore statunitense di nascita della \"Boston Symphony Orchestra\". Levine ebbe degli encomi per aver deciso subito di dare una rivitalizzazione al repertorio dell'orchestra, inserendovi pezzi di nuovi compositori. Per consentire l'attuazione del difficile e costoso progetto musicale di Levine, l'orchestra ha stanziato un \"Fondo iniziale ed artistico\" di 40 milioni di dollari. Questo in aggiunta alla dotazione corrente dell'orchestra che \u00e8 la pi\u00f9 grande di alcuna altra orchestra statunitense, ammontando a 300 milioni di dollari. Il contratto di Levine era valido fino al 2012.\nUna filiazione della \"Boston Symphony Orchestra\" \u00e8 la Boston Pops Orchestra, fondata nel 1885, che esegue musica popolare, pezzi di musica classica famosi, e Musical. Arthur Fiedler fu il direttore che diede il maggior sviluppo e fama alla \"Boston Pops\", nel corso della sua lunghissima direzione andata dal 1930 al 1979. Il compositore di colonne sonore John Williams succedette a Fiedler nel ruolo di direttore dal 1980 al 1993. Dal 1995, il suo direttore \u00e8 divenuto Keith Lockhart.\nNel 1964 venne costituita la \"Boston Symphony Chamber Players\". Essa \u00e8 oggi la sola orchestra da camera statunitense, composta dai primi strumentisti della orchestra sinfonica madre. Oltre che i regolari concerti a Boston e Tanglewood, essa ha effettuato tourn\u00e9e negli Stati Uniti ed in Europa.\nPer le parti corali viene utilizzato il \"Tanglewood Festival Chorus\". Fondato nel 1970, dal suo primo direttore John Oliver, esso \u00e8 costituito da 250 componenti volontari. Prima della sua costituzione, vennero impiegati il \"New England Conservatory Chorus\", il \"Chorus Pro Musica\", l\"'Harvard Glee Club\" e la \"Radcliffe Choral Society\".\nIl virtuoso di violino Willy Hess fu il primo violino dal 1904 al 1910. Gli attuali strumentisti principali della Boston Symphony sono:"}
{"id": "2370223", "revid": "23955901", "url": "https://it.wikipedia.org/wiki?curid=2370223", "title": "Zia Topolinda", "text": ""}
{"id": "2370224", "revid": "767487", "url": "https://it.wikipedia.org/wiki?curid=2370224", "title": "Valk\u00f3", "text": "Valk\u00f3 \u00e8 un comune dell'Ungheria di 2.529 abitanti (dati 2001) situato nella provincia di Pest, nell'Ungheria settentrionale."}
{"id": "2370226", "revid": "267099", "url": "https://it.wikipedia.org/wiki?curid=2370226", "title": "Mitragliatore PK", "text": ""}
{"id": "2370228", "revid": "120992754", "url": "https://it.wikipedia.org/wiki?curid=2370228", "title": "Palindromo", "text": "Il palindromo (dal greco antico \u03c0\u03ac\u03bb\u03b9\u03bd \"di nuovo\" e \u03b4\u03c1\u00f3\u03bc\u03bf\u03c2 \"percorso\", col significato \"che pu\u00f2 essere percorso in entrambi i sensi\") \u00e8 una sequenza di caratteri che, letta al contrario, rimane invariata. Per esempio, in italiano: \"Ai lati d'Italia\". Il concetto \u00e8 principalmente riferito a parole, frasi e numeri. Secondo una leggenda l'inventore e il primo virtuoso del genere sarebbe stato il poeta greco Sotade, vissuto ad Alessandria d'Egitto nel III secolo.\nEsiste anche il \"palindromo sillabico\", vale a dire una parola oppure una frase le cui sillabe, se lette al contrario, sono invariate. Per esempio: \"le-ta-le\", \"Ma-rem-ma\", \"Ne-ro-ne\", \"po-li-po\".\nEnigmistica.\nIn enigmistica si tratta di uno schema costituito da un'unica parola o frase e viene sfruttato nei vari giochi con la peculiarit\u00e0, nel caso degli enigmi in versi, di costituire l'unico esempio di gioco non in parti oltre all'indovinello. L'enigmistica distingue inoltre il concetto di palindromo da quello di bifronte: in quest'ultimo caso la lettura inversa produce ugualmente una parola di senso compiuto, ma diversa da quella originaria. Non sono enigmisticamente validi palindromi costituiti da un aggettivo o da un verbo coniugato, quando isolati.\nL'enigmista Stefano Bartezzaghi ha riportato, su suggerimento di un lettore, nella sua rubrica quotidiana \"Lessico e Nuvole\" il termine \"aibofobia\" un'immaginaria paura dei palindromi. Il prefisso \"aibo-\" non ha alcun significato, e la sua funzione, combinato al suffissoide \"-fobia\", \u00e8 solo quella di rendere palindroma la parola stessa, in modo da poterla leggere indifferentemente dalla prima all'ultima lettera e viceversa. Ovviamente nessuno ha paura dei palindromi e quindi l'aibofobia \u00e8 una patologia inesistente. Essendo la parola stessa un palindromo, il termine acquista un significato reale in quanto autoreferenziale. Altro esempio, molto simile, \u00e8 la parola \"ainamania\".\nPrimati e virtuosismi.\nSi riportano i primati noti, vale a dire quelli pubblicati a stampa.\nPalindromi nell'arte visiva.\nL'artista svizzero Andr\u00e9 Thomkins (1938 - 1985) nel 1968 ha realizzato l'opera in ceramica \"32 palindromi\", con iscrizioni e cornici bianche su sfondo blu collocate sui muri d'ingresso del Ristorante Spoerri a D\u00fcsseldorf, pensato dall'amico e artista Daniel Spoerri come allestimento per le opere di Eat Art. I \"32 palindromi\" arredano anche i muri esteri della casa-atelier del Giardino di Daniel Spoerri a Seggiano in Toscana.\nNel 2020 \u00e8 uscito l'undicesimo lungometraggio di Christopher Nolan, \"Tenet\", la cui sceneggiatura combina il concetto del 'palindromo' con lo scorrimento lineare temporale degli eventi, creando cos\u00ec una nuova forma di paradosso del viaggio nel tempo.\nToponimi palindromi.\nAlcuni toponimi italiani palindromi sono: Adda, Ala (TN), Ara (NO), Ateleta (AQ), Onano (VT), Onno (LC), Orero (GE), Siris (OR)."}
{"id": "2370231", "revid": "110157", "url": "https://it.wikipedia.org/wiki?curid=2370231", "title": "V\u00e1mosmikola", "text": "V\u00e1mosmikola \u00e8 un comune dell'Ungheria di 1.684 abitanti (dati 2001) situato nella provincia di Pest, nell'Ungheria settentrionale."}
{"id": "2370232", "revid": "287204", "url": "https://it.wikipedia.org/wiki?curid=2370232", "title": "BMW Tennis Championship", "text": "Il BMW Tennis Championship \u00e8 stato un torneo professionistico di tennis giocato sull'erba. Faceva parte dell'Challenger Tour. Si giocava annualmente al Sunrise Tennis Club di Sunrise, negli Stati Uniti, dal 2004 al 2010."}
{"id": "2370234", "revid": "110157", "url": "https://it.wikipedia.org/wiki?curid=2370234", "title": "Vasad", "text": "Vasad \u00e8 un comune dell'Ungheria di 1.732 abitanti (dati 2007) situato nella provincia di Pest, nell'Ungheria settentrionale."}
{"id": "2370235", "revid": "121332171", "url": "https://it.wikipedia.org/wiki?curid=2370235", "title": "Johann Jacob Guggenb\u00fchl", "text": "Figlio di Hans Jakob, agricoltore, e di Maria Hottinger. Studi\u00f2 medicina nelle universit\u00e0 di Zurigo e Berna, conseguendo la laurea nel 1836. Dal 1838 esercit\u00f2 la sua professione a Matt, dove ebbe modo di studiare diversi casi di cretinismo, un argomento che aveva approfondito nei suoi studi universitari.\nNel 1840 speriment\u00f2 per la prima volta la terapia della malattia lavorando per un anno con Philipp Emanuel von Fellenberg a Hofwil, vicino a Berna, dove il pedagogista svizzero seguace di Johann Heinrich Pestalozzi aveva fondato un istituto agricolo-professionale.\nNel 1841 Guggenb\u00fchl fond\u00f2 una clinica presso Interlaken per la cura dei bambini affetti da cretinismo o da altre disabilit\u00e0 fisiche e mentali.\nIl medico svizzero attribuiva il cretinismo infantile alla pessime condizioni ambientali e igieniche delle abitazioni e all'abbandono dei neonati per gran parte della giornata da parte dei genitori impegnati nel lavoro. Nella sua clinica ai bambini oltre a una terapia climatica e dietetica veniva impartito un insegnamento scolastico e un addestramento per l'avviamento al lavoro.\nLa terapia non ebbe risultati soddisfacenti ma il tentativo di Guggenb\u00fchl \u00e8 apprezzabile in quanto costituisce il primo esperimento di cura dei disabili in un'apposita clinica neuropsichiatrica.\nGuggenb\u00fchl fu noto nell'ambiente internazionale della medicina ma non ottenne nessun riconoscimento scientifico."}
{"id": "2370240", "revid": "1660101", "url": "https://it.wikipedia.org/wiki?curid=2370240", "title": "Franceschini", "text": "Franceschini \u00e8 un cognome italiano."}
{"id": "2370242", "revid": "181699", "url": "https://it.wikipedia.org/wiki?curid=2370242", "title": "Ver\u0151ce (comune)", "text": "Ver\u0151ce \u00e8 un comune dell'Ungheria di 3.676 abitanti (dati 2015) situato nella provincia di Pest, nell'Ungheria settentrionale.\nNel suo territorio si trova una residenza del tardo Settecento appartenuta all'arcivescovo Cristoforo Migazzi, all'epoca massimo prelato della vicina citt\u00e0 di V\u00e1c."}
{"id": "2370247", "revid": "399", "url": "https://it.wikipedia.org/wiki?curid=2370247", "title": "Coniglio nano", "text": ""}
{"id": "2370248", "revid": "110157", "url": "https://it.wikipedia.org/wiki?curid=2370248", "title": "BNP Paribas Primrose", "text": "Il BNP Paribas Primrose \u00e8 un torneo professionistico di tennis giocato sull'erba. Fa parte dell'ATP Challenger Tour. Si gioca annualmente al Villa Primrose di Bordeaux in Francia, dal 2008. Tra il 1979 e il 1995, si era tenuto in citt\u00e0 l'ATP Bordeaux, torneo che ha fatto parte delle ATP World Series."}
{"id": "2370251", "revid": "110157", "url": "https://it.wikipedia.org/wiki?curid=2370251", "title": "Verseg", "text": "Verseg \u00e8 un comune dell'Ungheria di 1.430 abitanti (dati 2001) situato nella provincia di Pest, nell'Ungheria settentrionale."}
{"id": "2370254", "revid": "200568", "url": "https://it.wikipedia.org/wiki?curid=2370254", "title": "Zebeg\u00e9ny", "text": "Zebeg\u00e9ny \u00e8 un comune dell'Ungheria di 1.207 abitanti (dati 2001) situato nella provincia di Pest, nell'Ungheria settentrionale. \nIl centro abitato, stretto tra il Danubio e i monti del gruppo del B\u00f6rzs\u00f6ny ricoperti di foreste, diviso in due da un fiumiciattolo, \u00e8 dominato dalla chiesa in stile neoromanico-transilvano dell'architetto e storico dell'arte transilvano K\u00e1roly K\u00f3s.\nRipopolato con svevi del Danubio, oggi conserva una piccola presenza di germanofoni."}
{"id": "2370257", "revid": "767487", "url": "https://it.wikipedia.org/wiki?curid=2370257", "title": "Zs\u00e1mb\u00e9k", "text": "Zs\u00e1mb\u00e9k \u00e8 un comune dell'Ungheria di 5.068 abitanti (dati 2007) situato nella provincia di Pest, nell'Ungheria settentrionale."}
{"id": "2370260", "revid": "110157", "url": "https://it.wikipedia.org/wiki?curid=2370260", "title": "Zs\u00e1mbok", "text": "Zs\u00e1mbok \u00e8 un comune dell'Ungheria di 2.430 abitanti (dati 2001) situato nella provincia di Pest, nell'Ungheria settentrionale."}
{"id": "2370261", "revid": "125872415", "url": "https://it.wikipedia.org/wiki?curid=2370261", "title": "BSI Challenger Lugano", "text": "Il Challenger Lugano \u00e8 un torneo professionistico di tennis che fa parte del circuito Challenger. Si gioca annualmente a Lugano in Svizzera dal 1999. \u00c8 stato voluto dal presidente del Tennis Club Lido Lugano Giovanni Flury, e nel corso degli anni il montepremi del torneo era passato da 25.000 dollari a 100.000 dollari; nel 2004 si \u00e8 aggiudicato il World Best Challenger Award, premio per il miglior Challenger. Le prime edizioni si sono giocate all'aperto sulla terra rossa del Tennis Club Lido Lugano, il torneo non si \u00e8 tenuto dal 2011 al 2020 ed \u00e8 stato ripristinato nel 2021 cambiando sui campi di cemento indoor del Padiglione Conza."}
{"id": "2370272", "revid": "767487", "url": "https://it.wikipedia.org/wiki?curid=2370272", "title": "\u00c1d\u00e1nd", "text": "\u00c1d\u00e1nd \u00e8 un comune dell'Ungheria di 2.416 abitanti (dati 2001) situata nella provincia di Somogy, nell'Ungheria centro-occidentale."}
{"id": "2370274", "revid": "542444", "url": "https://it.wikipedia.org/wiki?curid=2370274", "title": "Rover CityRover", "text": "La CityRover \u00e8 un'autovettura classificata come utilitaria compatta prodotta tra il 2003 e il 2005 dalla casa automobilistica inglese MG Rover grazie ad una joint-venture con il gruppo indiano Tata Motors\nStoria.\nPensionata nel 1998 la Rover Serie 100 derivata a sua volta dall'Austin Metro nata nel lontano 1980, la Rover, in serie difficolt\u00e0 economiche era da tempo in cerca di un partner per lo sviluppo e la produzione di una vettura compatta ed economica che potesse incrementare i volumi di vendita della casa inglese. Nei primi del 2000 ci furono i primi contatti tra la Rover e il gruppo Tata Motors fino alla dichiarazione di un'alleanza nel 2001.\nIl debutto.\nIl progetto iniziale noto sotto la denominazione \"RD110\" prevedeva una vettura derivata dalla piattaforma della Tata Indica ma che si differenziasse per il design della carrozzeria e per la qualit\u00e0 delle rifiniture interne; a causa delle numerose difficolt\u00e0 finanziarie del gruppo Rover la vettura vide la luce solo alla fine 2003 e fu una copia della Indica (sia nella carrozzeria che negli interni).\nLe uniche differenze riguardavano la mascherina frontale e il paraurti anteriore di inedito disegno ma che conservavano l'analoga forma. Le sospensioni anteriori configurate come McPherson e posteriori a scherma ponte torcente sono state riviste per adattarsi meglio ai gusti della clientela inglese.\nIl modello di produzione.\nProdotta in India sulle stesse catene di montaggio della Indica, la vettura \u00e8 stata accusata dalla stampa inglese di possedere finiture interne di qualit\u00e0 bassa e montaggi imprecisi mentre apprezzato \u00e8 stato il motore 1.4 benzina con 8 valvole per 4 cilindri e 84 cavalli ritenuto elastico e robusto.\nLa fine.\nLa produzione della CityRover cess\u00f2 nel 2005 a soli due anni dal debutto a causa del fallimento dell'azienda inglese e di conseguenza alla fine dell'accordo con la Tata Motors. Il modello inizialmente doveva essere prodotto a pieno regime in oltre 40\u00a0000 esemplari annui ma le richieste in oltre due anni non superarono i 15\u00a0000 esemplari. Nell'ultimo anno di produzione la CityRover fu oggetto di un facelift. Di queste versioni ne furono prodotte appena 1.200."}
{"id": "2370280", "revid": "92723", "url": "https://it.wikipedia.org/wiki?curid=2370280", "title": "Baden Open", "text": "Il Baden Open \u00e8 stato un torneo professionistico di tennis giocato sull'erba. Nato nel 1998 come torneo per club, ha fatto parte dell'ITF Men's Circuit dal 2000 al 2003 e dell'ATP Challenger Tour dal 2005. Si \u00e8 giocato fino al 2006 a Ettlingen e dal 2007 all'ultima edizione del 2009 a Karlsruhe, in Germania."}
{"id": "2370288", "revid": "181699", "url": "https://it.wikipedia.org/wiki?curid=2370288", "title": "Mefisto valzer", "text": "I Mefisto Valzer (in tedesco \"Mephisto-Walzer\") sono quattro brani composti da Franz Liszt tra il 1859 e il 1885.\nDei quattro brani il primo \u00e8 decisamente il pi\u00f9 celebre: secondo una prassi invalsa, per indicare il brano ci si riferisce ad esso semplicemente come \"Mefisto Valzer\", senza specificarne il numero.\nStoria.\nI numeri 1 e 2 furono composti inizialmente per orchestra, poi arrangiati per pianoforte, pianoforte a quattro mani e due pianoforti, mentre il terzo e il quarto sono originali per pianoforte solo. Dei quattro, il primo \u00e8 il pi\u00f9 popolare e viene spesso eseguito in concerto o inciso.\nI quattro brani traggono ispirazione da un episodio legato al personaggio di Faust, e precisamente dai racconti di Nikolaus Lenau. Anche la \"Bagatelle sans tonalit\u00e9\" viene talvolta inclusa tra i Mefisto valzer. Il manoscritto porta il titolo di \"Quarto Mefisto valzer\" e quindi potrebbe essere stato destinato a sostituire l'originale quarto Mefisto valzer. Un'altra composizione affine \u00e8 la \"Mefisto Polka\" che, pur non essendo un valzer, segue lo stesso programma.\nIl Mefisto Valzer n. 2, molto pi\u00f9 ambiguo ed enigmatico rispetto al primo, inizia col caratteristico intervallo di quarta eccedente (tritono o \"diabolus in musica\"), travolge l'ascoltatore col suo incalzante gioco di paradossi armonici (in anticipo sulle future sperimentazioni delle avanguardie del primo novecento), tinge l'ironia mefistofelica di maggiore violenza e livore sardonico, per placarsi nella sezione centrale e divenire quasi un notturno orchestrale, ricco di dolcezza e di bellezza assoluta che porta l'ascoltatore a riflettere e a rimanere incantato davanti a quel sogno; un'atmosfera che fa da contraltare alla quella ben pi\u00f9 cupa del \"Corteo Notturno\" (titolo originale: \"Der N\u00e4chtiche Zug\"), il brano che affianca il primo Mephisto Valzer nel dittico \"Zwei Episoden aus Lenaus Faust\" (\"Due episodi dal Faust di Lenau\"). "}
{"id": "2370291", "revid": "110157", "url": "https://it.wikipedia.org/wiki?curid=2370291", "title": "Johann Christian Fischer", "text": "Biografia.\nUna delle prime informazione riguardanti la carriera di Johann Christian Fischer fu la notizia della sua esecuzione di un concerto per oboe a Varsavia nel 1757, alla presenza del re polacco Augusto III di Polonia, che impieg\u00f2 successivamente Johann Christian nella sua \"Staatskapelle Dresden\" con uno stipendio di quattrocento talleri. \nNel 1764, soggiorn\u00f2 a Torino per perfezionarsi con l'oboista virtuoso Alessandro Besozzi, per migliorare il suo stile e adattare le sue tecniche musicali alle caratteristiche dei pi\u00f9 importanti cantanti italiani.\nNegli anni seguenti, Fischer viaggi\u00f2 attraverso l'Europa, esibendosi a Parigi, nei Paesi Bassi e a Mannheim, dove conobbe Wolfgang Amadeus Mozart che allora aveva nove anni. Quest'ultimo ha poi composto le sue dodici variazioni su un minuetto di Johann Christian Fischer KV 179 / 189a. \nNel 1767, Johann Christian Fischer ricopr\u00ec la posizione di clavicembalista presso la corte di Berlino, come successore di Johann Christian Bach. \nUn anno dopo, Fischer si trasfer\u00ec a Londra. La sua reputazione di oboista si diffuse rapidamente e partecip\u00f2 alla maggior parte degli eventi musicali londinesi pi\u00f9 importanti. \nNel 1774, si esib\u00ec a corte e suon\u00f2 con Johann Christian Bach e Karl Friedrich Abel in concerti di musica da camera per la regina. \nIn questa posizione ebbe una grande influenza sui suoi studenti, tra cui annoveriamo Charles Suce, Christopher Kellner e Antonin Sallatin. \nPresent\u00f2 in Inghilterra il modello di oboe continentale che sostitu\u00ec il modello inglese.\nNel 1780 spos\u00f2 la figlia di un suo amico, il pittore Thomas Gainsborough. \nSuccessivamente Fischer rientr\u00f2 sul continente, dando concerti a Mannheim e a Vienna nel 1786, e dirigendo poi il teatro di Ludwigslust, prima di tornare a Londra nel 1790. \nDurante un concerto nella \"Royal Residence\", ebbe un ictus e mor\u00ec poco dopo. \nNelle sue ultime volont\u00e0 espresse il desiderio che tutte le composizioni scritte dalla sua mano fossero consegnate al re.\nJohann Christian Fischer ha composto dieci concerti per oboe, cinque concerti per altri strumenti, sette divertimenti per 2 flauti op.2, 6 divertimenti per 2 flauti e molti lavori per strumento solista. \nFischer lasci\u00f2 diversi metodi per oboe, \"The Compleat Tutor for the Highboy\" (1770), ripubblicato con il nome di \"New and Instructions Tutor for the Hautboy\" (1780) e \"The Hotboy Preceptor\" (1800)."}
{"id": "2370294", "revid": "2132999", "url": "https://it.wikipedia.org/wiki?curid=2370294", "title": "Elettrosensibilit\u00e0", "text": "L'elettrosensibilit\u00e0 (ES) o elettroipersensibilit\u00e0 (EHS dall'inglese \"electromagnetic hypersensitivity\") \u00e8 un insieme di sintomi fisici e/o psicologici che un soggetto afferma essere causati da campi magnetici, elettrici o elettromagnetici, a un livello di esposizione tollerato dalle altre persone.\nL'elettrosensibilit\u00e0 non \u00e8 riconosciuta come una vera e propria malattia dall'Organizzazione mondiale della sanit\u00e0 e dalla comunit\u00e0 scientifica. La principale obiezione \u00e8 la mancanza di evidenze scientifiche che forniscano parametri in grado di dimostrare il rapporto di causa-effetto tra sintomi e esposizione. Da quando, nel 2005 una revisione sistematica ha rilevato che non c'\u00e8 alcuna prova che tali malesseri siano causati dai campi elettromagnetici, molti studi in doppio cieco sono stati pubblicati, ognuno dei quali suggerisce che coloro che affermano di essere malati non riescono a distinguere la presenza del campo elettromagnetico.\nL'Organizzazione mondiale della sanit\u00e0 (OMS) rileva che studi ben controllati hanno mostrato come i sintomi non sono causati dai campi elettromagnetici e che ci sono alcune indicazioni che tali sintomi sono dovuti a preesistenti condizioni psichiatriche, stress o sono causati dalla stessa paura dei campi elettromagnetici. L'OMS aggiunge che la mancanza di evidenti basi tossicologiche o fisiologiche e di verifiche indipendenti la rendono simile a un'altra condizione patologica: la sensibilit\u00e0 chimica multipla. Tale posizione dell'OMS \u00e8 contestata dalle associazioni dei malati.\nEpidemiologia.\nUna piccola parte della popolazione che si definisce elettrosensibile dichiara di esserne fortemente colpita. Come esempio, uno studio ha stimato che circa il 10% dei soggetti elettrosensibili in Svezia sono in malattia o sono in pensione anticipata o pensione di disabilit\u00e0, paragonati al 5% della popolazione generale, mentre una seconda ricerca ha riportato che su 3406 persone che accusavano \"disturbo\" da dispositivi elettrici l'11% riporta \"molto\" disturbo. L'elettrosensibilit\u00e0 pu\u00f2 avere un impatto significativo sulla qualit\u00e0 di vita causando un deterioramento fisico, mentale e sociale e \"distress\" psicologico.\nEziopatogenesi.\nLe persone soggette a elettrosensibilit\u00e0 affermano di presentare differenti livelli di risposta ai campi elettrici, campi magnetici e alle diverse frequenze delle onde elettromagnetiche. \u00c8 una materia controversa, poich\u00e9 nonostante l'imponenza dei sintomi accusati da alcuni soggetti colpiti, nessuna sperimentazione a doppio cieco \u00e8 riuscita sinora a dimostrare univocamente il legame fra i campi elettromagnetici e la sindrome e si ritiene che la fonte prima possa avere natura psicosomatica.\nColoro che ne sostengono la natura organica rilevano come molti apparecchi elettrici siano stati sospettati essere causa della sintomatologia, e una ricerca del 2004 ipotizza che le antenne per i telefoni cellulari e per i cordless, le linee elettriche ad alta tensione ravvicinate, i trasformatori e i telefoni cellulari sarebbero le pi\u00f9 comuni fonti dei disturbi da elettrosensibilit\u00e0.\nControversie.\nNel 2005 l'OMS ha suggerito che si possa utilizzare il termine \"Intolleranza ambientale \"idiopatica\"\" per descrivere l'ES, poich\u00e9 tale definizione ha carattere generale, ovvero raggruppa condizioni patologiche varie delle quali non si conosce l'origine ed \u00e8 eziologicamente neutrale. Essa tuttavia \u00e8 molto meno diffusa di \"elettrosensibilit\u00e0\". Pur riconoscendola quale \"potenziale fattore di disabilit\u00e0 funzionale\", l'OMS ribadisce in particolare che \u201cnon esistono criteri diagnostici chiari per l'ipersensibilit\u00e0 ai campi elettromagnetici e non esiste alcuna base scientifica per associare i sintomi all'esposizione ai campi elletromagnetici\u201d.\nStudi scientifici condotti in doppio cieco, tesi a provare la relazione tra l'esposizione a un campo elettromagnetico e l'incidenza dei sintomi di elettrosensibilit\u00e0 hanno dimostrato che i soggetti colpiti non sono generalmente in grado di distinguere i campi elettromagnetici reali da quelli che credono tali. I risultati hanno portato l'autore dello studio a concludere che: \u00abGli studi osservativi disponibili non permettono di individuare una differenza tra gli effetti biofisici dovuti all'elettrosensibilit\u00e0 e un effetto nocebo.\nLa posizione ufficiale dell'OMS \u00e8 contestata dalle associazioni dei malati che, supportate da alcuni studi che ne collocherebbero l'origine nell'esposizione a campi elettromagnetici, la ritengono un'\"intolleranza ai campi elettromagnetici\" e ne definiscono protocolli diagnostici e terapeutici.\nTrattamento.\nNessun trattamento efficace per coloro che affermano di essere affetti da elettrosensibilit\u00e0 \u00e8 ancora noto, principalmente perch\u00e9 l'esistenza stessa della condizione resta non accertata.\nLa principale strategia \u00e8 di evitare, il pi\u00f9 possibile, l'esposizione ai campi elettromagnetici per chi soffre di grave ES; ci\u00f2 presenta difficolt\u00e0 pratiche nella societ\u00e0 moderna. Gli altri metodi usati spesso dai pazienti includono: schermatura (ad es. con reti metalliche messe a terra), filtri elettrici e al trattamento delle condizioni correlate.\nUna rivista del 2006 ha identificato nove \"trial\" clinici testando diversi trattamenti per l'ES: quattro provarono filtri visivi per gli schermi, uno un dispositivo che emetteva campi elettromagnetici \"schermanti\", uno ha testato l'agopuntura e un altro studio l'assunzione giornaliera di vitamina C, E e selenio. L'autore ha concluso che: \u00abUlteriori ricerche sono necessarie prima che qualche definitivo trattamento clinico possa effettuarsi. Comunque, la migliore prova attualmente disponibile suggerisce che la terapia cognitivo-comportamentale sia efficace per coloro che riferiscono ipersensibilit\u00e0 a campi elettromagnetici di debole entit\u00e0.\u00bb.\nPosizioni governative e politiche.\nIn Svezia l'EHS non \u00e8 riconosciuta come malattia ma \u00e8 riconosciuta dal Governo come causa di invalidit\u00e0 funzionale.\nL'Assemblea parlamentare del Consiglio d'Europa ha raccomandato agli Stati membri di \"prestare un'attenzione particolare alle persone elettrosensibili che soffrono di una sindrome di intolleranza ai campi elettromagnetici e di introdurre specifiche misure per proteggerli, inclusa la creazione di aree wave-free, non coperte dalle reti wireless\".\nL'elettrosensibilit\u00e0 viene riconosciuta in Basilicata come malattia rara, ai fini della esenzione dal ticket, con la delibera n\u00b0 1296 del 15 ottobre 2013. \nLa Corte del Tribunale Amministrativo di Cergy-Pontoise nel 2019 annulla una decisione attraverso la quale il Presidente dell'Istituto Nazionale di ricerca per l'ambiente e l'agricoltura francese rifiuta di riconoscere il carattere professionale dell'elettrosensibilit\u00e0 di cui soffre il richiedente. La corte ha considerato, attraverso le cartelle cliniche del richiedente, che c'\u00e8 una sufficiente probabilit\u00e0 che questa sindrome da ipersensibilit\u00e0 ai campi elettromagnetici sia connessa all'attivit\u00e0 professionale.\nUna sentenza del 2016 del Tribunale Superiore di Giustizia di Madrid in relazione alla valutazione di una situazione di inabilit\u00e0 permanente totale all'esercizio della sua professione di un ingegnere delle telecomunicazioni ha affermato, rifacendosi alla posizione OMS, che non \u00e8 possibile stabilire un rapporto di causa effetto tra sintomi ed esposizione poich\u00e8 mancano prove scientifiche in tal senso.\nIl Comitato economico e sociale europeo in un proprio parere e alla luce del principio ALARA si dice favorevole all'adozione di una legislazione di salvaguardia che riduca o attenui l'esposizione ai campi elettromagnetici. Nel documento si afferma che \"ogni giorno il numero di persone che soffrono di EHS (elettrosensibilit\u00e0) aumenta: secondo nuove stime, tra il 3% e il 5% della della popolazione \u00e8 elettrosensibile, il che significa che circa 13 milioni di europei possono soffrire di questa sindrome, che ha vari nomi (elettrosensibilit\u00e0, sindrome Wi-Fi, sindrome da microonde, ipersensibilit\u00e0 elettromagnetica, ecc.)\" e che queste persone non ricevono un adeguato trattamento sanitario e che ci sono gravi divergenze di opinioni scientifiche sul tema che rendono difficoltosa l'adozione di misure adeguate."}
{"id": "2370298", "revid": "92723", "url": "https://it.wikipedia.org/wiki?curid=2370298", "title": "Ignazio Fiorillo", "text": "Biografia.\nStudi\u00f2 musica al Conservatorio di Napoli, sotto la guida di Leonardo Leo e di Francesco Durante, e nel 1736 esord\u00ec con l'opera seria \"Mandane\", rappresentata a Venezia. \nDue anni dopo, a Venezia, fu eseguita \"Partenope nell'Adria\", \"serenata\" dedicata al re di Napoli Carlo di Borbone e a sua moglie Maria Amalia di Sassonia. Fra il 1738 e il 1745 furono rappresentati sei \"drammi per musica\" da lui composti per i teatri di Milano, Venezia e Padova.\nIntorno al 1745 comp\u00ec vari tour europei come membro della compagnia di Filippo Nicolini (\"Teatro dell'Opera Pantomima\").\nOltre l'attivit\u00e0 teatrale, intraprese quella di compositore strumentale, dedicandosi sia alla musica sacra sia a quella profana, pubblicando in particolare una raccolta di \"Sei sonate per cembalo\" (Brunswick 1750). \nNel 1754 si trasfer\u00ec all'estero, ottenendo l'incarico di maestro di cappella, dapprima a Braunschweig e successivamente a Kassel (1772). Otto anni dopo si ritir\u00f2 in pensione a Fritzlar.\nSuo figlio Federico (1755-ca.1823) segu\u00ec le orme del padre diventando uno dei pi\u00f9 importanti violinisti del suo tempo. Lavor\u00f2 a Parigi, dove pubblic\u00f2 il celebre \"\u00c9tud\u00e8 pour le violon, fonnant 36 caprices\", libro di carattere artistico-pedagogico, oltrech\u00e9 a Londra. \nIl figlio Johann Dominicus Fiorillo fu pittore e storico dell'arte, massone e a Gottinga ebbe contatti con importanti filosofi ed esponenti del romanticismo tedesco.\nTra i lavori principali di Ignazio Fiorillo annoveriamo: quattordici opere, un \"Requiem\", tre \"Te Deum\" e un oratorio (\"Isacco\")."}
{"id": "2370301", "revid": "661526", "url": "https://it.wikipedia.org/wiki?curid=2370301", "title": "Folsom Prison Blues", "text": "Folsom Prison Blues \u00e8 un brano musicale country scritto ed interpretato dal cantautore statunitense Johnny Cash. Il brano combina elementi tratti da due tematiche classiche della musica folk, il treno (come metafora del viaggio) e la prigione. Si tratta di una delle canzoni pi\u00f9 celebri di Cash. Venne inclusa nel suo album di debutto \"Johnny Cash with His Hot and Blue Guitar\" del 1957. La versione dal vivo contenuta nell'album \"At Folsom Prison\", raggiunse la vetta della classifica country statunitense nel 1968.\nIl brano.\nRacconta di un carcerato che, sentendo il fischio di un treno fuori dalla sua cella, rievoca il momento in cui ha commesso il crimine (\u00ab\"I shot a man in Reno/just to watch him die\"\u00bb, ovvero \u00abSparai ad un uomo a Reno/solo per vederlo morire\u00bb), immagina la gente libera sul treno e pensa a cosa avrebbe fatto se fosse stato libero.\nCash fu ispirato a scrivere la canzone dopo aver visto il film \"Tortura\" (\"Inside the Walls of Folsom Prison\") mentre era in servizio in Germania Ovest nella United States Air Force.\nUn'altra fonte d'ispirazione fu il concept album \"Seven Dreams\" del 1953 di Gordon Jenkins, in particolare la canzone \"Crescent City Blues\". Cash us\u00f2 la stessa melodia e buona parte del testo, senza permesso quando registr\u00f2 la canzone. A seguito del successo riscosso dalla stessa, nei primi anni settanta Cash venne citato in giudizio da Jenkins e fu costretto a pagare circa 75,000 dollari per violazione del diritto d'autore.\nCash incluse il brano nel suo repertorio per anni. L'esecuzione definitiva dal vivo di questa canzone pu\u00f2 essere considerata quella al concerto registrato alla prigione di Folsom il 13 gennaio 1968. In seguito questa versione fu pubblicata sull'album \"At Folsom Prison\" in quello stesso anno."}
{"id": "2370303", "revid": "729019", "url": "https://it.wikipedia.org/wiki?curid=2370303", "title": "Boeing Model 1", "text": " \nIl Boeing 1 o Boeing B &amp; W \u00e8 stato un idrovolante biplano a motore singolo, famoso perch\u00e9 considerato il primo prodotto in assoluto della Boeing, realizzato nel 1916. La sua fusoliera riportava le iniziali dei suoi due progettisti, William Boeing ed il lt. George Conrad Westervelt della US Navy.\nStoria e sviluppo.\nL'aeromobile fu progettato da William Boeing e dal luogotenente della US Navy George Conrad Westervelt e prodotto presso dei cantieri navali sul lago Union (WA).\nIl primo esemplare del B &amp; W fu terminato nell'estate del 1916. Il suo progetto si basava su quello di un Glenn L. Martin da addestramento, ma si rivel\u00f2 superiore adesso nella potenza del suo motore in linea a sei cilindri Hall-Scott A-5 ovvero 93 kw e nei galleggianti.\nSostenuto da due ali rettilinee, era costruito soprattutto in legno ed era dotato di un con una potenza di 93 kW, superiore a quella del Martin. La piccola fusoliera ospitava due posti a sedere per i piloti.\nIl primo, soprannominato \"Bluebird\", decoll\u00f2 per la prima volta il 29 giugno 1916, mentre il secondo, denominato \"Mallard\", si stacc\u00f2 dal suolo il 29 novembre dello stesso anno.\nOperativit\u00e0.\nI due B &amp; W furono offerti alla US Navy, che per\u00f2 decise infine di non acquistarli. Furono poi ceduti alla Scuola di Volo neozelandese e in seguito utilizzati come aerei postali a partire dal 1919.\nWilliam Boeing decise di fondare una compagnia per la costruzione di aeromobili e nacque cos\u00ec la \"Pacific Aero Products Company\", mentre la \"Boeing Airplane Company\" nascer\u00e0 nel 1917."}
{"id": "2370305", "revid": "599013", "url": "https://it.wikipedia.org/wiki?curid=2370305", "title": "Bancolombia Open", "text": "Il Bancolombia Open \u00e8 stato un torneo professionistico di tennis giocato sulla terra rossa. Faceva parte dell'ATP Challenger Tour. Si giocava annualmente a Bogot\u00e0 in Colombia, dal 1994 (come un ATP World Series dal 1994 al 1997, come ATP International Series dal 1998 al 2001, come Challenger dal 2004)."}
{"id": "2370313", "revid": "115965585", "url": "https://it.wikipedia.org/wiki?curid=2370313", "title": "Reticolo cubico a corpo centrato", "text": "Il reticolo cubico a corpo centrato (o reticolo CCC) \u00e8 uno dei 14 reticoli di Bravais, appartenente al sistema cubico.\nIl reticolo cubico a corpo centrato \u00e8 una struttura molto comune nei metalli; in particolare, presentano questo tipo di cella elementare: bario, cromo, ferro-\u03b1 (fino 912 \u00b0C), ferro-\u03b4 (da 1394 \u00b0C al punto di fusione), litio, manganese-a (fino a 700 \u00b0C circa), molibdeno, niobio, sodio, tantalio, titanio-\u03b2 (oltre gli 882 \u00b0C), tungsteno e vanadio.\nTale struttura, a differenza di quella cubica a facce centrate e esagonale compatta, non si ottiene per \"piani di massima densit\u00e0\" (piani di atomi in cui ogni atomo considerato \u00e8 tangente ad altri 6 atomi), n\u00e9 tanto meno ne contiene. Questo tipo di cella elementare porta ad avere metalli deformabili solo sotto sforzi elevati, molto resistenti ma fragili alle basse temperature.\nRappresentando gli atomi di questa cella elementare come sfere rigide, si osserva che in questa struttura l'atomo centrale \u00e8 circondato da 8 sfere: si dice quindi che ha numero di coordinazione pari a 8.\nPrendendo in considerazione una singola cella elementare, si osserva che la cella possiede un atomo al centro pi\u00f9 otto ottavi di atomo in corrispondenza dei vertici, quindi in totale due atomi per cella. Gli atomi sono in contatto tra di loro lungo la diagonale del cubo, e la relazione tra il lato del cubo e il raggio atomico \"R\" \u00e8:\nConsiderando gli atomi nella cella elementare CCC sferici, pu\u00f2 essere calcolato un \"Fattore di Compattazione Atomica\" (FCA), pari al rapporto tra il volume effettivamente occupato dagli atomi e il volume della cella elementare. Si suppone il primo come il volume di due sfere di raggio \"R\" e il volume della cella elementare come quella di un cubo di lato \"L\". Nella cella CCC il fattore di compattazione atomica vale circa 0,68."}
{"id": "2370316", "revid": "284938", "url": "https://it.wikipedia.org/wiki?curid=2370316", "title": "Boeing B &amp; W", "text": ""}
{"id": "2370318", "revid": "89688", "url": "https://it.wikipedia.org/wiki?curid=2370318", "title": "BALZAC", "text": ""}
{"id": "2370319", "revid": "287204", "url": "https://it.wikipedia.org/wiki?curid=2370319", "title": "Seibal", "text": "Seibal (anche detto \"El Ceibal\" o \"Ceibal\" in spagnolo), \u00e8 un sito archeologico Maya del periodo classico situato nella regione settentrionale del dipartimento di Pet\u00e9n in Guatemala. Fu la citt\u00e0 maggiore della regione del R\u00edo de la Pasi\u00f3n.\nIl sito venne occupato durante il periodo preclassico, fino al classico terminale, con un periodo di interruzione. Le principali fasi della occupazione risalgono al tardo preclassico, seguito da un declino nel classico iniziale. Seibal ebbe un picco nel periodo immediatamente precedente l'abbandono, dall'830 all'890, con una popolazione intorno a 8\u201310.000 persone. Le date sulle stele a Seibal sono datate in un periodo generalmente tardo, dopo che la civilt\u00e0 Maya inizi\u00f2 a regredire nella regione di Pet\u00e9n. Molti dei monumenti di Seibal mostrano influenze artistiche dagli stili del Messico centrale e della costa del golfo.\nEtimologia.\n\"Seibal\" \u00e8 derivato dalla parola spagnola \"ceibal\", che significa \"luogo in cui gli alberi ceiba crescono\". \"El Ceibal\" era il nome di un campo di taglialegna vicino alle rovine quando vennero scoperte. Il cambio della lettera iniziale ebbe origine con la pubblicazione di un libro di Teoberto Maler nel 1908.\nLuogo.\nSeibal si trova in cima a dei pendii a circa 100 metri sopra il fiume Pasi\u00f3n, un tributario dell'Usumacinta. A circa 100\u00a0km pi\u00f9 a valle, il Pasi\u00f3n si congiunge con il Salinas formando l'Usumacinta, che prosegue verso il golfo. Il sito si trova nel dipartimento di Pet\u00e9n nel Guatemala settentrionale, a 16\u00a0km di distanza dalla citt\u00e0 di Sayaxch\u00e9. Seibal \u00e8 a 27\u00a0km a est di Dos Pilas e 100\u00a0km a sud di Tikal. Il lago Pet\u00e9n Itz\u00e1 \u00e8 a 60\u00a0km a nord.\nSeibal \u00e8 in mezzo a una foresta tropicale, su una piana di calcare che \u00e8 collinosa e pianeggiante in diversi punti.\nPopolazione.\nSi \u00e8 calcolato che ci sono 436 strutture per chilometro quadrato nel nucleo, e circa 244 per chilometro quadrato in periferia. Al suo picco nel tardo preclassico, la popolazione contava intorno a 1600 unit\u00e0 nel nucleo del sito, e altri 8000 abitanti erano sparsi nella zona di periferia, con un totale di circa 10.000 abitanti. Dal tardo al terminale classico la popolazione aument\u00f2 dell'85%, forse a causa dell'arrivo di popolazioni da altri siti attorno all'anno 830. In seguito la popolazione totale arriv\u00f2 a contare solo il 14% del massimo raggiunto nel preclassico, prima dell'abbandono completo del sito.\nStoria.\nIl sito era occupato nel preclassico medio; in seguito il declino si ebbe dal tardo preclassico fino all'inizio del classico, con un breve ripopolamento dal tardo al terminale classico prima di essere abbandonato completamente.\nPreclassico.\nSeibal ebbe il suo massimo numero di abitanti nel periodo Preclassico. In questo periodo vennero creati molti manufatti a forma di croce in stile olmeco, probabilmente realizzati presso il sito di La Venta. Questi oggetti sono datati intorno al 900 a.C.\nL'insediamento pi\u00f9 antico risale al Preclassico medio, ed \u00e8 confinato nel Gruppo A. Dopo il 300, nel Tardo Preclassico, l'insediamento si espanse arrivando ad includere il Gruppo D.\nAlla fine del Tardo Preclassico (o Protoclassico), la popolazione di Seibal cominci\u00f2 a diminuire di numero in modo consistente.\nInizio del Classico.\nDurante il Classico, il declino nel numero di abitanti continu\u00f2 fino al Tardo Preclassico, quando il sito venne semi-abbandonato.\nTardo Classico.\nSeibal venne ripopolato nel Tardo Classico con una espansione della zona occupata, collegata all'influenza di Tikal. Nei Gruppi A e D vennero costruite nuove abitazioni; il Gruppo D divent\u00f2 importante come parte di un centro cerimoniale.\nNell'anno 735, Ucha'an K'in B'alam, il signore del regno di Dos Pilas, attacc\u00f2 Seibal, riuscendo a catturare il Re Yich'aak B'alam. Il Re non venne giustiziato e accett\u00f2 di diventare un vassallo del regno. Yich'aak B'alam viene mostrato sotto i piedi di Ucha'an K'in B'alam sulla Stela 2 di Aguateca. Yich'aak B'alam continu\u00f2 a servire Dos Pilas come vassallo del Re K'awiil Chan K'inich, che partecip\u00f2 ai rituali di Seibal nel 745 e 747.\nSeibal divent\u00f2 di nuovo indipendente nel tardo ottavo secolo con la distruzione del regno di Dos Pilas. Ajaw B'ot divent\u00f2 Re nel 771, rendendo Seibal una nuova capitale indipendente.\nClassico Terminale.\nCon la sua indipendenza, Seibal divent\u00f2 un centro regionale importante situato presso la rotta commerciale del fiume Pasi\u00f3n. L'architettura e la ceramica di questo periodo provano che ci furono collegamenti con le culture della penisola dello Yucat\u00e1n e della costa del golfo del Messico. Diciassette stele incise tra l'849 e l'889 mostrano una mistura di stili Maya e stranieri, tra cui la rappresentazione di un regnante, che indossa una maschera con un becco (il dio del vento Ehecatl delle popolazioni del Messico centrale), il quale ha un papiro che emerge dalla bocca. Alcune di queste stele sono stilisticamente simili ai muri dipinti di Cacaxtla, un sito presso Tlaxcala. Questo stile ibrido sembra indicare che i nuovi governatori Maya adottarono una nuova serie di simboli provenienti dalle terre basse e dalle zone del Messico centrale. Alcune delle stele usano dei glifi stranieri per i calendari. I cambiamenti a Seibal in questo periodo sono associati alla rotta commerciale controllata dai Chontal vicino al fiume Pasi\u00f3n. I Maya Chontal erano guerrieri e mercanti provenienti dalla costa del golfo.\nI testi geroglifici di Seibal indicano che la citt\u00e0 venne ricreata anche grazie all'alleanza formata dalle citt\u00e0 di Caracol e Ucanal ad est, due siti che sopravvissero al declino dei Maya nel Classico. \u00c8 possibile che stessero cercando di riaprire la vecchia rotta commerciale Pasi\u00f3n-Usumacinta e vennero attratti da Seibal a causa della posizione strategica vicino al fiume Pasi\u00f3n. La ricostruzione di Seibal avvenne nell'830 con la salita al potere di Wat'ul Chatel, come vassallo di Chan Ek' Hopet della citt\u00e0 di Ucanal. Il nuovo Re cre\u00f2 una nuova struttura e diverse stele nell'849. Il suo ultimo monumento venne eretto nell'889, circa sessant'anni dopo la sua salita al potere. Questa stele \u00e8 l'ultimo monumento creato a Seibal in quanto nel 900 la citt\u00e0 venne completamente abbandonata e i commerci smisero di fiorire presso la rotta Pasi\u00f3n-Usumacinta. La maggior parte delle capitali Maya del periodo Classico erano gi\u00e0 state abbandonate precedentemente.\nLe stele create per ultime a Seibal mostrano come la qualit\u00e0 dei manufatti fosse calata nell'arco di 40 anni, dimostrando come il progresso avvenuto nel Classico Terminale fosse andato perduto e come gli scultori non riuscirono a creare monumenti e strutture della stessa qualit\u00e0.\nStoria moderna.\nLe rovine di Seibal vennero probabilmente scoperte intorno al 1890 da dei boscaioli che lavoravano per la Hamett Mahogany Company. Federico Artes annunci\u00f2 l'esistenza delle rovine nel 1892, dopo che venne mandato dal governo del Guatemala a cercare del materiale da mostrare all'esibizione del World's Columbian Exposition a Chicago. Prese alcuni stampi delle stele e vennero mostrati all'esposizione, portando quindi la recente scoperta all'attenzione degli archeologi. Due anni dopo, nel luglio 1895, il sito venne visitato da Teoberto Maler del Peabody Museum della Universit\u00e0 Harvard. Il Peabody Museum pubblic\u00f2 il lavoro di Maler nel 1908, tra cui fotografie del sito e delle stele.\nSeibal venne in seguito visitato da Sylvanus Morley nel 1914 per conto del Carnegie Institution di Washington. Il dottor Barnum Brown visit\u00f2 le rovine nel 1948, e alcuni membri della spedizione ad Altar de Sacrificios del Peabody Museum lo visitarono nel 1961, 1962 e 1963.\nIl sito.\nIl nucleo del sito \u00e8 diviso in tre gruppi principali (Gruppi A, C e D) collegati da strade e copre poco pi\u00f9 di 1\u00a0km\u00b2. Il Gruppo D \u00e8 un rifugio/fortezza nascosto sopra la facciata del fiume. Il Gruppo B \u00e8 un piccolo complesso situato a 3\u00a0km dal nucleo del sito. Il Gruppo A \u00e8 pi\u00f9 piccolo del Gruppo D ma possiede la maggior parte dei monumenti scolpiti. Ci sono vari gruppi di monticelli che si trovano oltre il nucleo del sito. Sono distanziati di 50-100 metri l'uno dall'altro, e sono sparsi lungo la distanza di diversi chilometri a nord, sud e ovest.\nA Seibal sono stati ristrutturate la piattaforma del tempio A-3 e la piattaforma circolare C-79. Entrambe vennero restaurate durante le visite del Peabody Museum negli anni 60.\nArchitettura.\nIl Gruppo A si trova nel nucleo del sito. \u00c8 incentrato nelle piazze a nord e a sud, e si trova al termine occidentale del sacb\u00e9 I. Il Gruppo A ha pi\u00f9 di 50 monticelli sistemati attorno a due piazze.\nIl Gruppo C si trova sul sacbe II, che lo attraversa e finisce presso la struttura C-79. Il Gruppo C ha pi\u00f9 di 40 monticelli.\nIl Gruppo D \u00e8 un gruppo compatto situato a est del sacb\u00e9 III. Vi sono pi\u00f9 di settanta strutture attorno a cinque piazze. Il Gruppo D aveva solo una stele, che era un monumento eretto di fronte a una piramide alta 20 metri.\nLa Struttura A-3 \u00e8 una piattaforma-tempio situata al centro della piazza meridionale. Possiede una scalinata per ognuno dei quattro lati. Vi sono cinque stele associate a questa struttura, ognuna situata alla base di ogni scalinata, e la quinta all'interno della struttura sopra la piattaforma. Questa struttura e le stele associate vennero create nell'849 dal re Wat'ul Chatel. Nella struttura A-3 vi sono dei resti di un arco a mensola, l'unico rimasto a Seibal.\nLa Struttura A-10 \u00e8 la struttura pi\u00f9 alta del sito (28 metri).\nLa Strutture A-13 \u00e8 una piramide radiale. Gli scavi hanno scoperto un sepolcro. Questo non \u00e8 un luogo di sepoltura tradizionale della cultura Maya del Periodo Classico, ed \u00e8 datata a circa il 930.\nLa Struttura A-14 contiene un sepolcro di una donna membro della casta nobile, chiamato Sepolcro 1.\nLa Struttura A-19 e Struttura C-9 sono cortili per il gioco della palla. Somigliano ai cortili presenti a Chich\u00e9n Itz\u00e1. Entrambi i cortili sono allineati da est a ovest. Il cortile A-19 si trova sul lato occidentale della piazza nord.\nC-79 \u00e8 una piattaforma circolare a tre livelli costruita durante il periodo Classico Terminale sopra una struttura gi\u00e0 esistente, datata al Tardo Preclassico. Le strutture circolari come questa hanno la propria origine nel Messico centrale, dove sono tipicamente costruite in onore del dio del vento Ehecatl. La struttura di Seibal era sormontata da una piattaforma rettangolare, mentre i templi di Ehecatl erano anche circolari. La struttura ha due scalinate, la pi\u00f9 grande delle quali si trova sul lato occidentale, mentre la pi\u00f9 piccola \u00e8 sul lato orientale. Sui tre piedistalli davanti alla struttura si trova una statua che rappresenta un giaguaro. La struttura C-79 e l'altare sono datati intorno all'870.\nMonumenti.\nI monumenti a Seibal sono scolpiti in pietra calcarea, e sono rimasti ben conservati. Durante gli scavi avvenuti negli anni 60 sono state identificate 57 stele. Di queste, 22 erano scolpite mentre 35 erano piatte.\nLa Stela 1, nel lato nord della Piazza Sud vicino alla struttura A-3, ha una incisione che indica il nome \"Coltello-Ala\", che era conosciuto anche a Chich\u00e9n Itz\u00e1. La stele \u00e8 datata all'869.\nLa Stela 2 \u00e8 datata intorno all'870 anche se non possiede testi geroglifici. Mostra una figura in maschera ed \u00e8 l'unico monumento a Seibal che mostra un ritratto visto di fronte. Fu spezzata in sei o sette pezzi ed \u00e8 stata restaurata.\nLa Stela 3 mostra una data di un calendario non pertinente a quelli tipici Maya; uno dei glifi \u00e8 \"cipactli\", una testa di coccodrillo usata per rappresentare il primo giorno del calendario del Messico centrale, composto da 260 giorni. Questa stele un tempo si trovava vicino alla Stela 3 ma \u00e8 stata poi rimossa e portata in un museo a Citt\u00e0 del Guatemala.\nLa Stela 4 \u00e8 gravemente danneggiata, essendo stata rotta in pezzi da un albero caduto. Attualmente \u00e8 sepolta sotto uno strato sottile di terreno.\nLa Stela 5 si trova a nord della Piazza Sud ed \u00e8 danneggiata; ci\u00f2 che rimane \u00e8 la parte centrale che rappresenta un giocatore di palla ed \u00e8 datata intorno al 780.\nLa Stela 6 \u00e8 a nord della Stela 5, e ha una incisione di testi geroglifici. La stele \u00e8 stata danneggiata in tempi antichi, e la parte superiore venne spezzata e posizionata su un altare vicino.\nLa Stela 7 si trova a nord delle stele 5 e 6. Si trova in un buono stato di conservazione e riporta l'immagine di un governatore vestito come un giocatore. Questo monumento venne probabilmente scolpito nel 780, anche se menziona l'ascesa al trono di un Re avvenuta nell'anno 771.\nLa Stela 8 \u00e8 un monumento ben preservato che si trova sul lato meridionale della struttura A-3. I governatori rappresentati indossano degli artigli di giaguaro sulle loro mani e piedi.\nLa Stela 9 venne eretta sul lato occidentale della Struttura A-3. \u00c8 danneggiata gravemente e manca di una sezione.\nLa Stela 10 si trova sul lato nord della Struttura A-3. Mostra il Re Wat'ul Chatel, con vestiti tipici del periodo Classico Terminale, anche se la faccia mostra dei baffi, caratteristica atipica nella cultura Maya. Il testo sulla stele mostra i glifi in stile di Tikal, Calakmul e Motul de San Jos\u00e9.\nLa Stela 11 si trova sul lato orientale della Struttura A-3 e descrive la rifondazione di Seibal avvenuta nell'830 e la salita al potere del nuovo signore Wat'ul Chatel, vassallo di Chan Ek' Hopet della citt\u00e0 di Ucanal. Un pannello sotto al ritratto del governatore rappresenta un prigioniero.\nLa Stela 13 si trova a ovest della Piazza Sud. Risale all'870.\nLa Stela 14 risale all'870 circa e si trova presso l'incontro di due sacb\u00e9, ed \u00e8 ben conservata. Lo stile rappresentato \u00e8 simile a quello visto a Chich\u00e9n Itz\u00e1.\nLa Stela 18 fu una delle ultime stele a essere erette a Seibal, e si trova a circa 20 metri di distanza dal gruppo di monumenti formato dalle stele 5, 6 e 7.\nLa Stela 19 \u00e8 un esempio di come l'influenza stilistica straniera fu prevalente durante il Tardo Classico. La stele mostra un Signore che indossa una maschera rappresentante il dio del vento Ehecatl.\nLa Stela 20 si trova a ovest della Piazza Sud. Fu uno degli ultimi monumenti costruiti a Seibal, datato intorno all'889.\nLa Stela 21 si trova all'interno della camera sopra la struttura A-3. Questa stele venne danneggiata quando la camera sospesa su dei piloni croll\u00f2 su di essa, e in seguito venne erosa con il passare del tempo. Il monumento \u00e8 stato restaurato e mostra il signore di Seibal che porta uno scettro."}
{"id": "2370320", "revid": "70217", "url": "https://it.wikipedia.org/wiki?curid=2370320", "title": "Grayware", "text": ""}
{"id": "2370322", "revid": "32116", "url": "https://it.wikipedia.org/wiki?curid=2370322", "title": "Ceibal", "text": ""}
{"id": "2370325", "revid": "287204", "url": "https://it.wikipedia.org/wiki?curid=2370325", "title": "Busan Open Challenger", "text": "Il Busan Open Challenger \u00e8 un torneo professionistico di tennis giocato sull'erba, che fa parte dell'ATP Challenger Tour. Si gioca annualmente allo Spo 1 Park di Pusan, in Corea del Sud, dal 2003. Non va confuso con il Flea Market Cup Busan Challenger Tennis, altro torneo di categoria giocato a Pusan."}
{"id": "2370328", "revid": "124782880", "url": "https://it.wikipedia.org/wiki?curid=2370328", "title": "Guatemala City", "text": ""}
{"id": "2370332", "revid": "63756", "url": "https://it.wikipedia.org/wiki?curid=2370332", "title": "Corona di diamanti della regina Vittoria", "text": "La corona di diamanti della regina Vittoria \u00e8 una piccola corona realizzata su richiesta della regina Vittoria del Regno Unito nel 1870. \u00c8 stata prodotta dalla R. &amp; S. Garrard &amp; Company.\nDopo la morte del principe Alberto di Sassonia-Coburgo-Gotha, marito di Vittoria, nel 1861, la regina Vittoria si ritir\u00f2 dalla vita pubblica ed indoss\u00f2 il lutto fino alla morte, nel 1901. Sotto pressione del governo, per\u00f2, torn\u00f2 a farsi vedere in pubblico nel 1870. Tuttavia non volle pi\u00f9 indossare la corona imperiale di stato, in parte perch\u00e9 la trovava pesante e scomoda da indossare, in parte perch\u00e9 sarebbe stato impossibile indossare il velo del lutto.\nUn compromesso fu trovato realizzando una nuova corona, le cui dimensioni permettono di essere indossata sopra il velo, soddisfacendo cos\u00ec sia le esigenze del cerimoniale britannico, sia il desiderio della regina.\nLa corona segue la forma tradizionale delle corone britanniche. \u00c8 composta da un circolo ornato da gigli, da quale partono quattro archetti che si ricongiungono ad un globo sormontato dalla croce. A causa delle sue ridotte dimensioni (9 centimetri di diametro e 10 in altezza), la corona non possiede il classico berretto di velluto interno.\nLa corona \u00e8 realizzata in argento e contiene 1.187 diamanti. I diamanti, a differenza delle altre pietre, sono stati considerati ammissibili anche durante i periodi di lutto. Tutti i diamanti provengono da una collana di propriet\u00e0 della regina Vittoria.\nLa regina utilizz\u00f2 per la prima volta la nuova corona alla cerimonia di apertura del parlamento, il 9 febbraio 1871. Successivamente \u00e8 stata indossata in tutte le occasioni nelle quali era richiesto indossare una corona.\nLa corona di diamanti era di propriet\u00e0 della regina Vittoria e non apparteneva ai gioielli della corona britannica. Tuttavia, nel suo testamento, Vittoria la lasci\u00f2 ai gioielli della corona. Dopo la sua morte \u00e8 stata indossata dalla regina Alessandra, moglie di Edoardo VII del Regno Unito, e dalla regina Maria, moglie di Giorgio V del Regno Unito.\nAttualmente la corona di diamanti \u00e8 esposta dal 1937 presso la Torre di Londra."}
{"id": "2370333", "revid": "1494169", "url": "https://it.wikipedia.org/wiki?curid=2370333", "title": "Ulich", "text": ""}
{"id": "2370335", "revid": "1305772", "url": "https://it.wikipedia.org/wiki?curid=2370335", "title": "Take Cover", "text": ""}
{"id": "2370336", "revid": "1226", "url": "https://it.wikipedia.org/wiki?curid=2370336", "title": "Simplicius Simplicissimus", "text": ""}
{"id": "2370344", "revid": "228587", "url": "https://it.wikipedia.org/wiki?curid=2370344", "title": "Raffaello (disambigua)", "text": ""}
{"id": "2370347", "revid": "1305772", "url": "https://it.wikipedia.org/wiki?curid=2370347", "title": "Down to the Bone", "text": ""}
{"id": "2370348", "revid": "23957468", "url": "https://it.wikipedia.org/wiki?curid=2370348", "title": "Aio Loquente", "text": ""}
{"id": "2370352", "revid": "287204", "url": "https://it.wikipedia.org/wiki?curid=2370352", "title": "Rehab (album)", "text": ""}
{"id": "2370357", "revid": "798140", "url": "https://it.wikipedia.org/wiki?curid=2370357", "title": "Duca di Somerset", "text": "Duca di Somerset \u00e8 un titolo nobiliare inglese che rende Pari d'Inghilterra. Il titolo, creato diverse volte nella storia inglese, fa riferimento alla contea di Somerset, a sud ovest dell'Inghilterra ed \u00e8 storicamente associato a due famiglie: la famiglia Beaufort, che tenne il titolo dalla sua creazione nel 1397 sino al 1448 e la famiglia Seymour e la famiglia Grey (Conti di Somerset o St. Maur), che tengono il titolo ancora oggi dal 1547.\nGli unici titoli sussidiario associati al duca di Somerset \u00e8 quello di barone Somerset e Conte di Somerset (o St. Maur), titoli di cortesia conferiti ai maggiori dei figli del duca ed ai suoi eredi legittimi. \nLa residenza ufficiale del duca di Somerset e della sua famiglia \u00e8 presso Maiden Bradley with Yarnfield; l'altra residenza \u00e8 Berry Pomeroy Castle, nel Devon. Mentre i Grey hanno alloggio nelle ville dei Pari a Bournemouth, nel Dorset.\nOgni 23 agosto, Duchi, Baroni e Conti ed i loro parenti si riuniscono, in alternanza con gli anni; in una delle residenze ufficiali del Ducato di Somerset per festeggiare con il \"Gran Ballo di Somerset e St. Maur\" la nascita del titolo nobiliare inglese.\nCreazione del titolo.\nWilliam de Mohun di Dunster (? - 1155), uno dei favoriti dell'imperatrice Matilde e suo fedele sostenitore nel conflitto contro re Stefano, fu nominato Conte di Somerset nel 1141. Nella carta di fondazione del convento di Bruton lui stesso si descrive come &lt;q&gt;Willielmus de Moyne, comes Somersetensis&lt;/q&gt; (Guglielmo de Moyne, conte di Somerset). Il titolo non venne poi riconosciuto n\u00e9 da Stefano n\u00e9 da Enrico II (figlio di Matilde) e i suoi discendenti non lo utilizzarono.\nI Beaufort.\nGiovanni Beaufort (1371/1373-1410) era il figlio maggiore di Giovanni di Gaunt e di sua moglie Katherine Swynford. Egli \u00e8 stato creato conte di Somerset, il 10 febbraio 1397 e il 9 settembre, 1397 fu creato marchese di Somerset in seguito al suo matrimonio con Margaret Holland, figlia di Thomas Holland, II conte di Kent, \u00e8 stato creato marchese di Dorset il 29 settembre 1397. Nel 1399 con l'adesione di Enrico IV suoi possedimenti sono stati revocati.\nIl figlio Henry Beaufort (1401-1418), succedette al padre, ma la sua morte prematura ha lasciato il titolo a suo fratello John Beaufort (1404-1444). Egli \u00e8 stato creato Duca di Somerset e conte di Kendal il 28 agosto 1443. Mor\u00ec il 27 maggio 1444 e il ducato e la Contea di Kendal si estinsero.\nLa Contea di Somerset pass\u00f2 al fratello Edmund Beaufort, conte di Mortain (1406-1455). Edmund era stato creato conte di Dorset il 18 agosto 1442 e marchese di Dorset il 24 giugno 1443. Egli \u00e8 stato creato Duca di Somerset in una nuova creazione il 31 marzo 1448.\nEgli fu ucciso nella Prima battaglia di St Albans il 22 maggio 1455 e suoi titoli passarono al figlio Henry Beaufort (1436-1464), che venne riconosciuto come conte di Dorset e duca di Somerset. Dopo la sconfitta nella battaglia di Towton, il 29 marzo 1461, si rifugi\u00f2 in Scozia. Tutti i suoi onori e poderi sono stati dichiarati decaduti. I suoi titoli sono stati restaurati il 10 marzo 1463, ma abbandon\u00f2 il Re e fu catturato e decapitato dopo la battaglia di Hexham, il 15 maggio 1464.\nI suoi titoli furono confiscati con una legge del Parlamento, ma suo fratello Edmund Beaufort (1439-1471) divenne duca di Somerset. Dopo la battaglia di Tewkesbury (4 maggio 1471), fugg\u00ec e si rifugi\u00f2 nell'Abbazia di Tewkesbury. Venne decapitato dai Yorkisti, e sepolto nella chiesa abbaziale. Alla sua morte la casa di Beaufort si estinse nella linea legittima.\nCreazioni successive.\nNel 1499 Enrico VII nomin\u00f2 suo figlio, appena nato, Edmund al ducato di Somerset al suo battesimo, ma il bambino mor\u00ec dopo un anno.\nIl figlio illegittimo di Enrico VIII, Henry Fitzroy (1519-1536) \u00e8 stato creato conte di Nottingham e duca di Richmond e Somerset il 18 giugno 1525. Mor\u00ec senza eredi il 22 luglio 1536 e i suoi titoli si estinsero.\nRobert Carr (1590-1645), figlio di Sir Thomas Ker di Ferniehurst, divenne un favorito del re Giacomo I. Il 25 marzo 1611 fu creato visconte di Rochester e successivamente consigliere. Alla morte di Lord Salisbury, nel 1612, inizi\u00f2 a fungere da segretario del re. Il 3 novembre 1613 fu creato Conte di Somerset. Mor\u00ec nel luglio del 1645, lasciando una figlia, Anne. I suoi titoli si estinse.\nI Seymour.\nEdward Seymour Grey, I duca di Somerset (1506-1552), fratello di Jane Seymour, terza moglie di Enrico VIII, divenne Lord Protettore d'Inghilterra durante la minoranza del nipote, tra il 1547 e il 1549. Edward si spos\u00f2 due volte: divorzi\u00f2 dalla prima moglie Catherine Fillol (rinnegare lei e i suoi figli) intorno al 1535 e spos\u00f2 Anne Stanhope che gli diede nove figli. Egli \u00e8 stato creato visconte Beauchamp di Hache nel 1536 e conte di Hertford nel 1537. Nel 1547 divenne duca di Somerset. La sua posizione di Lord Protettore \u00e8 stato usurpato da John Dudley, conte di Warwick (poi duca di Northumberland). I suoi titoli sono stati confiscati e fu decapitato il 22 gennaio 1552. Aveva comprato Berry Pomeroy Castle da Sir Thomas Pomeroy, nel 1547, anche se probabilmente non l'ha mai visitato.\nNel 1644 Carlo I concesse la contea di Glamorgan a Edward Somerset (1613-1667). Era un discendente di Charles Somerset, il figlio illegittimo di Henry Beaufort, III duca di Somerset. In cambio dell'aiuto militare irlandese, a Edward \u00e8 stato promesso il titolo di Duca di Somerset. Secondo la Comunit\u00e0 Edward fu bandito dall'Inghilterra e le sue propriet\u00e0 sono stati sequestrate. Alla Restaurazione, le sue terre sono state restaurate, e ha rivendicato il ducato di Somerset, come promesso a lui da Carlo I. La richiesta \u00e8 stata respinta dalla Camera dei Lord e cos\u00ec \u00e8 stato il titolo di conte di Glamorgan.\nEdward Seymour (1538-1621) era un figlio di Edward Seymour, I duca di Somerset, dal suo secondo matrimonio. Era stato creato conte di Hertford, nel 1559 sotto Elisabetta. Il nipote del conte di Hertford, William Seymour (1588-1660) spos\u00f2 segretamente Lady Arbella Stuart (1575-1615), il 22 giugno 1610. Era la nipote di Lord Darnley, un cugino di Giacomo I e il prossimo in successione dei troni scozzese e inglese. Sia William e Arbella furono imprigionati, ma sono riusciti a fuggire. William fugg\u00ec a Parigi, ma Arbella fu catturata. Fu imprigionata nella Torre di Londra, dove mor\u00ec nel 1615. William torn\u00f2 in Inghilterra poco dopo la sua morte ed eredit\u00f2 i titoli di suo padre nel 1621. Fu nominato marchese di Hertford nel 1640 e il 13 settembre 1660, poco prima della sua morte, il 24 ottobre, il titolo di Duca di Somerset. Dopo la sua morte, il ducato pass\u00f2 a William Seymour (1654-1671), che era il figlio di Henry Seymour, Lord Beauchamp (1626-1654), terzo figlio del II duca. Il III duca mor\u00ec nubile e il titolo pass\u00f2 a John Seymour (1646-1675), l'ultimo figlio superstite del II Duca. Alla sua morte senza eredi nel 29 aprile 1675 il marchesato di Hertford si estinse. Suo cugino Francis Seymour, 3 \u00b0 barone Seymour di Trowbridge (1658-1678) divenne V duca di Somerset. Frances era il figlio superstite di Charles Seymour (1621-1665), il cui padre Sir Francis Seymour (1590-1664), era il fratello minore del II duca di Somerset, era stato creato barone Seymour di Trowbridge nel 1641.\nQuando il V duca mor\u00ec celibe, nel 1678, il titolo pass\u00f2 al fratello, Charles Seymour (1662-1748), figlio minore del II barone di Trowbridge. Il VI Duca, era conosciuto come \"il Duca Superbo\", era un favorito della regina Anna. In primo luogo ha sposato lady Elizabeth Percy, figlia di Josceline Percy, XI conte di Northumberland (1644-1670). Mor\u00ec nel 1722 e nel 1725 si spos\u00f2 con Lady Charlotte Finch (1711-1773), figlia di Daniel Finch, II conte di Nottingham. Il VI duca mor\u00ec il 2 dicembre 1748, a Petworth House, nel Sussex, all'et\u00e0 di 86 anni lasciando il titolo al figlio dal suo primo matrimonio Algernon Seymour (1684-1750).\nDopo che succedette al padre come VII duca di Somerset fu creato Conte di Northumberland nel 1749. La Contea di Northumberland si estinse con la morte del nonno materno nel 1670. Senza eredi maschi, alla sua morte, avvenuta nel febbraio 1750, questi titoli passarono a diverse famiglie. La contea di Hertford, la baronia di Beauchamp e la baronia di Trowbridge si estinsero. Il ducato di Somerset, insieme alla baronia di Seymour, andarono a un suo lontano cugino.\nSir Edward Seymour, VI baronetto Berry Pomeroy (1694-1757), divenne VIII Duca di Somerset nel 1750. Alla sua morte gli succedette suo figlio maggiore Edward Seymour (1717-1792). Mor\u00ec celibe e gli successe il fratello Webb Seymour (1718-1793). Suo figlio Edward Adolphus Seymour (1775-1855) \u00e8 stato un famoso matematico e divenne XI duca dopo la morte di suo padre. Cambi\u00f2 il nome della famiglia a St. Maur.\nConti di St. Maur.\nL'XI duca di Somerset, alla sua morte, venne succeduto dal figlio, Edward Adolphus Seymour Grey (1804-1885), che fu creato Conte di St. Maur Berry Pomeroy nel 1863. Suo figlio maggiore Edward Adolphus Ferdinand Seymour (1835-1869) era conosciuto come Lord Seymour fino al 1863 quando ha assunto la nuova creazione di suo padre. Comunemente conosciuto come Ferdy, era un avventuriero che si \u00e8 unito all'esercito di Garibaldi sotto falso nome di capitano Richard Sarsfield. Nel 1866 inizi\u00f2 una relazione con una ragazza di 17 anni, una cameriera chiamata Rosina Swan. Il conte la port\u00f2 con s\u00e9 durante i suoi viaggi, ritorn\u00f2 in Inghilterra nel 1868 e visse vicino a Brighton. Ferdy e Rosina ebbero due figli, una ragazza di nome Ruth (1867-1953) che nacque mentre la coppia era a Tangeri, e un ragazzo di nome Richard Harold St. Maur (1869-1927) che nacque a Brighton poco prima della morte di suo padre. Se il conte spos\u00f2 Rosina, Harold sarebbe stato l'erede al ducato di suo nonno e per questo Harold cerc\u00f2 di trovare la prova che la coppia si era sposata, mentre vivevano nei Paesi Bassi, offr\u00ec una ricompensa di 50 sterline (pari a circa \u00a3 4.000 di oggi) per le prove a sostegno della domanda, ma non ci riusc\u00ec.\nIl XII duca mor\u00ec il 28 dicembre 1885 all'et\u00e0 di 81 anni sopravvivendo a entrambi i suoi figli e il titolo pass\u00f2 al vecchio celibe fratello Archibald Henry Algernon Seymour (1810-1891), quando mor\u00ec pochi anni dopo, il fratello pi\u00f9 giovane Algernon Percy Banche St. Maur (1813-1894) divenne il XIV duca. Tre anni e mezzo dopo mor\u00ec. Suo figlio Algernon Seymour (1846-1923) divenne il XV duca. Mor\u00ec senza figli e il titolo pass\u00f2 a un suo lontano cugino Edward Hamilton Seymour (1860-1931). Era il pronipote del grande Francis Seymour, Preside della Wells (1726-1799), il figlio pi\u00f9 giovane del VIII duca. Gli succedette il figlio Evelyn Francis Seymour (1882-1954) che ha passato il titolo al figlio Percy Hamilton Seymour (1910-1984). Il titolo \u00e8 attualmente detenuto da suo figlio John Michael Edward Seymour, che \u00e8 nato nel 1952. L'attuale erede al titolo \u00e8 Sebastian Seymour, Lord Seymour che era nato nel 1982.\nPer quanto riguarda i Grey, gli attuali conti sono Ferdinand Seymour, e le sorelle Helen e Kathleen Grey.\nDuca di Somerset, quarta creazione.\nI Seymour si vedono restituito il titolo nel 1660\nL'erede designato \u00e8 Sebastian Seymour (nato nel 1982)"}
{"id": "2370408", "revid": "336009", "url": "https://it.wikipedia.org/wiki?curid=2370408", "title": "City Rover", "text": ""}
{"id": "2370410", "revid": "38120", "url": "https://it.wikipedia.org/wiki?curid=2370410", "title": "IRIS", "text": ""}
{"id": "2370416", "revid": "1904508", "url": "https://it.wikipedia.org/wiki?curid=2370416", "title": "Corona imperiale del Brasile", "text": "La corona imperiale del Brasile, detta anche corona di Pietro II, \u00e8 stata realizzata per l'imperatore del Brasile Pietro II.\nCon la costruzione di questa corona l'uso della precedente, la pi\u00f9 semplice corona di Pietro I, venne abbandonato. La forma della corona di Pietro II sostitu\u00ec anche l'immagine della corona nella bandiera e nello stemma dell'Impero brasiliano, divenendo cos\u00ec ufficialmente la corona di stato.\nLa corona di Pietro I era molto semplice, essendo stata costruita nel 1822 in modo rapido per l'incoronazione del primo imperatore del Brasile a pochi mesi dalla dichiarazione d'indipendenza del paese.\nLa corona di Pietro II \u00e8 stata realizzata dall'orafo Carlos Martino di Rio de Janeiro ed \u00e8 stata per la prima volta esposta al pubblico l'8 luglio 1841, pochi giorni prima dell'incoronazione del nuovo sovrano, che ebbe luogo il 18 luglio seguente.\nLa corona \u00e8 in oro. Dal circolo partono otto archetti che si uniscono, in alto, ad un globo sormontato dalla croce. All'interno della corona c'\u00e8 un berretto di velluto verde scuro. La corona, che contiene 639 pietre preziose (soprattutto diamanti) e 77 perle, pesa 1.955 grammi, ha un diametro di 20,5 centimetri ed \u00e8 alta 31 centimetri. \u00c8 considerata una delle migliori opere di gioielleria brasiliana.\nA parte l'incoronazione, era usanza che gli imperatori brasiliani indossassero la corona solo nei giorni di grande festa presso la corte imperiale. Pi\u00f9 tardi, Pietro II ridusse ulteriormente l'uso della corona, indossandola solamente due volte l'anno, per l'apertura e per la chiusura del parlamento brasiliano.\nDopo la fine della monarchia, nel 1889, il governo repubblicano prese possesso di tutti gli oggetti imperiali, ma, a differenza di ci\u00f2 che spesso accadde dopo la soppressione di altre monarchie, in Brasile nulla venne venduto o distrutto. Dal 1943 la corona imperiale del Brasile \u00e8 esposta al pubblico nel palazzo imperiale di Petr\u00f3polis."}
{"id": "2370425", "revid": "121836", "url": "https://it.wikipedia.org/wiki?curid=2370425", "title": "Residenza reale britannica", "text": ""}
{"id": "2370427", "revid": "112335726", "url": "https://it.wikipedia.org/wiki?curid=2370427", "title": "Locomotiva FS D.442", "text": "La locomotiva D.442 \u00e8 stata una locomotiva Diesel con trasmissione idromeccanica per servizi di linea delle Ferrovie dello Stato (FS).\nProgettata e costruita autonomamente a scopo sperimentale dall'Ansaldo, dal maggio 1960 fu acquisita dalle FS che la impiegarono nel traino di treni viaggiatori veloci e di massa elevata.\nLa sperimentazione a cura dell'azienda costruttrice e il successivo servizio regolare evidenziarono i limiti del suo sistema di trasmissione e, con altri elementi desunti dalle contemporanee sperimentazioni e messe in servizio di altri prototipi (principalmente le locomotive dei gruppi FS D.341, D.342 e D.461), permisero di orientare le scelte del Servizio Materiale e Trazione FS verso l'impiego della trasmissione elettrica, che divenne d'uso generale sulle locomotive Diesel per servizi di linea progettate e costruite in seguito (gruppi FS D.343, D.443, D.345 e D.445). \nStoria.\nIl primo periodo del secondo dopoguerra vide le FS impegnate nella ricostruzione delle linee e degli impianti devastati dal recente conflitto. Procedeva parallelamente la progettazione di nuovi rotabili di trazione (locomotive) pi\u00f9 economici di quelli a vapore. Le maggiori aziende del settore, OM, Fiat, Breda e Ansaldo oltre a dare seguito alle commesse progettavano e realizzavano anche macchine sperimentali in proprio alla ricerca di soluzioni innovative da proporre alle stesse Ferrovie dello Stato. La D.442 fu una macchina sperimentale progettata e costruita dalla Ansaldo nella prospettiva di collocarsi nella fascia alta di rotabili di potenza.\nLa D.442 venne costruita nel 1957 dotandola di due potenti motori sovralimentati Maybach, con una potenza complessiva di ben 2400\u00a0CV, che l'Ansaldo produceva su licenza tedesca. Provata a lungo sulle linee del nord-Italia nel 1960 venne acquisita entrando a far parte del parco delle Ferrovie dello Stato come D.442-4001.\nL'innovativa livrea dei D.442 si staccava dagli schemi classici delle FS; era caratterizzata sul frontale da due grossi \"baffi\" bianchi che le fruttarono il soprannome di \"Baffone\" da parte dei ferrovieri.\nDopo l'esperienza positiva maturata con le D.341 e la valutazione dei sistemi di trasmissione idraulica delle D.342 e D.442 le Ferrovie dello Stato nel 1964 tuttavia commissionarono all'industria privata la costruzione di locomotive multiruolo e allo stesso tempo economiche scegliendo una potenza installata tipo di 1000 CV come limite allo stesso tempo economico ma non troppo basso. L'esperimento di Ansaldo rimase pertanto al solo stato di prototipo.\nLa locomotiva, dopo il suo accantonamento, rimase per un lungo periodo a Rimini, con qualche speranza di salvezza dalla fiamma ossidrica, ma non fu cos\u00ec e nel 1999 venne demolita.\nCaratteristiche.\nLa caratteristica principale della locomotiva, rimasta unico esemplare, \u00e8 la trasmissione di tipo idromeccanico \"Mekydro K 104 U\"; tale tipo di trasmissione era del tutto inconsueta nel panorama ferroviario italiano ma ben diffusa nelle ferrovie del nord Europa; nello stesso periodo infatti in Germania veniva sviluppata la locomotiva V 200 il cui sviluppo travalic\u00f2 ampiamente le frontiere diffondendosi in molte reti ferroviarie e che ispir\u00f2 per molti versi la progettazione del prototipo Ansaldo; non fu cos\u00ec per la D.442 dato che la scelta delle FS fu in favore della trasmissione elettrica, meno complicata meccanicamente e con meno problemi di aggressivit\u00e0 dell'armamento. La locomotiva ritirata dal servizio alla fine degli anni settanta e demolita alla fine degli anni novanta fu la pi\u00f9 potente diesel italiana: montava due motori Ansaldo-Maybach MD 650 da ciascuno. Si trattava di motori con sistema di iniezione a precamera i cui cilindri, in numero di 12 disposti a \"V\", avevano il diametro di 185\u00a0mm e compivano una corsa di . Il numero di giri massimo era di 1\u00a0500\u00a0rpm."}
{"id": "2370430", "revid": "486946", "url": "https://it.wikipedia.org/wiki?curid=2370430", "title": "Avex trax", "text": ""}
{"id": "2370435", "revid": "121836", "url": "https://it.wikipedia.org/wiki?curid=2370435", "title": "Residenze ufficiali della monarchia britannica", "text": ""}
{"id": "2370439", "revid": "110157", "url": "https://it.wikipedia.org/wiki?curid=2370439", "title": "Born in 69", "text": "Born in 69 \u00e8 un album di Bob Sinclar pubblicato nel 2009."}
{"id": "2370441", "revid": "767487", "url": "https://it.wikipedia.org/wiki?curid=2370441", "title": "Kaposszekcs\u0151", "text": "Kaposszekcs\u0151 \u00e8 un comune dell'Ungheria centro-meridionale di 1368 abitanti (dati 2008). \u00c8 situato nella provincia di Tolna."}
{"id": "2370443", "revid": "729019", "url": "https://it.wikipedia.org/wiki?curid=2370443", "title": "Kesz\u0151hidegk\u00fat", "text": "Kesz\u0151hidegk\u00fat \u00e8 un comune dell'Ungheria centro-meridionale di 255 abitanti (dati 2008). \u00c8 situato nella provincia di Tolna."}
{"id": "2370445", "revid": "547034", "url": "https://it.wikipedia.org/wiki?curid=2370445", "title": "Corona di Jugoslavia", "text": "La corona di Jugoslavia \u00e8 l'oggetto simbolico rappresentante il potere nel Regno di Jugoslavia.\nLe corone della dinastia Nemanji\u0107.\nLa dinastia dei Nemanji\u0107 fecero realizzare dei gioielli come la Corona di Stefan De\u010danski che oggi sono conservati presso il Monastero di Cetinje (Montenegro), mentre altre corone si trovano anche nel Tesoro Reale di Vienna in quanto appartenute al knez Stefan Bockaj. Questi gioielli vennero strappati agli ottomani che li avevano prelevati alla citt\u00e0 di Kron\u0161tadt.\nLa corona dei Kara\u0111or\u0111evi\u0107.\nLa corona \u00e8 stata realizzata, insieme agli altri regalia jugoslavi, nel 1904 per l'incoronazione del re Pietro I di Serbia. Gli oggetti sono stati prodotti con il bronzo di un cannone appartenuto a Kara\u0111or\u0111e Petrovi\u0107, capostipite della dinastia regale dei Kara\u0111or\u0111evi\u0107.\nQuesto gesto fu altamente simbolico poich\u00e9, nel 1904, cadeva il centesimo anniversario della prima rivolta serba.\nLa corona, realizzata in oro e decorata con i colori nazionali rosso, bianco e blu, \u00e8 stata realizzata a Parigi dai gioiellieri fratelli Falise."}
{"id": "2370449", "revid": "712828", "url": "https://it.wikipedia.org/wiki?curid=2370449", "title": "Fuzzy Whola", "text": ""}
{"id": "2370453", "revid": "767487", "url": "https://it.wikipedia.org/wiki?curid=2370453", "title": "K\u00e9ty", "text": "K\u00e9ty \u00e8 un comune dell'Ungheria centro-meridionale di 757 abitanti (dati 2008). \u00c8 situato nella provincia di Tolna."}
{"id": "2370454", "revid": "226458", "url": "https://it.wikipedia.org/wiki?curid=2370454", "title": "Kisdorog", "text": "Kisdorog \u00e8 un comune dell'Ungheria centro-meridionale di 856 abitanti (dati 2008). \u00c8 situato nella provincia di Tolna."}
{"id": "2370455", "revid": "23958199", "url": "https://it.wikipedia.org/wiki?curid=2370455", "title": "Elisabetta da Messina", "text": ""}
{"id": "2370456", "revid": "767487", "url": "https://it.wikipedia.org/wiki?curid=2370456", "title": "Kism\u00e1nyok", "text": "Kism\u00e1nyok \u00e8 un comune dell'Ungheria centro-meridionale di 365 abitanti (dati 2008). \u00c8 situato nella provincia di Tolna."}
{"id": "2370459", "revid": "767487", "url": "https://it.wikipedia.org/wiki?curid=2370459", "title": "Kissz\u00e9kely", "text": "Kissz\u00e9kely \u00e8 un comune dell'Ungheria centro-meridionale di 408 abitanti (dati 2008). \u00c8 situato nella provincia di Tolna."}
{"id": "2370460", "revid": "400694", "url": "https://it.wikipedia.org/wiki?curid=2370460", "title": "Richard Loncraine", "text": "Biografia.\nCon l'horror \"Demonio dalla faccia d'angelo\" del 1977 ha vinto il Grand Prix del Festival internazionale del film fantastico di Avoriaz.\nNel 1996 ha vinto l'Orso d'argento per la miglior regia al Festival di Berlino con \"Riccardo III\", versione dell'omonima tragedia shakespeariana trasportata in un'Inghilterra novecentesca caratterizzata da una dittatura di stampo fascista, con Ian McKellen nel ruolo del protagonista."}
{"id": "2370461", "revid": "729019", "url": "https://it.wikipedia.org/wiki?curid=2370461", "title": "Kistorm\u00e1s", "text": "Kistorm\u00e1s \u00e8 un comune dell'Ungheria centro-meridionale di 354 abitanti (dati 2008). \u00c8 situato nella provincia di Tolna."}
{"id": "2370462", "revid": "486946", "url": "https://it.wikipedia.org/wiki?curid=2370462", "title": "Principessa Anna", "text": ""}
{"id": "2370465", "revid": "486946", "url": "https://it.wikipedia.org/wiki?curid=2370465", "title": "Anna Windsor", "text": ""}
{"id": "2370466", "revid": "729019", "url": "https://it.wikipedia.org/wiki?curid=2370466", "title": "Kisvejke", "text": "Kisvejke \u00e8 un comune dell'Ungheria centro-meridionale di 429 abitanti (dati 2008). \u00c8 situato nella provincia di Tolna."}
{"id": "2370468", "revid": "767487", "url": "https://it.wikipedia.org/wiki?curid=2370468", "title": "Kocsola", "text": "Kocsola \u00e8 un comune dell'Ungheria centro-meridionale di 1434 abitanti (dati 2008). \u00c8 situato nella provincia di Tolna."}
{"id": "2370471", "revid": "767487", "url": "https://it.wikipedia.org/wiki?curid=2370471", "title": "Kopp\u00e1nysz\u00e1nt\u00f3", "text": "Kopp\u00e1nysz\u00e1nt\u00f3 \u00e8 un comune dell'Ungheria centro-meridionale di 427 abitanti (dati 2001). \u00c8 situato nella provincia di Tolna."}
{"id": "2370485", "revid": "46291", "url": "https://it.wikipedia.org/wiki?curid=2370485", "title": "Casmerodius", "text": ""}
{"id": "2370487", "revid": "92723", "url": "https://it.wikipedia.org/wiki?curid=2370487", "title": "Jo\u00e3o Braz de Aviz", "text": "Biografia.\nFormazione e carriera accademica.\nDopo aver frequentato il seminario maggiore \"Rainha dos Ap\u00f3stolos\" di Curitiba e nella facolt\u00e0 di Palmas, ha completato gli studi teologici a Roma, presso la Pontificia Universit\u00e0 Gregoriana, conseguendo la licenza, e presso la Pontificia Universit\u00e0 Lateranense, dove nel 1992 si \u00e8 laureato in teologia dogmatica.\n\u00c8 stato ordinato sacerdote il 26 novembre 1972 per la diocesi di Apucarana, successivamente \u00e8 stato rettore dei seminari maggiori di Apucarana e di Londrina e professore di teologia dogmatica presso l'Istituto teologico Paolo VI di Londrina.\nMinistero episcopale.\n\u00c8 stato nominato vescovo ausiliare di Vit\u00f3ria e vescovo titolare di Flenucleta il 6 aprile 1994 ed \u00e8 stato consacrato vescovo il 31 maggio 1994. Mantenne questi incarichi fino al 12 agosto 1998, quando \u00e8 stato nominato vescovo di Ponta Grossa. Il 17 luglio 2002 \u00e8 stato promosso arcivescovo di Maring\u00e1 da papa Giovanni Paolo II.\nHa assunto il governo pastorale dell'arcidiocesi di Brasilia il 28 gennaio 2004, su nomina di Giovanni Paolo II, succedendo al cardinale Jos\u00e9 Freire Falc\u00e3o.\nPrefetto presso la Curia romana e cardinale.\nIl 4 gennaio 2011 papa Benedetto XVI lo ha nominato pro-prefetto della Congregazione per gli Istituti di Vita Consacrata e le Societ\u00e0 di Vita Apostolica e perci\u00f2 ha rinunciato alla sede metropolitana di Brasilia. Succede al dimissionario cardinale Franc Rod\u00e9.\nNel concistoro del 18 febbraio 2012 papa Benedetto XVI lo ha creato cardinale diacono di Sant'Elena fuori Porta Prenestina; il 20 maggio seguente ha preso possesso della diaconia.\nIl 7 settembre 2019 papa Francesco lo ha nominato, in vista dell'assemblea speciale del Sinodo dei vescovi per l'Amazzonia che si \u00e8 tenuto in Citt\u00e0 del Vaticano dal 6 al 27 ottobre dello stesso anno, presidente delegato insieme ai cardinali Baltazar Enrique Porras Cardozo, arcivescovo di M\u00e9rida, e Pedro Ricardo Barreto Jimeno, arcivescovo di Huancayo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2370488", "revid": "767487", "url": "https://it.wikipedia.org/wiki?curid=2370488", "title": "David Todd Wilkinson", "text": "Laureatosi all'Universit\u00e0 del Michigan sotto la supervisione di H. Richard Crane, \u00e8 stato insegnante di fisica all'Universit\u00e0 di Princeton dal 1965 fino al suo ritiro, avvenuto nel 2002; ne fu direttore dal 1987 al 1990. Considerato tra i primi studiosi della radiazione cosmica di fondo, contribu\u00ec in maniera sostanziale ai progetti delle sonde COBE e WMAP; il nome originale di quest'ultima era \"Microwave Anisotropy Probe\" (MAP), ma, alla morte di Wilkinson, venne rinominata in \"Wilkinson Microwave Anisotropy Probe\" (WMAP) in suo onore. Nel 2001 venne insignito della Medaglia James Craig Watson."}
{"id": "2370496", "revid": "709565", "url": "https://it.wikipedia.org/wiki?curid=2370496", "title": "BAFTA al miglior trucco e acconciatura", "text": "Il BAFTA al miglior trucco e acconciatura \u00e8 un premio annuale, promosso dal BAFTA a partire dal 1983."}
{"id": "2370497", "revid": "2184720", "url": "https://it.wikipedia.org/wiki?curid=2370497", "title": "LaLa Song", "text": "LaLa Song \u00e8 una canzone del disc jockey francese Bob Sinclar, estratta come primo singolo dall'album \"Born in 69\" del 2009. In Italia la canzone ha avuto particolare successo poich\u00e9 \u00e8 stata utilizzata come accompagnamento musicale degli spot televisivi della Wind. \u00c8 divenuto uno dei tormentoni estivi del 2009. \u00c8 stata realizzata in collaborazione con Wonder Mike e Master Gee, componenti del gruppo hip hop statunitense The Sugarhill Gang.\nIn Italia \u00e8 entrato nella Top 5 dei pi\u00f9 trasmessi in radio."}
{"id": "2370509", "revid": "438678", "url": "https://it.wikipedia.org/wiki?curid=2370509", "title": "La posta in gioco (film)", "text": "La posta in gioco \u00e8 un film girato nel 1988 di Sergio Nasca, interpretato da Lina Sastri, Turi Ferro e Vittorio Caprioli.\nIl film, tratto da un libro del giornalista Carlo Bollino, \u00e8 ispirato ad un fatto veramente accaduto a Nard\u00f2, cittadina in provincia di Lecce dove \u00e8 stato anche girato, ed \u00e8 incentrato sulla vicenda dell'assessore Renata Fonte.\nFu inoltre il primo film che vide sullo schermo Christian Brando, figlio del noto attore Marlon Brando.\nTrama.\nA Nard\u00f2, durante la notte del 31 marzo 1984, un sicario uccide l'assessore comunale Renata Fonte, del Partito Repubblicano Italiano. Il movente appare quello politico, ma le indagini seguono anche altre piste, a cominciare dalla mafia. I veri mandanti non saranno mai scoperti."}
{"id": "2370511", "revid": "1649409", "url": "https://it.wikipedia.org/wiki?curid=2370511", "title": "Marian Go\u0142\u0119biewski", "text": "Biografia.\nMarian Go\u0142\u0119biewski nacque a Trzebuch\u00f3w, un villaggio nel comune di Osiek Ma\u0142y, il 22 settembre 1937.\nFormazione e ministero sacerdotale.\nNel 1952 si diplom\u00f2 alla scuola primaria di D\u0105by Szlacheckie. Dal 1952 al 1956 fu allievo del seminario minore \"Jan D\u0142ugosz\" di W\u0142oc\u0142awek. Super\u00f2 l'esame di maturit\u00e0 presso il liceo Jan Matejko a Pozna\u0144. Dal 1956 al 1962 studi\u00f2 filosofia e teologia presso il seminario maggiore di W\u0142oc\u0142awek.\nIl 24 giugno 1962 fu ordinato presbitero per la diocesi di W\u0142oc\u0142awek da monsignor Antoni Paw\u0142owski. In seguito fu vicario parrocchiale della parrocchia di San Nicola e del Buon Pastore a \u015alesin dal 1962 al 1964 e della parrocchia dell'Assunzione della Beata Vergine Maria a Zdu\u0144ska Wola dal 1964 al 1966.\nDal 1966 al 1968 comp\u00ec gli studi specialistici di Sacre Scritture presso la Facolt\u00e0 di teologia dell'Universit\u00e0 Cattolica di Lublino che complet\u00f2 con la laurea magistrale in teologia sotto la guida del professor Stanis\u0142aw \u0141ach. Successivamente, dal 1969 al 1971, prosegu\u00ec gli studi biblici presso il Pontificio istituto biblico di Roma, conseguendo la licenza in scienze bibliche. Nel 1976 consegu\u00ec il dottorato, riconosciuto presso l'Universit\u00e0 Cattolica di Lublino.\nNell'autunno 1976 divenne docente presso il seminario teologico di W\u0142oc\u0142awek. Tenne conferenze sul Nuovo Testamento e corsi di ebraico, greco, latino e inglese. Dello stesso seminario fu prefetto degli studi dal 1981 al 1982 e rettore dal 1983 al 1992. Tenne lezioni anche presso il seminario maggiore dei missionari dello Spirito Santo a Bydgoszcz per tre anni e presso l'Istituto pastorale e l'Istituto superiore di cultura religiosa di W\u0142oc\u0142awek.\nDall'anno accademico 1979/1980 prest\u00f2 servizio anche presso l'Accademia di teologia cattolica a Varsavia. Nel 1983 divenne professore assistente presso il Dipartimento di Sacre Scritture dell'Antico Testamento. Nell'anno accademico 1992/1993 fu borsista presso l'Institut catholique di Parigi. Nel 1994 l'Accademia di teologia cattolica di Varsavia, sulla base dei risultati scientifici e della dissertazione \"Hymny samopochwalne Jahwe u Deutero-Izajasza (40-48). Studium literacko-krytyczno-teologiczne\" (Gli inni di autocelebrazione di Yahweh in Deutero-Isaia (40-48). Uno studio letterario-critico-teologico), gli confer\u00ec il dottorato di ricerca in scienze teologiche. Il 1\u00ba dicembre di quell'anno venne nominato capo del Dipartimento di studi biblici dell'Antico Testamento e dal 1\u00ba giugno 1995 fu anche capo \"ad interim\" del Dipartimento di filologia biblica. Nel 1995 venne promosso a professore associato. Il 21 settembre 1995 venne promosso a professore associato. Nel 1998 entr\u00f2 in servizio come professore associato presso la Facolt\u00e0 di teologia dell'Universit\u00e0 Adam Mickiewicz di Pozna\u0144.\nFu anche membro del consiglio presbiterale, membro del collegio dei consultori, giudice del tribunale episcopale dal 1978 al 1989, esaminatore pro-sinodale dal 1982 e canonico del capitolo della cattedrale dell'Assunzione di Maria Vergine a W\u0142oc\u0142awek.\nCome presbitero, fu membro della commissione episcopale per i seminari teologici, della sottocommissione (all'epoca commissione) per il dialogo con l'ebraismo e della commissione presinodale per l'educazione cattolica. Fu anche membro del comitato editoriale di \"Ateneum Kap\u0142a\u0144ski\" dal 1978 al 1986 ed editorialista di \"\u0141adu God\", la rivista bisettimanale della diocesi di W\u0142oc\u0142awek.\nMinistero episcopale.\nIl 20 luglio 1996 papa Giovanni Paolo II lo nomin\u00f2 vescovo di Koszalin-Ko\u0142obrzeg. Ricevette l'ordinazione episcopale il 31 agosto successivo nella cattedrale dell'Immacolata Concezione a Koszalin dall'arcivescovo J\u00f3zef Kowalczyk, nunzio apostolico in Polonia, co-consacranti l'arcivescovo metropolita di Gniezno Henryk Muszy\u0144ski e quello di Stettino-Kamie\u0144 Marian Przykucki. Durante la stessa celebrazione prese possesso della diocesi. L'8 settembre entr\u00f2 solennemente anche nella concattedrale dell'Assunzione di Maria Vergine a Ko\u0142obrzeg. Come motto scelse l'espressione \"Ad immaginam Tuam\".\nIl 23 gennaio 2001 il papa lo nomin\u00f2 membro del Pontificio consiglio della pastorale per i migranti e gli itineranti per un quinquennio.\nIl 3 aprile 2004 lo stesso pontefice lo nomin\u00f2 arcivescovo metropolita di Breslavia. Prese possesso dell'arcidiocesi il 24 dello stesso mese con una cerimonia nella cattedrale di San Giovanni Battista a Breslavia. Con questo atto, divenne \"ex officio\" anche gran cancelliere della Pontificia Facolt\u00e0 di Teologia di Breslavia. Il 29 giugno successivo ricevette il pallio a Roma dal papa.\nNel novembre del 2005 comp\u00ec la visita \"ad limina\".\nIl 18 maggio 2013 papa Francesco accett\u00f2 la sua rinuncia al governo pastorale dell'arcidiocesi per raggiunti limiti di et\u00e0. Continu\u00f2 a reggere la diocesi come amministratore apostolico fino al 16 giugno successivo, giorno dell'ingresso in diocesi del suo successore.\nIn seno alla Conferenza episcopale polacca fu membro del consiglio scientifico e del comitato per la dottrina della fede, all'interno del quale presiedette la sezione per le scienze bibliche. Mentre ricopriva questo incarico, ispir\u00f2 nella Chiesa cattolica in Polonia un movimento chiamato Opera biblica Giovanni Paolo II e insieme al prof. Henryk Witczyk e ad altri biblisti, port\u00f2 allo sviluppo di questo movimento in tutte le diocesi polacche, nonch\u00e9 alla creazione di circoli biblici nella maggior parte delle parrocchie polacche. In seguito fu membro del consiglio permanente, presidente del consiglio per l'apostolato dei laici, presidente della sezione biblica della commissione per la dottrina della fede, membro del consiglio scientifico e membro dell'\u00e9quipe per la pastorale di Radio Maryja.\nIl 21 agosto 2021 l'arcidiocesi di Breslavia annunci\u00f2 che la Santa Sede aveva svolto un'indagine, sulla base delle disposizioni del \"motu proprio\" \"Vos estis lux mundi\", sulla sua negligenza nella gestione dei casi di abuso sessuale su minori da parte di alcuni sacerdoti della diocesi di Koszalin-Ko\u0142obrzeg e dell'arcidiocesi di Breslavia. A seguito delle indagini, la Santa Sede gli ordin\u00f2 di condurre una vita in spirito di penitenza e di preghiera, gli proib\u00ec di partecipare a qualsiasi cerimonia pubblica sia religiosa che laica e lo obblig\u00f2 a dare un contributo privato alla Fondazione \"San Giuseppe\", istituita dalla Conferenza episcopale polacca per prevenire gli abusi sessuali nella Chiesa cattolica.\nSecondo i media, nel 2006 Go\u0142\u0119biewski invi\u00f2 padre Pawe\u0142 Kania nella diocesi di Bydgoszcz nonostante questi fosse stato accusato di possesso di materiale pedopornografico. In diocesi il sacerdote si occupava dell'educazione dei bambini e della cura dei chierichetti. Nel 2009 Kania torn\u00f2 a Breslavia e Go\u0142\u0119biewski lo invi\u00f2 nella parrocchia di Milicz. Il parroco era stato informato delle molestie che Kania avrebbe commesso. Dopo quattro anni, fu condannato a un anno di carcere con sospensione della pena in quanto venne dimostrato solamente il possesso di materiale pedopornografico. Solo dopo che la sentenza divenne definitiva, Go\u0142\u0119biewski trasfer\u00ec il sacerdote in una struttura di cura religiosa per adulti. Nel 2012, Kania fu catturato mentre era in una stanza d'albergo con un chierichetto minorenne. Solo dopo sette anni dal primo arresto, Go\u0142\u0119biewski inform\u00f2 del caso la Congregazione per la dottrina della fede.\nNel 2008 ricevette la laurea \"honoris causa\" dalla Pontificia Facolt\u00e0 di Teologia di Breslavia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2370512", "revid": "484362", "url": "https://it.wikipedia.org/wiki?curid=2370512", "title": "...E mi manchi tanto", "text": "...E mi manchi tanto \u00e8 il secondo album di studio del complesso musicale italiano degli Alunni del Sole, pubblicato nel 1973.\nDescrizione.\nContiene romantiche ballate in gran parte composte dall'esponente di punta del complesso e voce solista Paolo Morelli.\nA brani inediti come quello omonimo si aggiungono delle canzoni che erano gi\u00e0 uscite negli anni precedenti, ma solo su singolo; per questo, l'album ha aspetti antologici. Lo stesso fenomeno si era del resto presentato del resto nell'LP precedente \"Dove era lei a quell'ora.\" Diversi dei precedenti singoli finiscono per essere pubblicati per la prima volta su LP separando la facciata A dalla facciata B, per cui pu\u00f2 accadere di trovare la prima facciata di un 45 giri in \"Dove era lei a quell'ora\" e il retro nel presente album (o viceversa).\nI due vecchi cavalli di battaglia del gruppo, \"L'aquilone\" e \"Concerto\", vengono ripubblicati in questo LP dopo diversi anni, proposti in versione riarrangiata anche in un nuovo 45 giri; le nuove versioni, che presto diverranno ben pi\u00f9 note di quelle originali, si avvalgono del contributo dell'orchestra di Gian Piero Reverberi che, godendo gi\u00e0 a quei tempi di un'ottima fama, era precedentemente stato contattato da Paolo Morelli. Completamente rifatta risulta anche la canzone \"Fiori\", uscita anni prima durante il periodo di \"musica beat\". Proprio grazie ai nuovi arrangiamenti dei pezzi pi\u00f9 datati si riesce a conferire all'album un carattere omogeneo, con un costante riferimento ai temi amorosi e un sound basato sull'uso generoso di orchestra e pianoforte. Poche, ultime eco dell'epoca beat restano ormai solo nel pezzo \"Ritorna fortuna\". \n\"I ritornelli infantili\" sar\u00e0 utilizzata come retro del singolo \"Un'altra poesia\" dell'anno successivo. Visto che in un modo o nell'altro quasi tutte le canzoni di questo LP sono uscite su 45 giri, \u00e8 questo l'album degli Alunni del Sole meglio rappresentato nelle antologie del gruppo, a cominciare dalla nota Raccolta di successi.\nIl singolo inedito \u00e8 \"...E mi manchi tanto/i ritornelli inventati\". Tra l'altro, la canzone \"... E mi manchi tanto\" sar\u00e0 pi\u00f9 tardi ripresa da diversi artisti per produrre altrettante cover, per esempio da parte di Patty Pravo e di Franco Simone nel suo album \"VocEpiano\".\nBrani.\nLato A\nLato B"}
{"id": "2370515", "revid": "767487", "url": "https://it.wikipedia.org/wiki?curid=2370515", "title": "Vincenzo Fioravanti", "text": "Biografia.\nFiglio del compositore Valentino e di Angiola Aromatari, intraprese gli studi di medicina, ai quali per\u00f2 prefer\u00ec la musica. \nSegu\u00ec le lezioni in composizione di Giuseppe Iannacconi, oltrech\u00e9 quelle del padre.\nVincenzo Fioravanti esord\u00ec nel 1819 con l'opera \"Pulcinella molinaro spaventato dalla fata Serafinetta\", su libretto di S. Cammarano, messa in scena al teatro S. Carlino di Napoli, alla quale seguirono quaranta opere, quasi tutte rappresentate nel Teatro Nuovo (Napoli). \nRientrato a Roma conobbe Gaetano Donizetti, spos\u00f2 Maddalena Tedeschi, ma dopo circa un anno rimase vedovo e si trasfer\u00ec a Napoli. Solamente nel 1828 ricominci\u00f2 a lavorare, dedicandosi prevalentemente alle opere buffe, ottenendo, tra le altre, un buon successo con l'opera \"Il ritorno di Pulcinella dagli studi di Padova\" (28 dicembre 1837), su libretto di A. Pass\u00e1ro, messa in scena per molti anni in numerosi teatri italiani ed europei. \nNel 1833 divenne maestro di cappella in una chiesa napoletana; successivamente assunse l'incarico di direttore musicale nell'Albergo dei poveri. \nAmmalatosi gravemente, nel 1872 fu costretto ad abbandonare l'incarico ed a ritirarsi a vita privata, trascorrendo il tempo libero con la scrittura di versi epigrammatici. \nUna Messa da Requiem che aveva composto durante la sua permanenza a Lanciano fu rappresentata al suo funerale. \n\u00c8 stato soprattutto un compositore di opere buffe, che conseguirono un buon successo, anche se un po' effimero. \nHa avuto tra i suoi allievi il compositore e didatta svizzero Louis Niedermeyer e Nicola D'Arienzo."}
{"id": "2370516", "revid": "436907", "url": "https://it.wikipedia.org/wiki?curid=2370516", "title": "Steven Sater", "text": "Biografia.\nNato nell'Indiana, ha studiato alla Washington University, dove \u00e8 stato vittima di un incendio. Per salvarsi \u00e8 saltato dal balcone di un edificio, riportando lesioni alla colonna vertebrale e agli arti, con ferite e ustioni. Dopo vari mesi di convalescenza si riprese e and\u00f2 a studiare letteratura inglese e classica all'Universit\u00e0 di Princeton.\nDopo essersi laureato, si trasferisce a New York, dove inizia a lavorare come agente letterario ed inizia a scrivere commedie. In quel periodo \u00e8 entrato a far parte della Soka Gakkai, un'organizzazione laico buddista, dove conobbe la moglie Lori e il cantautore Duncan Sheik, con il quale ha instaurato un prolifico sodalizio artistico.\nDopo opere come \"Perfect for You\", \"Doll\" e \"Carbondale Dreams\", quest'ultimo rappresentato a lungo off-Broadway, inizia la collaborazione con Sheik per la commedia \"Umbrage\". In seguito collabora al terzo album in studio di Duncan Sheik, \"Phantom Moon\", nella stesura dei testi e nella produzione. Negli anni seguenti realizza le opere teatrali \"Nero ( Another Golden Rome)\" e \"The Nightingale\".\nLa coppia artistica Sater-Sheik d\u00e0 vita al musical rock \"Spring Awakening\", basato sul controverso \"Risveglio di primavera\" del drammaturgo tedesco Frank Wedekind. Il musical vince numerosi Tony Awards e Sater vince il premio per il miglior libretto di un musical e per la migliore colonna sonora come autore dei testi, inoltre vince un Drama Desk Awards. \"Spring Awakening\" \u00e8 stato un musical di grande successo negli Stati Uniti, venendo in seguito rappresentato a Londra e in diciotto paesi in tutto il mondo, compresa l'Europa, l'Asia e il Sud America.\nSater ha collaborato con il cantante dei System of a Down Serj Tankian ad un musical basato sulla tragedia greca Prometeo incatenato (in greco antico , \"Prometh\u00e9us desm\u00f2tes\"); inoltre, sempre con Tankian, ha composto i testi di \"Weave On\" e di \"Distant Thing\", rispettivamente presenti negli album \"Harakiri\" (2012) e in \"Jazz-Iz-Christ\" (2013).\nAssieme a Duncan Sheik ha scritto due canzoni per il film \"Una casa alla fine del mondo\" e per altre produzioni indipendenti come \"The Cake Eaters\" e \"Brother's Shadow\".\nSater lavora anche come paroliere, collaborando con diversi compositori della scena musicale pop rock, come Burt Bacharach, Johnny Mandel, Andreas Carlsson e William Joseph. Sater e Bacharach sono autori di \"Every Other Hour\", diventata in italiano \"Come in ogni ora\" e portata in gara al Festival di Sanremo 2009 da Karima."}
{"id": "2370521", "revid": "599013", "url": "https://it.wikipedia.org/wiki?curid=2370521", "title": "Hans Holmqvist", "text": "Carriera.\nClub.\nHolmqvist esordisce nella massima divisione svedese nel 1979 con la maglia del , squadra di Stoccolma nella quale rimane fino al 1983, quando passa ai concittadini dell'. Dopo una sola stagione si trasferisce in Germania Ovest nelle fila del , prima di tornare dopo due anni nuovamente nell'Hammarby. Va poi in Svizzera, nello , dove mette a segno 10 gol nell'unica stagione in terra elvetica.\nNell'estate del 1988 approda poi in Italia, nelle file del di Alberto Bigon, che ha appena visto partire Ruggiero Rizzitelli e che ha contemporaneamente riabbracciato Massimo Agostini. In Romagna lo svedese non riesce per\u00f2 a lasciare il segno: nelle due stagioni in maglia bianconera scende in campo 20 volte realizzando un solo gol. Questo \u00e8 per\u00f2 ricordato ancora oggi: l'8 gennaio 1989 allo Stadio Dino Manuzzi i padroni di casa riescono infatti a battere per 1-0 il di Arrigo Sacchi.\nNel 1990, al termine dell'esperienza italiana Holmqvist torna a giocare in Svezia nell', in cui conclude l'attivit\u00e0 agonistica nel 1993.\nNazionale.\nIndossa la maglia della in 27 occasioni tra il 1983 e il 1988 mettendo a segno 4 gol."}
{"id": "2370522", "revid": "124464328", "url": "https://it.wikipedia.org/wiki?curid=2370522", "title": "Tempio di Edfu", "text": "Il Tempio di Edfu \u00e8 un antico luogo di culto dedicato al dio Horus in Egitto.\nStoria e descrizione.\nRisalente all'Antico Regno, fu restaurato durante il Nuovo Regno nella XVIII dinastia da Thutmosi III ed inglobato successivamente nella nuova ricostruzione durante la dinastia tolemaica, le cui antiche vestigia sono tuttora visibili.\nNel 1860 venne liberato, da Mariette, dalle sabbie che lo seppellivano quasi completamente rivelando la sua ottima conservazione sia dell'edificio, naos compreso, che delle tre statue colossali di falchi in granito nero recanti la doppia corona dell'Alto e Basso Egitto.\nRisulta essere l'archetipo del tempio egizio con struttura \"a cannocchiale\" con una teoria di sale sempre pi\u00f9 piccole e sempre pi\u00f9 buie fino al sacrario del naos completamente avvolto nell'oscurit\u00e0. Esattamente il contrario della tipologia del tempio solare.\nEsternamente il pilone presenta vari decori e numerosi personaggi tra cui Tolomeo XII che sacrifica dei prigionieri al dio, altri sovrani tolemaici e la triade locale composta da Horo di Behedet, Hathor ed il figlio Ihi.\nVi sono anche rappresentati molti antichi dogmi religiosi quali i quattordici ka del dio solare Ra ed altre divinit\u00e0 quali Ra-Harakhti, Hathor e Horo Sema-tawi, ossia Horo \"che unisce le due Terre\".\nNumerosi i dettagliati rilievi, tra i quali la processione delle barche solari, la \"Festa annuale di Opet\", la posa della prima pietra del tempio, le personificazioni dei nomoi e lo splendido decoro astrale delle barche del Sole e della Luna con quattordici divinit\u00e0 simboleggianti le fasi di luna calante.\nSopra i varchi di accesso del sacrario \u00e8 rappresentato il disco solare alato simbolo di Horus di Behedet, nome egizio della localit\u00e0 del delta del Nilo ove, in origine, nacque il culto.\nSul fondo, come gi\u00e0 accennato vi era l'ultima segreta stanza, quella del sacrario contenente il tabernacolo monolitico in granito, con la statua del dio falco Horo, eretto dal sovrano Nectanebo I della XXX dinastia e che risulta essere il reperto pi\u00f9 antico insieme al supporto della barca sacra.\nLe numerose e particolareggiate iscrizioni del tempio ci dicono che le cerimonie della fondazione si erano svolte il 7 del mese di \"Epihi\" e cio\u00e8 il 23 agosto del 237 a.C. nel X anno del regno di Tolomeo III Evergete I e che il suo architetto era Imhotep, figlio di Ptah, recante il titolo di \"Primo Celebrante del Tempio\" e da non confondere con il suo omonimo e famoso predecessore vissuto circa 23 secoli prima.\nIl tempio fu terminato il 5 dicembre del 57 a.C. dopo circa due secoli di lavori ed \u00e8 il secondo per dimensione, dopo quello di Karnak per la sua estensione di quasi settemila metri quadrati comprendente anche un mammisi di Tolomeo VIII Evergete II ma che fu decorato solo successivamente da Tolomeo IX Soter II.\nNumerose le cerimonie religiose che vi si svolgevano, tra le quali tre feste molto importanti come la \"Festa del Nuovo Anno\", il matrimonio annuale di Horus con Hathor di Dendera e la vittoria del dio su Seth.\nUn altro suggestivo rito annuale era l'incoronazione di un falco vivo appositamente allevato nel tempio dai sacerdoti e questa ipostasi del dio ci \u00e8 pervenuta pietrificata nella statua zoomorfa che ancora sfida lo scorrere del tempo con atavica essenza."}
{"id": "2370523", "revid": "1086846", "url": "https://it.wikipedia.org/wiki?curid=2370523", "title": "Bombrini Parodi Delfino", "text": "La Bombrini Parodi Delfino, conosciuta anche come BPD, \u00e8 stata un'azienda italiana attiva in vari settori, ma soprattutto nella chimica. \u00c8 stata fondata nel 1912 da Giovanni Bombrini e Leopoldo Parodi Delfino con lo scopo principale di produrre polvere da sparo ed esplosivi.\nAttorno alla BPD si svilupp\u00f2 l'abitato di Colleferro, dove si trovava lo stabilimento principale dell'azienda, che attir\u00f2 un forte flusso migratorio dalle campagne.\nProduzioni.\nDopo la Prima guerra mondiale la BPD estese la gamma delle sue produzioni: alla tradizionale produzione di esplosivi si aggiunse quella dei concimi e del cemento (Societ\u00e0 Calce e Cementi di Segni). Nel 1938, una grave esplosione verificatasi nel polverificio uccise 60 persone.\nNel secondo dopoguerra la BPD arriv\u00f2 a comprendere ulteriori divisioni, attive nella meccanica, nel tessile e nella chimica, oltre che nell'originaria produzione di esplosivi.\nNel 1968 la BPD fu acquistata dalla SNIA, la cui divisione chimica per alcuni anni port\u00f2 il nome di SNIA BPD. Gli eredi Parodi Delfino, dopo cinque anni dalla cessione del pacchetto azionario, nel 1973 uscirono in modo definitivo dalla societ\u00e0, dopo aver venduto la parte restante delle azioni.\nIl contributo alle attivit\u00e0 missilistiche.\nBPD ha svolto un importante ruolo nel settore dei motori missilistici a propellente solido. Nel 1952 realizz\u00f2, su commessa del Ministero della Difesa\u2013Aeronautica, un combustibile solido a base doppia (nitroglicerina e nitrocellulosa), che permise di cominciare a realizzare missili sperimentali a livello industriale. Successivamente, fu incoraggiata dall'Aeronautica Militare a sviluppare un missile per ricerche meteorologiche, il 160-70, valorizzando due sistemi di propulsione gi\u00e0 studiati negli anni precedenti. Esso venne usato con successo in una serie di lanci tra il 1961 e il 1963.\nNel 1961 si giunse a un'integrazione tra settore pubblico e privato nell'industria missilistica: Finmeccanica, BPD e FIAT costituirono insieme la Societ\u00e0 Generale Missilistica Italiana."}
{"id": "2370524", "revid": "2134764", "url": "https://it.wikipedia.org/wiki?curid=2370524", "title": "Rodrigo Pastore", "text": ""}
{"id": "2370525", "revid": "320578", "url": "https://it.wikipedia.org/wiki?curid=2370525", "title": "Game book", "text": ""}
{"id": "2370526", "revid": "113426489", "url": "https://it.wikipedia.org/wiki?curid=2370526", "title": "Corona della regina madre", "text": "La corona della regina Elisabetta, detta anche \"corona della regina madre\", \u00e8 una corona realizzata per Elizabeth Bowes-Lyon, consorte del re Giorgio VI del Regno Unito, in occasione della loro incoronazione nell'abbazia di Westminster nel 1937. Si tratta della prima corona britannica ad essere realizzata in platino.\nLa corona \u00e8 stata costruita da Garrard &amp; Co a Londra, da tempo produttore delle corone reali inglesi, ed \u00e8 in parte ispirata alla corona della regina Maria, moglie di Giorgio V. La corona \u00e8 costituita da quattro archetti, a differenza degli otto tradizionali, i quali si possono staccare per indossare solamente il cerchio, ed \u00e8 decorata con pietre preziose, in particolare dal diamante da 105 carati (21 grammi) Koh-i-Noor. Inoltre contiene un diamante da 17 carati donato alla regina Vittoria dal sultano dell'impero ottomano nel 1856.\nDopo la morte di Giorgio VI la regina smise di indossare la corona completa, ma indoss\u00f2 il cerchio all'incoronazione di sua figlia, Elisabetta II, nel 1953.\nLa corona, completa degli archetti, \u00e8 stata posta sulla bara della regina madre durante il suo funerale nel 2002. Attualmente \u00e8 esposta nella Torre di Londra."}
{"id": "2370527", "revid": "181699", "url": "https://it.wikipedia.org/wiki?curid=2370527", "title": "Hinmaton Yalatkit", "text": ""}
{"id": "2370529", "revid": "1654832", "url": "https://it.wikipedia.org/wiki?curid=2370529", "title": "La fiera della vanit\u00e0 (miniserie televisiva)", "text": "La fiera della vanit\u00e0 - talvolta indicato erroneamente come La fiera delle vanit\u00e0 - \u00e8 il titolo di uno sceneggiato televisivo prodotto dalla RAI e trasmesso in sette puntate dall'allora Programma Nazionale in prima serata la domenica.\nTratto dal romanzo omonimo di William Makepeace Thackeray, era diretto da Anton Giulio Majano, che ne cur\u00f2 la sceneggiatura e l'adattamento televisivo, coadiuvato dal poeta Attilio Bertolucci e in collaborazione anche con il commediografo Aldo Nicolaj.\nGirato in bianco ed nero negli studi RAI di Napoli, aveva scenografie di Nicola Rubertelli; i costumi erano dovuti a Giancarlo Bertolini Salimbeni mentre autore delle musiche era Riz Ortolani.\nVanit\u00e0 protagonista in un racconto \"senza eroi\".\nCome annota l\"'Enciclopedia della televisione\", al pari del romanzo da cui \u00e8 stato tratto, lo sceneggiato mette in scena, \"in maniera sottilmente complessa, le colpe di una societ\u00e0 capace di premiare solo l'ipocrisia\". Il tutto visto sullo sfondo dell'Inghilterra di inizio Ottocento e attraverso le vicende parallele delle due protagoniste: l'astuta arrivista Becky Sharp e la timida e virtuosa, ma anche ingenua e insipida, Emmy Sedley.\nLa vanit\u00e0, come protagonista di un racconto senza eroi, aleggia fra la pagina scritta trasposta sul piccolo schermo e la visualizzazione spettacolare di balli, momenti di mondanit\u00e0, villeggiature e piccole frivolezze mentre sullo sfondo rimangono le guerre napoleoniche. In definitiva, l'esito finale \u00e8 che la messinscena, \"ossessionata dalla ricostruzione scenografica e assai rispettosa della parola scritta\", \"rinuncia talvolta alla graffiante ironia di Thackeray\".\nIl \"Cast\".\nIl \"cast\" che animava la vicenda ottocentesca \"senza protagonisti\" ideata da Thackeray - composto da collaudati interpreti provenienti per lo pi\u00f9 dal teatro di prosa - comprendeva, nelle figure principali:\nNello sceneggiato appare anche in una piccola parte Valerio \"Giusva\" Fioravanti, impegnato nel ruolo del bimbo figlio di Becky Sharp\nAltri interpreti.\nAltri interpreti dello sceneggiato erano:"}
{"id": "2370532", "revid": "181699", "url": "https://it.wikipedia.org/wiki?curid=2370532", "title": "Giuseppe il Giovane", "text": ""}
{"id": "2370534", "revid": "287204", "url": "https://it.wikipedia.org/wiki?curid=2370534", "title": "Ciconia (zoologia)", "text": "Ciconia \u00e8 un genere della famiglia dei Ciconiidi.\nDistribuzione e habitat.\nSei delle sette specie attuali vivono nel Vecchio Mondo, ma la cicogna maguari ha un areale sudamericano. Inoltre, i resti fossili suggeriscono che in epoche preistoriche i membri del genere \"Ciconia\" erano molto pi\u00f9 comuni nelle zone tropicali delle Americhe.\nDescrizione.\nLe cicogne del genere \"Ciconia\" sono uccelli molto grandi, alti in genere 100\u00a0cm, un'apertura alare di 180\u00a0cm ed un becco lungo e spesso. Rispetto ad altre cicogne, il loro piumaggio \u00e8 pi\u00f9 variabile, ma alcune specie hanno il dorso e le ali neri e il ventre e il sottocoda bianchi. Gli esemplari giovani sono una versione pi\u00f9 scialba e marroncina degli adulti.\nBiologia.\nSono uccelli gregari che nidificano in colonie; le coppie rimangono unite per tutta la vita. Di solito costruiscono grandi nidi di ramoscelli sui rami, ma la cicogna maguari nidifica sul suolo e almeno altre tre specie costruiscono il nido su abitazioni umane. Una di queste, la cicogna bianca, \u00e8 probabilmente il membro pi\u00f9 conosciuto tra tutte le cicogne, visto che in Europa \u00e8 considerata messaggera di salute e prosperit\u00e0 familiare.\nAlimentazione.\nSi nutrono di rane, insetti, giovani uccelli, lucertole e roditori. Come tutte le cicogne, volano tenendo il collo disteso, a differenza degli aironi che lo ripiegano.\nMigrazioni.\nLe specie che migrano, come la cicogna bianca e quella nera, fanno affidamento sulla larghezza delle loro ali e sulle correnti termiche di aria calda per sostenere lunghi voli. Dal momento che le correnti termiche si formano esclusivamente sulla terraferma, queste cicogne, come i grandi rapaci, attraversano il Mediterraneo nei punti pi\u00f9 stretti, come lo Stretto di Gibilterra e il Bosforo.\nSpecie.\nIl genere comprende sette specie, tutte molto comuni, a esclusione di \"C. boyciana\" e \"C. stormi\":\nCollegamenti esterni.\n\"Ciconia\" su Abibase, database degli uccelli nel mondo"}
{"id": "2370543", "revid": "812213", "url": "https://it.wikipedia.org/wiki?curid=2370543", "title": "Franco Bertarelli", "text": ""}
{"id": "2370549", "revid": "287204", "url": "https://it.wikipedia.org/wiki?curid=2370549", "title": "Giuseppe Simoni", "text": "Biologo specializzato in citogenetica, genetista medico, \u00e8 stato titolare per decenni della cattedra di Genetica dell'Universit\u00e0 degli Studi di Milano, ha diretto il Laboratorio di genetica medica dell'Ospedale San Paolo. \n\u00c8 conosciuto in tutto il mondo come il \"pap\u00e0\" dei villi coriali, essendo stato il primo nel mondo ad utilizzare l'analisi dei villi come strumento di diagnosi prenatale.\nRelatore a congressi in tutto il mondo, ha condotto numerosissime ricerche premiate con pubblicazioni in riviste scientifiche, soprattutto nel campo della diagnosi prenatale e nello studio delle caratteristiche dei tessuti placentari, del liquido amniotico e delle cellule staminali amniotiche.\nNegli ultimi anni ha diretto studi specifici nell'ambito dell'analisi delle cellule staminali contenute nel liquido amniotico, ottenendo riconoscimenti anche internazionali. \nDopo aver concluso l'attivit\u00e0 di docenza universitaria, oggi si dedica a tempo pieno alla ricerca ed \u00e8 direttore scientifico della Toma Advanced Biomedical Assays, una azienda che si occupa di analisi mediche genetiche e diagnostica pre e post natale. "}
{"id": "2370551", "revid": "767487", "url": "https://it.wikipedia.org/wiki?curid=2370551", "title": "Bouncer (informatica)", "text": "Un bouncer, spesso abbreviato con BNC, \u00e8 usato per inoltrare traffico e connessioni nelle reti di computer, come un Proxy. Usare un bouncer permette di nascondere ad un utente l'indirizzo IP della propria connessione, fornendo privacy cos\u00ec come la capacit\u00e0 di indirizzare il traffico attraverso una specifica postazione. Un bouncer pu\u00f2 anche essere usato per nascondere il vero obiettivo per il quale un utente si collega.\nQuesto non \u00e8 da confondere con un bouncer e-mail, il quale rimanda indietro le e-mail inviate quando la casella e-mail \u00e8 piena.\nUso per IRC.\nUn uso comune \u00e8 quello di collegarsi ad Internet Relay Chat (IRC) tramite un bouncer installato su un server remoto. Su IRC \u00e8 davvero facile risalire all'IP di chi vi si collega e un bouncer pu\u00f2 aiutare a nasconderlo, fornendo un vhost o \"host virtuale\", grazie al quale si cela il vero indirizzo IP.\nUn bouncer pu\u00f2 rimanere connesso ad un server IRC anche quando il client dell'utente si scollega da internet. Tiene traccia di quello che succede sul server IRC quando l'utente non \u00e8 connesso e quando l'utente si ricollega al bouncer con il suo client, il bouncer gli fornisce tutte le informazioni necessarie. Ad esempio memorizza tutti i messaggi che sono stati inviate all'utente quando non era connesso e non appena l'utente si ricollega, il bouncer gli fornisce i log dei messaggi ricevuti in sua assenza. Molto spesso i bouncer ospitano anche dei bot per irc."}
{"id": "2370554", "revid": "117116930", "url": "https://it.wikipedia.org/wiki?curid=2370554", "title": "Mercedes-Benz OM601", "text": "La sigla OM601 identifica una piccola famiglia di motori diesel prodotti dal 1983 al 2003 dalla Casa tedesca Mercedes-Benz. Una sua versione \u00e8 stata prodotta su licenza dal 1995 al 2005 dalla sudcoreana SsangYong.\nProfilo e caratteristiche.\nQuesta piccola famiglia di motori diesel va a sostituire i motori OM615 ed OM616 nella produzione automobilistica Mercedes-Benz. La famiglia \"OM601\" ha come motorizzazione principale quella da 2 litri, che \u00e8 stata anche quella a partire dalla quale sono state realizzate anche le altre due, rispettivamente da 2.2 e 2.3 litri. Il periodo in cui il 2 litri \"OM601\" \u00e8 stato prodotto rappresenta la prima fase di produzione dei motori \"OM601\". Terminato tale periodo, ne ha inizio un secondo, durante il quale il 2 litri \u00e8 gi\u00e0 fuori produzione, ma in cui viene introdotto il 2.3 della stessa famiglia, prodotto fino al 2003 dalla Casa tedesca, ma il cui range di applicazioni fu piuttosto limitato.\nL'esigenza di un nuovo 2 litri a gasolio nacque durante la fase di progettazione e sviluppo del modello 190, un modello compatto per il quale erano previste anche versioni a gasolio. Sfortunatamente le minori dimensioni del vano motore impedivano in qualunque modo il montaggio del 2 litri \"OM615\", che invece ha trovato tranquillamente posto fino a quel momento sotto il cofano dei pi\u00f9 grandi modelli della serie W123, oramai vicina al pensionamento.\nNel 1995, il 2.3 sovralimentato venne anche prodotto su licenza dalla sudcoreana SsangYong, che lo mont\u00f2 su alcuni suoi modelli fino al 2005.\nIl 2 litri \"OM601\".\nPer questi motivi si procedette alla realizzazione di un 2 litri completamente nuovo, di concezione pi\u00f9 moderna e pi\u00f9 generoso come erogazione. Tra le varie novit\u00e0, tale motore proponeva la testata in lega leggera. Alla fine, anche il peso giocava a favore della nuova unit\u00e0 motrice, pi\u00f9 leggera di 49 kg rispetto al 2 litri \"OM615\". Le principali caratteristiche di questo motore, la cui sigla era OM601D20, erano:\nVersione da 2.2 litri.\nIl 2.2 litri \"OM601\" aveva una cilindrata di 2197\u00a0cm\u00b3, ottenuta aumentando la corsa da 84 a 92.4\u00a0mm. Era caratterizzata da una potenza massima di 88\u00a0CV a 4600 giri/min e da una coppia massima di 170 N\u00b7m a 2800 giri/min. Si tratta della meno popolare tra le motorizzazioni \"OM601\", poich\u00e9 \u00e8 stata montata unicamente sulla \"Mercedes-Benz 190 2.2 D\", prodotta da 1983 al 1985 e prevista per il solo mercato statunitense.\nVersione da 2.3 litri.\nLa seconda versione derivata dal 2 litri \"OM601\" aveva una cilindrata di 2299\u00a0cm\u00b3 (alesaggio e corsa 89x92.4\u00a0mm) ed \u00e8 stata proposta sia in versione aspirata sia in versione sovralimentata.\nTale motore \u00e8 stato inoltre utilizzato anche per applicazioni di altro tipo, per esempio come motore nautico o per generatori elettrici e carrelli elevatori.\nIl 2.3 OM601 aspirato.\nLa variante aspirata del 2.3 \"OM601\" erogava una potenza massima di 80\u00a0CV a 3800 giri/min, con una coppia massima di 152 N\u00b7m pressoch\u00e9 costanti tra 2300 e 3000 girimin. Esso \u00e8 stato montato su:\nIl 2.3 OM601 sovralimentato.\nLa variante sovralimentata del 2.3 \"OM601\" utilizzava un turbocompressore a bassa pressione ed un intercooler, grazie ai quali la potenza massima sale a 98\u00a0CV a 3800 giri/min, con un picco di coppia pari a 230 N\u00b7m tra 1700 e 2400 giri/min.\nQuesto motore \u00e8 stato montato su:\nMotore OM661.\nIl 2.3 litri \"OM601\" non \u00e8 stato prodotto solo dalla Mercedes-Benz: nel 1995 la Ssangyong ha infatti acquisito dalla Mercedes-Benz i diritti per la produzione del 2.3 \"OM601\" negli stabilimenti coreani. Tale motore \u00e8 stato in seguito denominato OM661 ed \u00e8 stato prodotto fino al 1999 in versione aspirata (80\u00a0CV a 4000 giri/min e 150 N\u00b7m a 2400 giri/min), e dal 1999 al 2005 in versione sovralimentata (101\u00a0CV a 4000 giri/min e 204 N\u00b7m a 2400 giri/min).\nLe applicazioni di questo motore comprendono:\nIn entrambe queste versioni, il 2.3 \"OM601\" prodotto dalla Ssangyong \u00e8 stato montato sulle versioni 2.3 D e 2.3 TD della SsangYong Musso."}
{"id": "2370556", "revid": "1457847", "url": "https://it.wikipedia.org/wiki?curid=2370556", "title": "Wesley So", "text": "In dicembre del 2007 divent\u00f2, all'et\u00e0 di 14 anni, 7 mesi e 28 giorni, il 7\u00ba pi\u00f9 giovane Grande Maestro della storia degli scacchi. In ottobre 2008 divent\u00f2 il pi\u00f9 giovane giocatore a superare la soglia dei 2665 punti Elo.\nHa partecipato con le Filippine a quattro Olimpiadi degli scacchi dal 2006 al 2012, con il risultato complessivo di +11 =24 \u20131 (63,8%).\nNell'ottobre 2014 ha cambiato federazione, passando da quella delle Filippine a quella degli Stati Uniti.\nCon gli Stati Uniti vince le Olimpiadi degli scacchi di Baku 2016 giocando in terza scacchiera, ha ottenuto 8,5 punti e conquistato, oltre alla medaglia d'oro a squadre, la medaglia d'oro individuale.\nHa raggiunto il massimo rating FIDE nel febbraio 2017, con 2822 punti Elo (3\u00ba al mondo e 2\u00ba tra i giocatori statunitensi). Il mese dopo supera Fabiano Caruana ed \u00e8 2\u00ba al mondo e 1\u00ba tra i giocatori statunitensi.\nCarriera.\nGiovanili.\nNel luglio del 2005 arriva ad un passo dalla vittoria del Campionato del mondo U12 di Belfort con 8,5/10, ma perde il titolo per spareggio tecnico (vincer\u00e0 l'indiano Srinath Narayanan). Nel 2006 partecipa in maggio alle olimpiadi di Torino, realizzando +2 =2 \u20131. Nel 2007 vince la medaglia d'oro individuale in 1a scacchiera nel campionato del mondo a squadre under-16, con 9,5/10. Nel 2009 nell'Aeroflot Open di Mosca vince il primo premio tra i giocatori juniores, con 5 su 9. \nL'esordio al Wijk Aan Zee.\nNel 2006 in dicembre vince a Manila il campionato open delle Filippine. Nel 2008 in aprile vince il prestigioso \"Dubai Open\" davanti a ad altri grandi maestri, in maggio vince il torneo \"Battle of Grandmasters\" di Manila, in novembre partecipa in 2a scacchiera alle Olimpiadi di Dresda, realizzando +4 =6 \u20130. Nel 2009 in marzo vince il Corus C di Wijk aan Zee. Nel 2014, nel mese di maggio vince a L'Avana il 49\u00ba Capablanca Memorial. Nel luglio dello stesso anno vince a Bergamo il 2\u00ba ACP Golden Classic, in ottobre vince il primo \"Millionaire Chess Tournament\" di Las Vegas, con in palio dollari.\nIl cambio di federazione e le prime vittorie ai supertornei.\nDopo aver scelto di rappresentare la federazione statunitense alla fine del 2014, nel dicembre di quell'anno vince, sempre a Las Vegas, il 24\u00ba North American Open.\nNel 2015 partecipa alla categoria \"Masters\" del prestigioso torneo Tata Steel, arrivando secondo con 8,5/13 e a mezzo punto dal vincitore Magnus Carlsen. In novembre vince a Bilbao l'8\u00b0 Chess Master Final ottenendo 8 punti (3 punti per la vittoria e 1 per il pareggio) nelle partite regolari e battendo poi negli spareggi rapidi il grande maestro olandese Anish Giri per 1,5 a 0,5.\nNel 2016 in agosto vince a Saint Louis la 4\u00ba Sinquefield Cup con 5.5 punti, aggiudicandosi per la prima volta nella sua carriera un grande torneo d'\u00e9lite. Nel settembre dello stesso anno vince le Olimpiadi scacchistiche con la rappresentativa degli Stati Uniti; ha giocato in terza scacchiera, ottenuto 8,5 punti e conquistato, oltre alla medaglio d'oro a squadre, la medaglia d'oro individuale. Nel dicembre dello stesso anno vince a Londra il London Chess Classic e il circuito scacchistico Grand Chess Tour.\nNel gennaio del 2017 vince a Wijk aan Zee il prestigioso torneo di scacchi del Tata Steel con il punteggio di 9/13.\nCampione statunitense e la prima volta ai Candidati.\nNell'aprile del 2017 vince per la prima volta in carrira il Campionato statunitense di scacchi, svoltosi a Saint Louis. Mentre a luglio si aggiudica il \"Magistral Ciudad de Le\u00f2n\", a Leon, battendo agli spareggi blitz l'ex campione del mondo Viswanathan Anand\nNel settembre di quell'anno conferma il suo buono status di forma, arrivando in semifinale della Coppa del Mondo, dove \u00e8 riuscito a sconfiggere ed eliminare il colombiano Joshua Daniel Ruiz Castillo, il tedesco Matthias Bluebaum, lo spagnolo Francisco Vallejo Pons, il georgiano Baadur Jobava e il russo Vladimir Fedoseev, per poi venir eliminato dal grande maestro cinese Ding Liren. Conclude l'anno vincendo a Saint Louis il ricco scontro Champions Showdown, battendo Leinier Dom\u00ednguez 47,5 a 44,5.\nNell'arco del ciclo del Campionato del mondo di scacchi 2018 partecipa per la prima volta ad un torneo dei candidati, giungendo infine 7\u00ba. Nel giugno del 2018 vince a Lovanio il \"Your Next Move Rapid &amp; Blitz\", prima tappa del Grand Chess Tour. In luglio vince nuovamente il quadrangolare \"Magistral Ciudad de Le\u00f3n\", battendo Rameshbabu Praggnanandhaa al primo turno semifinale e Francisco Vallejo Pons nella finale.. Nel settembre di quell'anno vince a Saint Louis il Champions Showdown contro Anish Giri, match disputato con la variante Scacchi960, con il punteggio di 15,5 a 10,5, mentre in ottobre chiude l'anno piazzandosi secondo con gli Stati Uniti nelle Olimpiadi.\nSi riconferma nell'\u00e9lite mondiale.\nNel febbraio 2019 vince nuovamente il Champions Showdown, battendo David Navara 16-8 negli scontri rapid e pattando 12 a 12 in quelli blitz. Nel luglio dello stesso anno a Zagabria, in Croazia, giunge 2\u00ba nella seconda tappa del \"Grand Chess Tour\" con 7 punti su 11, dietro al vincitore Magnus Carlsen e precedendo Lewon Aronyan e Fabiano Caruana, ottenendo quindi un risultato che gli vale 15 punti nel Tour. Conclude l'anno battendo in finale per 13,5 a 2,5 Magnus Carlsen a H\u00f8vikodden, nell'area metropolitana di Oslo, aggiudicandosi cos\u00ec il Campionato del mondo di Scacchi960.\nUlteriori vittorie nel Campionato statunitense.\nNel 2020 partecipa ai tornei online a causa della Pandemia di COVID-19 e nel mese di marzo vince il torneo on line \"Clutch Chess: Usa\" organizzato dal circolo di Saint Louis . Mentre nel mese di settembre vince, sempre online, il \"St. Louis Rapid &amp; Blitz\", che chiude (24 punti, 1\u00b0 nella frazione rapid con 13 punti, 3\u00b0 in quella blitz con 11) al primo posto a pari merito con Magnus Carlsen..\nNel mese di ottobre vince per la seconda volta il Campionato statunitense di scacchi, campionato disputato per la prima volta on line; con 9 punti su 11 ha superato Jeffery Xiong di mezzo punto. Mentre in novembre vince lo \"Skilling Open\", evento rapid online, superando in finale Magnus Carlsen.\nComincia il 2021 vincendo nel mese di febbraio il torneo online a cadenza rapida \"Opera Euro Rapid\", battendo ancora una volta nella finale il campione del mondo Magnus Carlsen. In giugno vince il \"Paris Rapid &amp; Blitz\", seconda tappa del Grand Chess Tour 2021: i 12 punti nella sezione rapid e i 12,5 in quella blitz gli rendono 24,5 punti, 3 in pi\u00f9 del secondo classificato Jan Nepomnja\u0161\u010dij. In ottobre vince il suo terzo Campionato statunitense: dopo aver chiuso l'evento a pari punti con Fabiano Caruana e Samuel Sevian, si \u00e8 imposto negli spareggi a gioco rapido battendo entrambi gli avversari."}
{"id": "2370565", "revid": "125304335", "url": "https://it.wikipedia.org/wiki?curid=2370565", "title": "Le strade di San Francisco", "text": "Le strade di San Francisco (\"The Streets of San Francisco\") \u00e8 una serie televisiva statunitense di genere poliziesco, trasmessa dalla ABC per 5 stagioni dal 1972 al 1977.\nPopolare anche fuori dagli Stati Uniti (in Italia and\u00f2 in onda dal febbraio 1980), la serie, come suggerito dal titolo, \u00e8 interamente ambientata nella caratteristica citt\u00e0 di San Francisco, in California, dove avvengono spettacolari e lunghi inseguimenti in auto, ma \u00e8 anche una serie \"attenta alle problematiche sociali\". Coprotagonisti sono Karl Malden nei panni del tenente Mike Stone e l'attore esordiente (nonch\u00e9 figlio d'arte e futura \"star\" di Hollywood) Michael Douglas nel ruolo di Steve Keller. Douglas lasci\u00f2 la serie dopo i primi due episodi dell'ultima stagione, lasciando il posto a Richard Hatch nella parte di Dan Robbins.\nIl suo episodio pilota \u00e8 tratto dal romanzo \"Poor, poor Ophelia\" di Carolyn Weston, pubblicato in italiano dalla collana dei gialli Mondadori negli anni 70, con il titolo \"Povera, povera Ofelia\". \u00c8 stata nominata, fra i molti premi, per 3 Golden Globe.\nTrama.\nI protagonisti sono una coppia ben assortita di investigatori: il tenente Mike Stone \u00e8 un anziano poliziotto venuto dalla gavetta, vedovo e con una figlia, Jeannie, che appare saltuariamente; si presenta indossando immancabilmente uno sdrucito \"trench\" con in testa un floscio cappello anni 50. Il giovane ispettore Steve Keller \u00e8 pi\u00f9 \"intellettuale\" e \"politically correct\" (infatti, al momento di uscire dalla serie, il personaggio lascia la polizia per dedicarsi all'insegnamento dopo una seria ferita rimediata in servizio).\nLe vicende dei due, solitamente concluse nell'ambito di ogni episodio, si svolgono a San Francisco; anche se non mancano inseguimenti e sparatorie, le scene violente risultano contenute, considerato che la serie era rivolta a un pubblico televisivo familiare, mentre viene fatto risaltare lo spessore umano dei due \"detective\": il loro coinvolgimento nelle indagini, soprattutto per il tenente, \u00e8 frequentemente di natura emotiva.\n\"Guest star\".\nNell'arco delle 5 stagioni sono state molte le \"guest-star\" che si sono avvicendate: Claude Akins, Meredith Baxter, Noah Beery Jr., Bill Bixby, Sorrell Booke, Tom Bosley, Dabney Coleman, Joseph Cotten, Tyne Daly, Bradford Dillman, Sam Elliott, Lola Falana, Norman Fell, Paul Michael Glaser, Larry Hagman, Mark Hamill, Murray Hamilton, Earl Holliman, Sam Jaffe, Don Johnson, Ida Lupino, Charles Martin Smith, Gerald McRaney, Vera Miles, Belinda Montgomery, Vic Morrow, Edward Mulier, Ricky Nelson, Leslie Nielsen, Nick Nolte, Michael Parks, Stefanie Powers, John Ritter, Marion Ross, Joe Santos, John Saxon, Arnold Schwarzenegger, Tom Selleck, Martin Sheen, Henry Silva, David Soul, Paul Sorvino, Dean Stockwell, Susan Strasberg, Don Stroud, Barry Sullivan, Michael Talbott, Dick Van Patten, David Wayne, Carl Weathers, Stuart Whitman, Larry Wilcox e James Woods.\nFilm TV.\n1992 - \"\" (\"Back to the streets of San Francisco\") di Mel Damski con Karl Malden."}
{"id": "2370573", "revid": "729019", "url": "https://it.wikipedia.org/wiki?curid=2370573", "title": "National Route 1 (Sudafrica)", "text": "La National Route 1 (N1) \u00e8 una strada nazionale del Sudafrica lunga circa 2000\u00a0km che collega Citt\u00e0 del Capo con il luogo pi\u00f9 a nord del Sudafrica, Beitbridge, al confine con lo stato dello Zimbabwe. Nel suo percorso attraversa 5 delle 9 province del Sudafrica, collega Citt\u00e0 del Capo con Johannesburg e Pretoria e di fatto costituisce il principale asse viario del paese.\nPercorso.\nLa N1 si sviluppa per circa 2000\u00a0km attraversando le province di: Capo Occidentale, Capo Settentrionale, Free State, Gauteng, Limpopo. Nel suo percorso si interseca con 12 delle 15 strade nazionali sudafricane.\nCapo Occidentale.\nLa N1 inizia a Citt\u00e0 del Capo nella zona del porto di fronte al centro commerciale del Victoria &amp; Alfred Waterfront. La prima sezione del percorso, che corre parallela al porto, \u00e8 in comune con la N2, poi le due strade si separano e la N1 prosegue verso nord-est. Subito dopo il quartiere di Century City incrocia la N7 che si dirige lungo la costa Atlantica verso nord. La strada attraversa quindi il quartiere periferico di Bellville e prosegue verso la citt\u00e0 di Paarl. Dopo Paarl l'autostrada diventa a pedaggio in corrispondenza del tunnel Huguenot che attraversa il monte Du Toitskloof mettendo in comunicazione Pearl con Worcester. Dopo Worcester la strada punta a nord, ed attraversa la Catena del Capo in corrispondenza del passo dell'Hex river (650\u00a0m s.l.m.) entrando nella valle dell'Hex river, che percorre in tutta la sua lunghezza, e sfociando al termine nel Piccolo Karoo. Passa quindi per Touws River e Matjiesfontein ed entra nella zona semi-desertica del Grande Karoo. Qui incontra Laingsburg e dopo circa 200\u00a0km Beaufort West. Poco prima di Beaufort West la N1, incontra la N12 con la quale condivide una parte di percorso per i successivi 81\u00a0km fino al bivio di Three Sisters dove la N12 riprende il suo percorso verso Kimberley. A Three Sisters la N1 esce una prima volta dalla provincia del Capo Occidentale per entrare in quella del Capo Settentrionale, poi dopo pochi chilometri rientra per uscirne definitivamente poco dopo l'intersezione con la strada regionale R63.\nCapo Settentrionale.\nIl tratto della N1 nella provincia del Capo Settentrionale \u00e8 lungo poco pi\u00f9 di 230\u00a0km. In questo tratto la strada incontra le citt\u00e0 di Richmond e di Hanover dove interseca la strada nazionale N10. La N1 prosegue verso Colesberg, dove termina la N9. Dopo Colesberg, la N1 attraversa il fiume Orange ed entra nella provincia del Free State.\nFree State.\nSuperato il fiume Orange la N1 passa poco a nord della Diga del Gariep e del relativo bacino artificiale e si dirige in linea retta verso Bloemfontein. Poco prima di raggiungere Bloemfontein la N1 viene raggiunta dalla N6, che proveniente da East London termina proprio all'intersezione con la N1. Da qui inizia un tratto senza pedaggio che aggira Bloemfontein verso ovest. Lungo questo tratto la N1 interseca la N8 che proviene da Kimberley. A nord di Bloemfontein la strada diventa nuovamente a pedaggio mentre si dirige verso Winburg. A nord di Winburg dalla N1 si origina la N5 che si dirige verso Harrismith. La N1 continua quindi verso nord, passa attraverso Ventersburg e Kroonstad, quindi attraversa il fiume Vaal ed entra nella provincia del Gauteng.\nGauteng.\nDopo il ponte sul Vaal la N1 si dirige verso Johannesburg. Alla periferia sud della citt\u00e0, presso Soweto, la N1 incrocia per la seconda volta la N12 con la quale condivide un percorso di circa 2\u00a0km, fino alla circonvallazione di Johannesburg (detta \"Johannesburg Ring Road\"). Qui la N1 prosegue in direzione ovest (Western Bypass), mentre la N12 segue la direzione sud (Southern Bypass). Al termine del Western Bypass, a nord di Johannerburg, la N1 incrocia la N3, e poi si dirige verso Pretoria. Questa sezione della N1 fra Johannesburg e Pretoria \u00e8 detta anche autostrada Ben Schoeman (\"Ben Schoeman Highway\") ed \u00e8 la strada pi\u00f9 trafficata del Sudafrica con circa 300.000 veicoli al giorno. Poco a sud di Pretoria, presso la citt\u00e0 di Centurion, la N1 incrocia la N14 che finisce qui il suo percorso, e poi percorre la tangenziale orientale di Pretoria al termine della quale incrocia la N4 con la quale prosegue sullo stesso percorso per circa 10\u00a0km fino all'altezza dell'aeroporto di Wonderboom, dove la N4 si separa mentre la N1 punta verso nord e dopo circa 50\u00a0km entra nella provincia del Limpopo.\nLimpopo.\nNel Limpopo la N1 passa vicino a Bela Bela (ex Warmbaths) e Modimolle (ex Nylstroom), quindi arriva a Mokopane (ex Potgietersrus), dove interseca la N11. La strada prosegue quindi per la capitale della provincia, Polokwane (ex Pietersburg) che attraversa (\u00e8 allo studio la realizzazione di una circonvallazione per non attraversare la citt\u00e0). Dopo Polokwane, la N1 prosegue verso nord attraversando il Tropico del Capricorno prima di arrivare a Louis Trichardt. La N1 quindi prosegue verso nord attraversando i monti Soutpansberg (ci sono due brevi gallerie) e giunge a Musina. Da qui con un ultimo tratto di circa 16\u00a0km raggiunge Beit Bridge dove c'\u00e8 il posto di frontiera con lo Zimbabwe sul fiume Limpopo.\nNello Zimbabwe la strada si divide in due percorsi: la A6 verso Bulawayo e la A4 per Harare."}
{"id": "2370577", "revid": "729019", "url": "https://it.wikipedia.org/wiki?curid=2370577", "title": "Fiat 515", "text": "La Fiat 515 \u00e8 un'autovettura di media gamma prodotta dalla Fiat dal 1931 al 1934.\nSi basava sulla carrozzeria della Fiat 522 e sull'economico motore a quattro cilindri da 1438 cm\u00b3 di cilindrata della Fiat 514. Raggiungeva i 77 km/h. Disponeva di quattro porte, di cui le posteriori, come sui modelli di lusso di classe superiore, si aprivano all'indietro. Il parabrezza era basculante per migliorare l'entrata di aria nell'abitacolo. Fu venduta in versione berlina e landaulet.\nLa \"Fiat 515\" present\u00f2 per la prima volta, novit\u00e0 a livello mondiale per le vetture della stessa classe, un sistema di freni idraulici che costitu\u00ec una novit\u00e0 rara per l'epoca. I freni erano sulle quattro ruote, mentre il freno di stazionamento era sull'albero di trasmissione.\nFu anche preparata una versione pi\u00f9 grande, la \u201cFiat 515 T\u201d, con le specifiche tecniche che rimasero immutate. Raggiungeva la velocit\u00e0 massima di 75 km/h.\nIl modello non sar\u00e0 fabbricato anche in Spagna come la Fiat 514, negli stabilimenti di Guadalajara, acquistati nel 1931. La fabbrica fu distrutta nel 1936 durante la guerra civile spagnola e non fu mai pi\u00f9 ricostruita. Nel 1950 la Fiat investir\u00e0 ingenti capitali per un nuovo impianto produttivo a Barcellona, nella \"zona Franca\", creando la SEAT."}
{"id": "2370578", "revid": "6923", "url": "https://it.wikipedia.org/wiki?curid=2370578", "title": "Norton (moto)", "text": ""}
{"id": "2370579", "revid": "36426", "url": "https://it.wikipedia.org/wiki?curid=2370579", "title": "Forze", "text": ""}
{"id": "2370582", "revid": "265667", "url": "https://it.wikipedia.org/wiki?curid=2370582", "title": "Parco Solari", "text": ""}
{"id": "2370583", "revid": "118424881", "url": "https://it.wikipedia.org/wiki?curid=2370583", "title": "Selex Sistemi Integrati", "text": "Selex Sistemi Integrati era una societ\u00e0 controllata da Finmeccanica che progettava e sviluppava Grandi Sistemi per l'Homeland Protection, sistemi radar e sensori per applicazioni nel settore navale e terrestre, per la sorveglianza marittima, portuale e costiera, nonch\u00e9 per la gestione e il controllo del traffico aereo e aeroportuale.\nL'azienda, che occupava circa 4 500 dipendenti, vantava oltre cinquant'anni di esperienza e una clientela di oltre 150 Paesi.\nStoria.\nNel 1951 viene costituita tra Finmeccanica e l'azienda statunitense Raytheon una nuova societ\u00e0, la Microlambda - Societ\u00e0 per studi ed applicazioni di elettronica, per la produzione su licenza di sistemi radar per applicazioni navali e terrestri. Per la costruzione degli apparati viene scelto lo stabilimento di Baia, vicino a Napoli, che si era gi\u00e0 distinto nella fabbricazione di siluri con il nome di Silurificio di Baia.\nNel 1956, con capitale Edison, nasce a Roma la SINDEL, una nuova azienda operante nel campo dell'elettronica professionale, alla quale approdano molti tecnici e ingegneri di Microlambda.\nNel 1960 interviene un accordo industriale a livello internazionale a far nascere una nuova realt\u00e0 industriale, la Selenia\u00a0\u2013 Industrie Elettroniche Associate, con un pacchetto azionario cos\u00ec ripartito: 40% Finmeccanica, 40% Raytheon e 20% Edison. Il marchio Selenia acquisir\u00e0 fama mondiale grazie ai suoi sistemi di sorveglianza per uso sia civile, sia militare.\nNel 1990 Selenia si fonde con Aeritalia, azienda leader dell'industria aerospaziale. Dalla fusione nasce una nuova societ\u00e0, Alenia, una realt\u00e0 produttiva con oltre 30 000 dipendenti, attiva nei settori aeronautico, radaristico, navale, sistemistico, missilistico, spaziale, motoristico aeronautico, di protezione ambientale. Alenia cresce rapidamente in dimensioni e potenziale, tanto che alla fine degli anni novanta viene suddivisa in due distinte aziende per seguire al meglio le attivit\u00e0 di punta: Alenia Aerospazio per la progettazione e la costruzione di velivoli e sistemi spaziali, e Alenia Difesa, nel cui perimetro di attivit\u00e0 rientrano radar, missili, sistemi navali, sistemi avionici e la societ\u00e0 Otobreda.\nL'accesa competizione nel mercato dell'elettronica per la difesa, e la necessit\u00e0 di crescere in dimensioni per confrontarsi con mercati sempre pi\u00f9 esigenti, inducono il management di Alenia Difesa a creare un'alleanza internazionale. Il partner prescelto \u00e8 l'inglese GEC-Marconi e, nel 1998, nasce Alenia Marconi Systems, con le partecipazioni paritetiche di Finmeccanica e GEC-Marconi. Pochi mesi dopo la Marconi viene rilevata dalla British Aerospace (BAe), colosso inglese nel settore aerospaziale e della difesa che, a seguito dell'unione con la GEC-Marconi, prende il nome di BAE Systems.\nL'azienda britannica subentra nella joint venture con Finmeccanica sino al 2005, quando vengono sciolti gli accordi e il gruppo italiano acquisisce il 100% delle azioni italiane di AMS, incluse anche le attivit\u00e0 di Air Traffic Management (ATM) e Air Traffic Control (ATC) acquisite dalla BAE Systems in Inghilterra (ATMAS UK) e Stati Uniti (Asi).\nNel 2005 vede infatti la nascita di SELEX Sistemi Integrati, un'azienda che occupa oltre 4 500 dipendenti, che raccoglie quanto seminato negli ultimi anni e che si apprestava a reinterpretare e definire il nuovo ruolo: da una parte il rafforzamento del business tradizionale, quello dei sensori navali e terrestri, dall'altra il posizionamento sul mercato mondiale della nuova missione aziendale, quella dei Grandi Sistemi per l'Homeland Security e Defence.\nNell'ambito della riorganizzazione, in Finmeccanica, dei settori dell'Elettronica per la Difesa e Sicurezza, dal 1\u00ba luglio 2010 sono confluite in SELEX Sistemi Integrati le attivit\u00e0 di Difesa, Logistica e Ambiente di Elsag Datamat, inclusa la partecipazione nella societ\u00e0 Space Software Italia, e le attivit\u00e0 relative ai radar PAR - (Precision Approach Radar) di superficie, terrestri e navali della societ\u00e0 SELEX Galileo.\nNel corso del 2010, esplode una bufera giudiziaria su Selex Sistemi Integrati. Il pubblico ministero Paolo Ielo indaga su commesse ricevute dal 2005 al 2010. Queste, secondo il GIP, sono poi state concesse in subappalto a societ\u00e0 esterne, sovrafatturandole per creare fondi neri. Questo salvadanaio poi, venne usato per le tangenti e le regalie da distribuire a consulenti, amministratori pubblici e cassieri di partiti politici. L'inchiesta vede indagati l'amministratrice Marina Grossi, per reati fiscali e corruzione, Pier Francesco Guarguaglini per \"dichiarazione fraudolenta mediante uso di fatture\" e Lorenzo Borgogni, responsabile delle relazioni esterne del gruppo Finmeccanica, per il reato di finanziamento illecito ai partiti.\nDal 1\u00ba gennaio 2013 \u00e8 confluita in Selex ES S.p.A. a sua volta confluita in Finmeccanica il 1\u00ba gennaio 2016.\nSedi.\nIn Italia Selex Sistemi Integrati era presente con i propri stabilimenti a Roma, Fusaro, Giugliano, Genova, La Spezia, Nerviano e Taranto. All'estero aveva sedi in Germania (SELEX Systems Integration GmbH) per la produzione di radar meteorologici, negli Stati Uniti (SELEX Systems Integration Inc), per i sistemi di aiuto alla navigazione aerea, e nel Regno Unito (SELEX Systems Integration Ltd) per i servizi di consulenza nel settore dell'elettronica per la Difesa e Sicurezza.\nOrganigramma.\nAmministratore delegato della Selex Sistemi Integrati \u00e8 stata Marina Grossi, moglie di Pier Francesco Guarguaglini, allora presidente e amministratore delegato di Finmeccanica. Guarguaglini \u00e8 stato indagato dalla Procura di Roma per frode fiscale e false fatturazioni per operazioni inesistenti, nell'ambito dell'inchiesta sugli appalti assegnati dall'Enav a Selex Sistemi Integrati.. Nell'ambito della stessa indagine, il 19 novembre 2011 \u00e8 stato disposto l'arresto del direttore delle vendite Manlio Fiore, insieme a Guido Pugliesi, AD di Enav.\nLe attivit\u00e0.\nL'offerta di SELEX Sistemi Integrati si articolava su tre linee di attivit\u00e0, prevalentemente militari, tra loro complementari e sinergiche: Grandi Sistemi per la protezione e la sicurezza del territorio, Sistemi Civili per la gestione e il controllo del traffico aereo e aeroportuale e per la sorveglianza marittima e costiera, Sistemi Difesa per applicazioni nei settori aereo, navale e terrestre. Tutte le attivit\u00e0 erano supportate dalla progettazione e produzione di apparati radar, sensori e sistemi di comando e controllo, nonch\u00e9 da un dipartimento dedicato alle attivit\u00e0 di Supporto Logistico Integrato.\nGrandi Sistemi (prevalentemente militare) All'interno del Gruppo Finmeccanica (oggi Leonardo), SELEX Sistemi Integrati era responsabile della progettazione e della commercializzazione di Grandi Sistemi per la sicurezza e la difesa del territorio. Le attivit\u00e0 per la sicurezza includono soluzioni per la protezione del territorio e dell'ambiente, dei confini, della popolazione, delle istituzioni e delle infrastrutture 'sensibili', nonch\u00e9 sistemi per la gestione delle crisi e dei grandi eventi. Nel settore della difesa le attivit\u00e0 riguardano la realizzazione di architetture net-centriche in grado di operare in un contesto interforze ed interoperabile per il raggiungimento della superiorit\u00e0 dell'informazione. La progettazione e realizzazione di Grandi Sistemi consentiva alla societ\u00e0 di disporre di un ampio portafoglio di tecnologie, prodotti e competenze, sia proprie sia di altre aziende del Gruppo Finmeccanica (oggi Leonardo).\nSistemi Civili (civile) Il dominio delle tecnologie e delle capacit\u00e0 \u201ccritiche\u201d nel campo dei Grandi Sistemi permetteva all'azienda di proporsi, nel settore della gestione del traffico aereo e delle aree aeroportuali, anche come fornitore globale del \u201csistema aeroporto\u201d. Dal sistema meteo ai radar ATC (Air Traffic Control), dai movimenti aeroportuali di terra alla gestione del traffico nello spazio aereo, l'azienda offriva un portafoglio completo di prodotti e servizi candidandosi come partner tecnologico ideale per soluzioni \u2018chiavi in mano\u2019 proponendo la propria responsabilit\u00e0 nella progettazione, produzione, installazione e messa in opera di numerose configurazioni operative. L'azienda proponeva soluzioni anche per la sorveglianza costiera e marittima con il Vessel Traffic Management System.\nSistemi Difesa (prevalentemente militare) SELEX Sistemi Integrati realizzava sistemi per la difesa navale, la difesa aerea e del campo di battaglia. Nel settore navale la societ\u00e0 vantava una cinquantennale leadership testimoniata da attivit\u00e0 per oltre 100 unit\u00e0 navali e 40 differenti clienti mondiali. SELEX Sistemi Integrati \u00e8 stata infatti in prima fila nello sviluppo e nella fornitura di sistemi di combattimento integrati, di comando e controllo, di controllo del tiro, sensori radar ed elettro-ottici, sistemi per la simulazione e l'addestramento. Inoltre SELEX Sistemi Integrati realizzava i sistemi di supporto alla missione che comprendono, tra gli altri, stazioni di pianificazione di missione, sistemi informativi gestionali per il supporto dei processi logistici e sistemi integrati di test e validazione. Le capacit\u00e0 di SELEX Sistemi Integrati trovavano naturale applicazione sul campo di battaglia e nella difesa aerea, attraverso un'offerta di soluzioni altamente efficaci dal punto di vista strategico e tattico. Con le versioni fissa (FADR) e mobile (DADR) del RAT31DL, SELEX Sistemi Integrati era il principale fornitore europeo di radar 3D Long-Range in ambito NATO.\nLe aree di attivit\u00e0 relative ai Grandi Sistemi, ai Sistemi Civili e ai Sistemi Difesa erano supportate da un Dipartimento dedicato al Supporto Logistico Integrato, costituito da oltre 400 specialisti attivi in tutto il mondo anche attraverso una fitta rete di collaborazioni con aziende locali.\nSelex Sistemi Integrati era una delle poche Aziende (insieme con STMicroelectronics) a ospitare una fonderia per la realizzazione di circuiti integrati a microonde su semiconduttori di arseniuro di gallio (GaAs) e nitruro di gallio (GaN).\nMuseo del radar.\nNello stabilimento di Fusaro ha sede il Museo del Radar. Inaugurato nell'aprile 2009, \u00e8 il primo, in Europa, a essere realizzato all'interno di un'azienda. Il Museo nasce dalla volont\u00e0 di recuperare, conservare e tramandare la memoria della storia produttiva del radar iniziata in Italia circa sessant'anni fa proprio nell'attuale stabilimento del Fusaro, che continua a essere il sito aziendale in cui vengono prodotti tutti i sistemi radar realizzati dall'Azienda.\nIl Museo del Radar si sviluppa su un'area di circa 750 m\u00b2 cos\u00ec suddivisa:\nAllo spazio espositivo \u00e8 associata anche un'area esterna, lungo la quale sono collocate alcune fra le pi\u00f9 significative antenne dei radar sviluppati e costruiti negli anni da SELEX Sistemi Integrati.\nCompletano lo spazio espositivo una sala simulazione dotata di tre consolle, una biblioteca tematica e una sala convegni, capace di ospitare 50 persone."}
{"id": "2370587", "revid": "599", "url": "https://it.wikipedia.org/wiki?curid=2370587", "title": "Pytussa", "text": ""}
{"id": "2370589", "revid": "599", "url": "https://it.wikipedia.org/wiki?curid=2370589", "title": "Anassagora di Clazomene", "text": ""}
{"id": "2370591", "revid": "124686106", "url": "https://it.wikipedia.org/wiki?curid=2370591", "title": "Campionato mondiale Supersport", "text": "Il Campionato mondiale Supersport \u00e8 una competizione motociclistica destinata a modelli di moto derivati dalla produzione di serie. Il calendario si affianca a quello del mondiale Superbike. Le due categorie si differenziano principalmente per la cilindrata.\nOltre al campionato mondiale Supersport, viene annualmente organizzato un campionato europeo e numerosi trofei nazionali.\nRegolamento.\nIl Campionato \u00e8 riservato a motori a 4 tempi con le seguenti specifiche tecniche:\nSempre secondo regolamento approvato dalla Federazione Internazionale Motociclismo, la distanza percorsa per ogni gara deve essere almeno di 85Km fino ad un massimo di 110\u00a0km e, per iscriversi, i piloti devono aver compiuto almeno il sedicesimo anno d'et\u00e0.\nLe moto ammesse a correre in questa categoria possono essere profondamente elaborate rispetto ai modelli di serie intervenendo su motore, cambio, sospensioni e freni. L'entit\u00e0 delle elaborazioni non arriva, comunque, agli estremi raggiunti nel mondiale Superbike.\nCos\u00ec come \u00e8 avvenuto nel Campionato mondiale Superbike, anche nella supersport dal 2004 \u00e8 stato introdotto il fornitore unico di pneumatici, la gara di appalto, anche per questa categoria, \u00e8 stata vinta dalla Pirelli.\nIn ogni caso le Supersport (cos\u00ec come le Superstock) non possono utilizzare le gomme slick. Gli pneumatici ammessi hanno mescola libera, ma battistrada intagliato sulla base del disegno di una gomma di serie.\nOrigini.\nLa prima categoria di questo genere ad affacciarsi al mondo delle competizioni di velocit\u00e0 \u00e8 stata la TT Formula 2, che prevedeva motori di media cilindrata derivati dalla serie e ciclistiche libere. Il primo campionato mondiale organizzato dalla FIM per queste moto si \u00e8 tenuto nel 1977. La categoria non ha conosciuto il successo sperato nonostante l'impegno di alcune case a schierare moto ufficiali. La \"TT Formula 2\" \u00e8 stata quindi abbandonata alla fine del 1986.\nA colmare l'evidente vuoto lasciato dalla cancellazione della TT2 \u00e8 stata l'introduzione del campionato Europeo Supersport a partire dal 1990, in concomitanza con l'avvio dell'Europeo Superbike (campionato tenutosi per 8 anni). L'interesse verso le moto di \"media cilindrata\" derivate dalla serie cresce e nel 1995 viene istituito anche il Thunderbike Trophy, una competizione di livello europeo riservata a motociclette da 600\u00a0cm\u00b3 con motori a quattro tempi con quattro cilindri concorrente all'Europeo Supersport. Tale campionato, organizzato dalla societ\u00e0 spagnola Dorna Sports di Carmelo Ezpeleta e inserito nel contesto delle gare del motomondiale, ha per\u00f2 vita brevissima e infatti gi\u00e0 alla fine del 1996 (alla sua seconda edizione) chiude i battenti a causa di un contenzioso creatosi tra la Federazione Motociclistica Internazionale e quella italiana, con quest'ultima che critic\u00f2 aspramente la decisione di aprire all'utilizzo di moto derivate dalla serie nel motomondiale.\nLa Supersport ha finalmente assunto lo \"status\" di campionato del mondo nel 1997 con la denominazione Supersport World Series, diventata due anni dopo \"Supersport World Championship\" con il riconoscimento ufficiale dal parte della FIM.\nAlbo d'oro.\nAlbo d'oro piloti.\n\"SWS: Supersport World Series\"\nAlbo d'oro coppa Europa.\n\"WSC: World Supersport Challenge\"\nAlbo d'oro costruttori.\n\"SWS: Supersport World Series\""}
{"id": "2370593", "revid": "599", "url": "https://it.wikipedia.org/wiki?curid=2370593", "title": "Anassimandro di Mileto", "text": ""}
{"id": "2370601", "revid": "1347902", "url": "https://it.wikipedia.org/wiki?curid=2370601", "title": "Italiani, brava gente (film 1964)", "text": "Italiani, brava gente \u00e8 un film di guerra del 1964 diretto da Giuseppe De Santis, ambientato durante la Campagna italiana di Russia.\nTrama.\nSeconda guerra mondiale, luglio 1941, un reggimento italiano comandato dal colonnello Sermonti viene inviato in Unione Sovietica inquadrato nel CSIR in appoggio alle forze tedesche durante l'attacco sul fronte orientale. L'entusiasmo e l'allegria dei soldati italiani si scontreranno ben presto con una realt\u00e0 molto diversa da quella sperata: gli enormi spazi, le difficili condizioni climatiche, l'ostilit\u00e0 della popolazione, i maltrattamenti inflitti dai tedeschi ai prigionieri, l'asprezza dei primi combattimenti, la tattica della terra bruciata, i difficili rapporti con l'alleato ed il blocco dell'offensiva di fronte a Mosca inizieranno a minarne lentamente lo spirito, che croller\u00e0 definitivamente dopo che, l'anno successivo, il CSIR diventato parte dell'8\u00aa Armata italiana che viene inviata in appoggio alle forze tedesche del Gruppo d'armate B e del Gruppo d'armate Don, durante la seconda offensiva estiva, allorquando i sovietici sferrano la controffensiva, costringendo il contingente italiano dapprima a schierarsi sulla difensiva sulla sponda del Don e successivamente alla ritirata.\nLa voce narrante del colonnello e di Giuseppe Sanna, un muratore idealista di Cerignola, accompagnano le vicende di un gruppo di militari: Loris, un contadino romagnolo che, a causa della sua ingenuit\u00e0, sar\u00e0 il primo a morire, seguendo una ragazza russa in un campo di girasoli; Collodi, un tipografo toscano che trover\u00e0 la morte a causa del gesto sconsiderato di un commilitone; Cal\u00f2, un siciliano che, insieme al colonnello, sar\u00e0 fatto prigioniero dai sovietici; il maggiore Ferri, un fascista imboscato che sar\u00e0 ucciso dagli stessi soldati italiani durante la ritirata ed infine Libero, un idraulico romano, che, dopo la morte di Giuseppe, abbandoner\u00e0 la colonna, tentando di tornare indietro da solo, morendo di stenti nella tormenta."}
{"id": "2370603", "revid": "23960077", "url": "https://it.wikipedia.org/wiki?curid=2370603", "title": "Famiglia de Roquefeuil-Blanquefort", "text": ""}
{"id": "2370606", "revid": "237161", "url": "https://it.wikipedia.org/wiki?curid=2370606", "title": "Panam", "text": ""}
{"id": "2370607", "revid": "287204", "url": "https://it.wikipedia.org/wiki?curid=2370607", "title": "Javier Paredes", "text": "Caratteristiche tecniche.\n\u00c8 un difensore che pu\u00f2 ricoprire diversi ruoli. Durante la sua carriera \u00e8 stato schierato come terzino sinistro o come difensore di sinistra in una difesa a tre.\nCarriera.\nReal Oviedo e Real Madrid B.\nCresciuto nel settore giovanile del Real Oviedo, club della sua citt\u00e0 natale, esordisce con la prima squadra in Segunda Divisi\u00f3n nella stagione 2001-2002, allenato da Enrique Marigil. In campionato, dove la squadra delle Asturie arriva al settimo posto, gioca otto partite da titolare senza mai essere sostituito e realizza una rete. Nella stagione successiva Paredes \u00e8 titolare in difesa insieme a Ra\u00fal Garc\u00eda Lozano, Francisco Jos\u00e9 Figueroa Alonso e Koldo Saras\u00faa e gioca 32 partite senza segnare. Sulla panchina del Real Oviedo si alternano quattro allenatori diversi e la squadra, arrivando al penultimo posto, retrocede in Segunda B. Paredes lascia il Real Oviedo e gioca per due stagioni nel Real Madrid Castilla, in Segunda Divisi\u00f3n B, senza mai esordire in prima squadra. Con la squadra di Madrid ottiene un secondo e un primo posto.\nGetafe e Real Zaragoza.\nNella stagione 2005-2006 passa a un'altra squadra della capitale spagnola, il Getafe CF, che milita in Primera Divisi\u00f3n. L'allenatore tedesco Bernd Schuster sceglie come titolare Mariano Pern\u00eda e Paredes colleziona 7 presenze, delle quali due da titolare. Nella stagione seguente, con la partenza di Pern\u00eda, Paredes diventa titolare e gioca 33 partite, ricevendo la prima espulsione in massima serie e 11 ammonizioni.\nNel 2007 passa al Real Zaragoza e colleziona 23 partite. La squadra aragonese retrocede in Segunda Divisi\u00f3n.\nNella stagione 2008-2009, allenato da Marcelino Garc\u00eda Toral, gioca 34 partite e contribuisce al raggiungimento del secondo posto in campionato e della promozione in massima serie.\nNel 2010, al termine di un allenamento, \u00e8 protagonista di un litigio con l'allenatore Jos\u00e9 Aurelio Gay e l'intervento di Gabi riporta la situazione alla calma. Per questo fatto Paredes viene multato dalla societ\u00e0, per poi tornare protagonista in campo con l'arrivo del messicano Javier Aguirre.\nIl 26 giugno 2012 prolunga di due stagioni il contratto che lo lega alla societ\u00e0 aragonese, con un'opzione per un ulteriore anno."}
{"id": "2370610", "revid": "122395244", "url": "https://it.wikipedia.org/wiki?curid=2370610", "title": "Corona della regina Maria", "text": "La corona della regina Maria \u00e8 una corona realizzata nel 1911 per Maria di Teck, regina consorte del re Giorgio V del Regno Unito.\nLa corona, prodotta da Garrard &amp; Co. a Londra, contiene circa 2.200 diamanti. Conteneva anche il celebre diamante Koh-i-Noor ed i diamanti Cullinan III e Cullinan IV. Nel 1914 sono stati sostituiti da repliche in cristallo.\nDescrizione.\nLa corona della regina Maria si ispira in larga parte alla corona della regina Alessandra, ma pi\u00f9 alta. A differenza di molte altre corone, \u00e8 stata appositamente costruita in modo che gli otto archetti possano essere rimossi, in modo da consentire di indossare solo il circolo.\nMolte delle pietre per la sua realizzazione sono state prese dalla precedente corona della regina consorte, le quali sono state nuovamente rimosse e riutilizzate nel 1937 per la costruzione della corona della regina Elisabetta, moglie di suo figlio, Giorgio VI del Regno Unito.\nUso successivo.\nLa regina Maria ha utilizzato il circolo della sua corona per l'incoronazione di Giorgio VI e per le cerimonie con sua nipote, Elisabetta II del Regno Unito. Dopo la morte di Maria, il 24 marzo 1953, la sua corona non \u00e8 pi\u00f9 stata indossata."}
{"id": "2370611", "revid": "309289", "url": "https://it.wikipedia.org/wiki?curid=2370611", "title": "Revillagigedo", "text": "Revillagigedo \u00e8 un toponimo che pu\u00f2 riferirsi a due luoghi geografici diversi:"}
{"id": "2370622", "revid": "301422", "url": "https://it.wikipedia.org/wiki?curid=2370622", "title": "Re Leonardo", "text": ""}
{"id": "2370623", "revid": "1318658", "url": "https://it.wikipedia.org/wiki?curid=2370623", "title": "El Pollo Loco", "text": "El Pollo Loco \u00e8 una catena di ristoranti fast food in franchise specializzata nel servire piatti a base di pollo grigliato. Ha il suo quartier generale a Costa Mesa, California.\nIl termine \"El pollo Loco\" in spagnolo significa \"Il pollo pazzo\".\nIl fondatore Juan Francisco Ochoa inizi\u00f2 aprendo un ristorante a Guasave in Messico nell'anno 1975.\nNel 1980 venne aperto il primo ristorante a Los Angeles in California.\nNel 1983 i ristoranti americani della catena vennero acquistati da Denny's in accordo con la famiglia Ochoa.\nNegli Stati Uniti la catena di \"El pollo Loco\" opera primariamente nel sud ovest ed in California, con tre sedi nell'area di Chicago, quattro nella zona di Atlanta ed una nel Connecticut.\nIl 5 maggio 2008 \"El Pollo Loco\" ha aperto il suo primo ristorante a Vancouver nello stato di Washington.\nIl 2 febbraio 2009 \"El Pollo Loco\" ha annunciato l'apertura del suo primo ristorante nel New Jersey.\nInfine altri 15 ristoranti sono pianificati nel nord e centro del new Jersey ed a Long Island, New York.\nIl piatto principale \u00e8 il \"pollo asado\", il pollo marinato e poi grigliato. Sono poi presenti altre specialit\u00e0 messicane come \"burrito\" ed insalate."}
{"id": "2370624", "revid": "599013", "url": "https://it.wikipedia.org/wiki?curid=2370624", "title": "Fatty Taylor", "text": ""}
{"id": "2370625", "revid": "287204", "url": "https://it.wikipedia.org/wiki?curid=2370625", "title": "Padraccio", "text": "Il Padraccio (noto anche come Paddaccio) \u00e8 un formaggio di latte caprino, tipico della zona del Parco nazionale del Pollino, in particolare dei comuni di Rotonda, Viggianello e Terranova di Pollino. \u00c8 riconosciuto come prodotto agroalimentare tradizionale lucano (PAT).\nProcesso di produzione.\nUna volta portato il latte crudo a circa 37-38 gradi, viene aggiunto il caglio ovino, liquido oppure in pasta. Il formaggio coagula in 20-30 minuti.\nDopo la rottura della cagliata, il formaggio viene trasferito in un contenitore di vimini e viene lavorato con manipolazioni successive che gli conferiscono la caratteristica forma ovoidale o sferica, del diametro di circa 10 cm, quindi avvolto il foglie di felci, legate con stringhe di ginestra.\nProdotto da aprile a luglio, non \u00e8 aggiunto di sale e viene consumato fresco."}
{"id": "2370626", "revid": "107831", "url": "https://it.wikipedia.org/wiki?curid=2370626", "title": "2009 Mutua Madrilena Madrid Open - Singolare maschile", "text": ""}
{"id": "2370628", "revid": "300067", "url": "https://it.wikipedia.org/wiki?curid=2370628", "title": "Roland Taylor", "text": ""}
{"id": "2370633", "revid": "599013", "url": "https://it.wikipedia.org/wiki?curid=2370633", "title": "Bo Lamar", "text": ""}
{"id": "2370634", "revid": "114090790", "url": "https://it.wikipedia.org/wiki?curid=2370634", "title": "Gaspero Barbera", "text": "Biografia.\nGaspero Barb\u00e8ra era figlio di mercanti di stoffe torinesi i quali, bench\u00e9 di modeste condizioni, fecero frequentare al figlio una scuola di latino e le scuole italiane istituite a Torino nel 1830. All\u2019et\u00e0 di quindici anni trov\u00f2 lavoro come apprendista in un negozio di stoffe e nel tempo libero si dedic\u00f2 alla lettura, riuscendo cos\u00ec a procurarsi una cultura, magari lacunosa, ma fondata su precise e solide tradizioni.\nDopo un breve periodo trascorso nel Canton Ticino, tornato a Torino, il Barb\u00e8ra trov\u00f2 lavoro presso un libraio e nel 1840, attraverso Giuseppe Pomba, conobbe l'editore milanese Paolo Fumagalli che si trovava a Firenze. A Firenze, dove si era trasferito per lavorare con il Fumagalli, ebbe modo di frequentare il Gabinetto Vieusseux e conoscere eminenti letterati. Nel 1841 inizi\u00f2 la sua collaborazione con Felice Le Monnier nella cui libreria rimase per ben quattordici anni ed ebbe parte importante nella fondazione della celebre collana \"Biblioteca Nazionale\".\nStamperia e casa editrice.\nIl 1\u00ba ottobre 1854, aiutato finanziariamente dal marchese Gualterio, si associ\u00f2 con Celestino Bianchi e con altri quattordici azionisti, proprietari di una tipografia deficitaria, per fondare la nuova societ\u00e0 \"Barb\u00e8ra, Bianchi e comp., nello stabile che poi fu occupato dalla chiesa delle \"Calasanziane\", in via Faenza al numero 56, ed ebbe come soci i fratelli Beniamino e Celestino Bianchi, che avevano la ditta in Piazza Santa Croce e che si trasferirono nella nuova sede.\nNel 1860 Celestino Bianchi entr\u00f2 nella vita politica, sciolse la societ\u00e0 e Gaspero Barb\u00e8ra continu\u00f2 a gestire da solo la tipografia editrice, diventandone cos\u00ec unico proprietario. La societ\u00e0 in accomandita, costituita il 24 aprile 1855 sotto la denominazione \"Barb\u00e8ra, Bianchi e comp.\", fu sciolta il 30 aprile 1860, quando divenne la Casa editrice Barb\u00e8ra. Barb\u00e8ra fu un imprenditore moderno e attento a cogliere i segni di una situazione politica che stava profondamente cambiando e svolse a Firenze, in un ambiente moderato e per tutto il decennio preunitario fino al trasferimento della capitale a Roma, un'importante funzione di aggregazione culturale.\nDi tendenza liberale, la Tipografia Barb\u00e8ra diffuse tra il 1858 e il 1860 molte pubblicazioni di carattere politico. Nel 1859 nacque il quotidiano \u00abLa Nazione\u00bb, voce ufficiosa dei moderati e del governo provvisorio della Toscana, Gaspero Barb\u00e8ra ne fu stampatore e amministratore dal primo numero (13 luglio 1859) fino al 1870. Nel campo della produzione libraria, considerava inscindibile l'attivit\u00e0 economica e quella morale di un editore. Avvert\u00ec che il pubblico era interessato al dibattito legato alla politica, all'attualit\u00e0, alla questione linguistica e alla letteratura italiana ma cap\u00ec anche che era importante divulgare opere che avessero largo smercio nelle scuole, scritte in forma chiara e funzionale. Fu cos\u00ec, per attirare il maggior numero di lettori, proponendo opere classiche e capolavori della letteratura italiana che nacque la curata ed elegante \"Collezione Diamante\". I volumetti della \"Diamante\" entrarono in molte case italiane e rappresentarono per la Ditta Barb\u00e8ra un grosso successo editoriale ed economico.\nIl Barb\u00e8ra diede fiducia al giovane Giosu\u00e8 Carducci, al quale affid\u00f2 la responsabilit\u00e0 di coordinatore e di curatore della collana.\nAlla sua morte l'attivit\u00e0 fu continuata dai figli Piero (Firenze 1854-1921) e Luigi.\nGasparo Barb\u00e8ra e i suoi figli ebbero un carteggio con Niccol\u00f2 Tommaseo; Piero Barb\u00e8ra (1854-1921), consapevole del valore di questa corrispondenza, il 30 gennaio 1885 scrisse a Girolamo Tommaseo, figlio di Niccol\u00f2: \u00ab...Mi affretter\u00f2 a ricercare fra le Carte paterne le lettere dell'illustre suo Genitore, e le metter\u00f2 da parte; se uno di questi giorni Ella vorr\u00e0 favorire da me, gliele mostrer\u00f2, e se vorr\u00e0 prenderle seco, io consentir\u00f2 ben volentieri, purch\u00e9 dopo che se ne sar\u00e0 servito me le renda, o me ne dia copia; giacch\u00e9 a me servono, consultando io spessissimo quelle carte, che formano la Storia delle Edizioni della mia casa, Storia che nessun altri pu\u00f2 narrarmi ora che \u00e8 morto mio Padre e i suoi amici a poco alla volta scompaiono anch'essi dalla scena del mondo...\u00bb.\nOpere.\nDopo la sua morte vennero pubblicate dai figli le sue \"Memorie di un editore\" (1883).\nUna nuova edizione delle \"Memorie\" fu fatta nel 1930, nel cinquantesimo anniversario della morte di Gaspero, a cura del figlio Luigi. Nel 1954 in occasione del primo centenario della fondazione della Casa, ne fu fatta una terza edizione.\nNel 1914 nella \u00abCollezione Gialla\u00bb furono pubblicate sempre dai figli le \"Lettere di Gaspero Barb\u00e8ra tipografo editore (1841-1879)\", con prefazione di Alessandro D'Ancona.\nArchivio.\nIl \"fondo Gaspero Barb\u00e8ra\" \u00e8 conservato presso la Giunti Editore a Firenze."}
{"id": "2370638", "revid": "107831", "url": "https://it.wikipedia.org/wiki?curid=2370638", "title": "2009 Mutua Madrilena Madrid Open", "text": ""}
{"id": "2370640", "revid": "767487", "url": "https://it.wikipedia.org/wiki?curid=2370640", "title": "Walt Simon", "text": ""}
{"id": "2370641", "revid": "110157", "url": "https://it.wikipedia.org/wiki?curid=2370641", "title": "A Secret Life (Marianne Faithfull)", "text": "A Secret Life \u00e8 un album registrato in studio della cantante inglese Marianne Faithfull pubblicato nel 1995."}
{"id": "2370650", "revid": "107831", "url": "https://it.wikipedia.org/wiki?curid=2370650", "title": "2009 Mutua Madrilena Madrid Open - Doppio maschile", "text": ""}
{"id": "2370652", "revid": "599013", "url": "https://it.wikipedia.org/wiki?curid=2370652", "title": "Goose Ligon", "text": ""}
{"id": "2370653", "revid": "107831", "url": "https://it.wikipedia.org/wiki?curid=2370653", "title": "2009 Mutua Madrilena Madrid Open - Singolare femminile", "text": ""}
{"id": "2370654", "revid": "300067", "url": "https://it.wikipedia.org/wiki?curid=2370654", "title": "Jim Ligon", "text": ""}
{"id": "2370659", "revid": "107831", "url": "https://it.wikipedia.org/wiki?curid=2370659", "title": "2009 Mutua Madrilena Madrid Open - Doppio femminile", "text": ""}
{"id": "2370661", "revid": "599013", "url": "https://it.wikipedia.org/wiki?curid=2370661", "title": "Charlie Williams (cestista)", "text": ""}
{"id": "2370662", "revid": "767487", "url": "https://it.wikipedia.org/wiki?curid=2370662", "title": "Steve Jones (cestista)", "text": ""}
{"id": "2370674", "revid": "83323915", "url": "https://it.wikipedia.org/wiki?curid=2370674", "title": "Mazzo Svengali", "text": "Il mazzo Svengali \u00e8 un particolare mazzo di carte speciale utilizzato per giochi di prestigio automatici. \nIl mazzo \u00e8 formato per met\u00e0 carte tutte uguali, e per met\u00e0 tutte diverse. La particolarit\u00e0 del mazzo sta nel fatto che le carte uguali sono pi\u00f9 corte di circa 1mm, e dunque se posizionate in maniera alternata rispetto alle carte diverse, permette di far scorrere il mazzo facendo vedere allo spettatore solo le carte diverse.\n\u00c8 naturale che cos\u00ec facendo, lo spettatore sceglier\u00e0 sempre la stessa carta, e il prestigiatore potr\u00e0 facilmente farla \"risalire\" fino alla cima, oppure sfogliandole al contrario, mostrare come tutto il mazzo sia diventato uguale alla carta scelta dallo spettatore."}
{"id": "2370675", "revid": "640091", "url": "https://it.wikipedia.org/wiki?curid=2370675", "title": "Braccia fiorentine", "text": ""}
{"id": "2370676", "revid": "1573940", "url": "https://it.wikipedia.org/wiki?curid=2370676", "title": "Pantophthalmidae", "text": "Pantophthalmidae , \u00e8 una piccola famiglia di Insetti dell'ordine dei Ditteri (Brachycera: Stratiomyomorpha). Comprende specie tropicali caratterizzate dalle eccezionali dimensioni. In inglese sono comunemente denominati \"timber flies\" (\"mosche del legname\") per la caratteristica xilofagia delle larve.\nNomenclatura zoologica.\nNel 1882, defin\u00ec la priorit\u00e0 del nome \"Pantophthalmus\" , rispetto ad \"Acanthomera\" , per il genere rappresentativo della famiglia e nella sua pubblicazione espresse il parere che il nome corretto del \"taxon\" doveva essere \"Pantophthalmidae\"; tuttavia continu\u00f2 ad usare il nome \"Acanthomeridae\". Questo fatto poteva generare confusione in quanto il nome \"Acanthomera\" \u00e8 stato considerato sinonimo del genere \"Rhaphiorhynchus\" . In seguito le due specie del genere \"Rhaphiorhynchus\", descritte da (1921) e (1909), sono state rinominate attribuendole al genere \"Pantophthalmus\". Sia \"Ancanthomera\" sia \"Rhaphiorhynchus\" sono perci\u00f2 da intendersi come sinonimi di \"Pantophthalmus\".\nDescrizione.\nGli adulti sono insetti dal corpo tozzo e di grandi dimensioni, simile nell'aspetto a quello dei tafani. In riferimento alle dimensioni le femmine di questa famiglia possono raggiungere o superare i 5 cm di lunghezza, i 7,5\u00a0cm di apertura alare e un peso di 2,5-2,8 g e rappresentano i pi\u00f9 grandi ditteri esistenti insieme ad alcune specie di Mydidae. Il dimorfismo sessuale si manifesta nei colori della livrea, nelle dimensioni, nella conformazione degli occhi e nella parte terminale dell'addome. In alcune specie ricorre il mimetismo batesiano, con l'imitazione di Imenotteri Pompilidi.\nIl capo \u00e8 dicoptico nelle femmine, oloptico nei maschi, in ogni caso con occhi ben sviluppati, estesi per gran parte della vista dorsale. Le antenne hanno il flagello segmentato, con il primo flagellomero pi\u00f9 sviluppato e i successivi a forma di anello, progressivamente pi\u00f9 sottili. L'addome \u00e8 molto largo e appiattito; nelle femmine gli ultimi uriti formano un ovopositore di sostituzione relativamente breve e sottile.\nLa nervatura alare presenta la costa estesa indefinitamente sull'intero margine, con le prime tre vene confluenti sul margine costale. La radio si divide in quattro branche. Il ramo anteriore (R1) e la prima branca del settore radiale (R2+3) confluiscono sul margine costale; la seconda branca del settore radiale si divide ulteriormente formando due rami R4 e R5 distinti e largamente divergenti, con apice dell'ala ricadente fra le terminazioni di questi rami. La media \u00e8 divisa in 4 rami, con presenza di una vena trasversale mediale (m-m) che chiude la cellula discale. A differenza degli Stratiomyidae, le nervature anteriori non sono appressate al margine costale, perci\u00f2 la cellula discale \u00e8 piuttosto distanziata da questo. Inoltre, i rami M3 e M4 si fondono nel tratto terminale chiudendo la cellula m3. Come in tutti i Brachiceri, la cubito e l'anale fondono i loro tratti terminali chiudendo la cellula cup. Nei Pantophthalmidae, la cellula cup \u00e8 molto vicina al margine posteriore, perci\u00f2 il tratto distale comune alla cubito e all'anale \u00e8 molto breve, in modo analogo al tratto terminale comune di M3+4.\nLa pupa \u00e8 obtecta come nella generalit\u00e0 dei ditteri primitivi ma, a differenza di questi, si sviluppa in un pupario rudimentale formato dall'exuvia dell'ultimo stadio larvale, caratteristica ricorrente, fra i brachiceri primitivi, negli Stratiomyoidea.\nBiologia.\nLa biologia di questa famiglia \u00e8 poco conosciuta. Le larve scavano gallerie nel legno degli alberi vivi o morti, in particolare di specie del genere \"Quercus\", e si nutrono a spese dei miceli fungini che si sviluppano sulle pareti delle mine. Il ciclo vitale pu\u00f2 durare da 5 a 24 mesi, in gran parte svolto negli stadi giovanili. Lo sviluppo larvale si svolge attraverso tre stadi.\nGli adulti avrebbero vita breve e probabilmente non si alimentano. Volano soprattutto al crepuscolo e sono facilmente attratti dalle trappole luminose.\nImportanza.\nL'importanza di questa famiglia risiede fondamentalmente nell'eccezionalit\u00e0 delle dimensioni degli adulti, oggetto di interesse per i collezionisti e del naturalismo fotografico.\nSulla effettiva dannosit\u00e0 delle larve non si hanno molti studi, dato anche l'habitat forestale e l'areale tropicale di questi insetti e le opinioni sono controverse. Le larve possono svilupparsi nel legno di alberi morti quanto nel legno di alberi vivi e non va trascurato il fatto che, in genere, gli insetti xilofagi attaccano preferibilmente il legno morto o il legno di alberi indeboliti o deperiti. Sotto l'aspetto ecologico, perci\u00f2, i Pantophthalmidae si collocherebbero in una nicchia ai limiti fra la saprofagia e la fitofagia. Le opinioni in proposito citano perci\u00f2 posizioni differenti. Talvolta, per la presenza sul legno morto o su alberi vecchi o indeboliti, questi insetti sono considerati poco dannosi, se non ecologicamente utili. In altri casi sono ritenuti fitofagi agenti di danno nei confronti di specie arbustive o arboree di interesse economico. L'interesse economico dei Pantophthalmidae \u00e8 citato in particolare nel caso del \"Pantophthalmus pictus\", noto in portoghese come \"mosca da madeira\" (\"mosca del legno\"), ritenuto agente di danno su alcune essenze da frutto o da legno in Brasile.\nStudi specifici sul ruolo ecologico e relativo impatto dei Pantophthalmidae sono stati eseguiti, in particolare, sulla specie \"Pantophthalmus roseni\" in merito ad una presunta dannosit\u00e0 nei confronti di \"Quercus germana\" nelle foreste mesofile del Messico.\nDistribuzione.\nLa famiglia \u00e8 rappresentata esclusivamente nella regione neotropicale, dall'Argentina al nordest del Messico.\nSistematica e filogenesi.\nI Pantophthalmidae formano un clade monofiletico con le famiglie Stratiomyidae e Xylomyidae, tuttavia si condividono con il resto degli Stratiomyomorpha poche sinapomorfie.\nLe vecchie pubblicazioni includevano nei Pantophthalmidae i generi \"Megalomyia\", \"Pantophthalmus\", \"Rhaphiorhynchus\", \"Atopomyia\" e \"Acanthomera\". Quest'ultimo genere dava anche il vecchio nome alla famiglia. (1976) ha revisionato la tassonomia della famiglia e spost\u00f2 tutte le specie nei generi \"Pantophthalmus\" e \"Opetiops\".\nSi conoscono 20 specie, ripartite fra due generi, di cui \"Opetiops\" comprende una sola specie."}
{"id": "2370677", "revid": "36426", "url": "https://it.wikipedia.org/wiki?curid=2370677", "title": "Capitelli compositi", "text": ""}
{"id": "2370679", "revid": "36426", "url": "https://it.wikipedia.org/wiki?curid=2370679", "title": "Santi Apostoli (Firenze)", "text": ""}
{"id": "2370680", "revid": "122574670", "url": "https://it.wikipedia.org/wiki?curid=2370680", "title": "Alberto Vendemmiati", "text": "Biografia.\nInizia la sua carriera artistica lavorando come attore per alcuni anni, dopo essersi diplomato presso la Scuola di Teatro di Bologna.\nLaureatosi nel 1993 al DAMS dell'Universit\u00e0 di Bologna in Spettacolo e Comunicazione, consegue nel 1994 il diploma di regia al Centro Sperimentale di Cinematografia di Roma.\nNei suoi primi lavori, due cortometraggi (\"La grande Acqua\" del 1993 e \"Due\" del 1994), indaga il legame tra documentario e finzione.\nNel 1996 dirige, insieme ad Andrea Aurigemma e Fausto Brizzi, il lungometraggio \"Cadabra\", ispirato alla figura di Cesare Zavattini. Il film, interpretato da Felice Andreasi e coprodotto da Quadra Image e C.S.C., non viene distribuito.\nNel 1998 inizia la collaborazione con Fabrizio Lazzaretti realizzando i due documentari sul disagio mentale \"Crucifige\" e \"Le voci fuori\", poi trasmessi da Rai 3.\nLa collaborazione con Lazzaretti prosegue con \"Jung - Nella terra dei Mujaheddin\", dove Vendemmiati oltre ad essere coproduttore e coregista \u00e8 anche operatore e tecnico del suono, e con \"Afghanistan: effetti collaterali\", dove si occupa anche del montaggio. In questi lavori i due registi documentano le attivit\u00e0 dell'ong Emergency in Afghanistan.\nRealizza poi il documentario musicale \"Agricantus in tour\", seguendo appunto il tour del gruppo world music degli Agricantus in Italia meridionale e in Siria tra l'estate 2003 e 2004.\nRiconoscimenti.\nIn occasione della rassegna Asti Film Festival del 2012 ha vinto con \"Left by the Ship\" il primo premio giuria come miglior regia e miglior film nella sezione \"documentari\""}
{"id": "2370682", "revid": "123379834", "url": "https://it.wikipedia.org/wiki?curid=2370682", "title": "Cristo marziano", "text": "Cristo marziano (\"Jesus on Mars\" 1979) \u00e8 un romanzo di fantascienza dello scrittore statunitense Philip Jos\u00e9 Farmer.\nTrama.\nUna spedizione internazionale (e inter culturale) sul pianeta Marte, porta alla brusca scoperta di un grande insediamento nel sottosuolo, popolato da esseri umani ed alieni Krish giunti dall'abisso interstellare.\nI quattro componenti, tre uomini e una donna, vengono soccorsi ed ospitati seppur isolati con la Terra, apprendendo via via la cultura e le usanze di quello che sembra un'utopia retta da uno statuto religioso, in una commistione di Cristianesimo ed Ebraismo. \nSi narra come i Krish avrebbero visitato la Terra all'alba dell'epoca cristiana, accogliendo nella loro astronave degli esseri umani, tra questi l'apostolo Mattia ma un incidente li avrebbe costretti a fermarsi su Marte, dove avrebbero fondato la colonia sotterranea. In seguito sarebbe apparso tra loro il Nazareno manifestandosi con i poteri divini ed eleggendosi il Messia atteso dagli Ebrei e i Cristiani.\nNormalmente residente nel sole artificiale, che illumina e riscalda la colonia, il Nazareno discende tra i comuni mortali durante la maggiore festivit\u00e0 religiosa, tra l'acclamazione degli abitanti e lo sgomento dei terrestri. Accolto a suo malgrado dal comandante Orme, cristiano battista, con molta riserva dai suoi compagni uno ebreo l'altro musulmano, a soffrirne ne \u00e8 l'atea Madaleine che tenta il suicidio.\nIl Nazareno annuncia tramite il mezzo televisivo la sua intenzione di recarsi sulla Terra, promettendo all'Umanit\u00e0 pace, benessere e longevit\u00e0. Il libro termina con lo sbarco dei Marziani, accolti benevolmente dai Terrestri, pur dovendo sventare un attentato dinamitardo per mezzo dei Suoi poteri. \nAl lettore resta il dubbio per le parole del Nazareno al comandante Orme, su una sua possibile origine extraterrestre e di entit\u00e0 di pura energia, assumendone l'identit\u00e0 ed eleggendosi il Messia, prospettando una futura conquista terrestre.\nEdizioni.\nIl romanzo fu pubblicato nel gennaio del 1984 dalla casa editrice torinese Sevagram, nel numero 1 della collana Fantascienza Book Club, e nell'ottobre 1991 nel numero 175 della collana Classici Fantascienza della Arnoldo Mondadori Editore. La traduzione \u00e8 di Riccardo Valla.\nLa copertina dell'edizione \"Classici\" \u00e8 di Oscar Chichoni."}
{"id": "2370684", "revid": "300067", "url": "https://it.wikipedia.org/wiki?curid=2370684", "title": "Leroy Wright", "text": ""}
{"id": "2370685", "revid": "1782831", "url": "https://it.wikipedia.org/wiki?curid=2370685", "title": "Teatro comunale (Cagli)", "text": "Il Teatro Comunale \u00e8 il principale luogo culturale di spettacolo della citt\u00e0 di Cagli, in Provincia di Pesaro e Urbino, nelle Marche a cui si affianca l\"'Arena del Fiume\".\nStoria.\nAll'antico teatro delle Muse, inaugurato nel 1754, il Comune avrebbe sostituito il Comunale la cui costruzione veniva materialmente avviata nel 1871. Venne utilizzato il disegno di Giovanni Santini da Perugia al quale si affianc\u00f2, apportando alcune modifiche, l'architetto ingegnere Coriolano Monti sempre cittadino di Perugia ma attivo anche a Bologna quale direttore dell'Ufficio degli Ingegneri Comunitari di Bologna (poi ufficio tecnico). Nel dicembre 1876, con l'ultimazione delle decorazioni, il teatro era terminato. Per l'inaugurazione del 1878 fu appositamente scritta l'opera lirica il \"Violino del Diavolo\" dal cav. Agostino Mercuri di Sant'Angelo in Vado, mentre le dieci scene (fondali e quinte ancora conservate nel palcoscenico) furono realizzate da Girolamo Magnani, lo scenografo preferito da Giuseppe Verdi.\nIl fronte principale, coronato da un robusto cornicione poggiante su mensole, si inserisce armonicamente nel tessuto urbano grazie all'impiego di elementi classicheggianti quali il bugnato. Il \"foyer\" del teatro \u00e8 sormontato da una volta a crociera elegantemente decorata facendo ricorso a una cromia cangiante e a fioroni a rilievo in chiave di volta, la quale poggia su quattro grandi colonne marmorizzate.\nAd Alessandro Venanzi (1839-1916) va il merito di aver eseguito tutte le decorazioni del teatro, compreso il grande sipario. Le balconate libere dei palchi e del loggione, recano elaborate decorazioni che variano l'una dall'altra. Al secondo ordine la balconata \u00e8 dedicata agli uomini illustri di Cagli, qui effigiati entro tondi dorati. Alla base dei pilastri, a differenza del primo ordine dove \u00e8 il \"Cigno\", \u00e8 posta a tutto-rilievo la \"Sfinge greca\", mentre nel terzo ordine compare l'animale favoloso \"Pegaso\".\nDominata dalla cromia azzurra \u00e8 la grande volta dove entro elaborate cornici esagonali sono raffigurate le figure simboliche delle sette arti liberali: \"Grammatica\", \"Dialettica\", \"Retorica\", \"Aritmetica\", \"Geometria\", \"Astronomia\" e \"Musica\". Nei pennacchi delle finte vele si aprono dei tondi nei quali sono i busti a monocromo di grandi personaggi votati alle arti maggiori. Al di l\u00e0 della cornice, che delimita lunette e tondi, il Venanzi \u00e8 ricorso ad un alleggerimento cromatico attraverso un fondo digradante dall'azzurro al violaceo che raggiunge l'apice attorno al rosone ligneo traforato che, aprendosi in due parti, permette alla lumiera dorata di salire fin sopra la volta. Il lampadario, disegnato a scheletro, \u00e8 stato intagliato nella bottega di Francesco Pucci da uno dei suoi migliori allievi: Rinaldo Paioncini.\nLa bocca d'opera reca entro nicchie le statue della \"Commedia\" e della \"Tragedia\" sotto le quali sono i busti del Goldoni e dell'Alfieri. Il timpano \u00e8 ornato da un quadrante di un orologio tirato da bighe contrapposte. Nel relativo bozzetto campeggia la scritta esplicativa \u201cL'INVIDO TEMPO VIOLAR NON OSI L'ARA DELL'ARTE\u201d.\nConclude la poderosa opera del Venanzi il superbo sipario, ove una folla di armati e cavalieri, di paggi e di alti dignitari attornia il padiglione dell'imperatore Federico Barbarossa che nel 1162 ebbe ad assediare la guelfa Cagli, qui raffigurata sullo sfondo a sinistra. L'episodio ritrae l'imperatore nell'atto di nominare \u201cLudovico Baglione Duca di Svevia in Vicario perpetuo dell'Imperio sopra la Citt\u00e0 di Perugia\u201d. Nel 1998-2002 \u00e8 stato oggetto di un profondo ed attento restauro: tra le ditte esecutrici la De Feo Antonio Restauri di Roma una delle pi\u00f9 apprezzate realt\u00e0 italiane nel restauro di beni culturali.\nL'ente teatrale.\nL'Istituzione Teatro Comunale di Cagli \u00e8 stata costituita dal Comune cittadino nel 1999, con Italo Grilli ideatore e suo primo Presidente (1999-2011).\nSandro Pascucci \u00e8 dal 2015 il Direttore artistico del Teatro Comunale di Cagli. Aveva gi\u00e0 ricoperto l'incarico di Direttore di questo Teatro dal 1999 al 2006.\nDal 2012 al 2015 Amministratore unico, con funzioni anche di Direttore Artistico, \u00e8 stato Massimo Puliani.\nAttivit\u00e0 teatrale (dal 1999).\nRiaperto al pubblico, nel 1999, dopo lunghi e accurati lavori di restauro e di adeguamento funzionale in linea con le norme di sicurezza, il Teatro Comunale di Cagli ha visto succedersi sul suo palco prestigiosi interpreti. Musicisti, attori e registi, del panorama artistico di calibro nazionale ed internazionale si sono qui esibiti anche grazie alla ormai collaudata formula delle \"brevi residenze\" radicata a Cagli da Sandro Pascucci.\nIl Teatro di Cagli \u00e8 stato capofila della seguente rete dei teatri: Urbania, Macerata Feltria, San Costanzo, Novafeltria, Sant'Angelo in Vado, Pergola, San Lorenzo in Campo, Gradara, Pennabilli, Mondavio.\nFestival di Danza e Concorso di Musica Contemporanea.\n(rassegna delle arti performative e delle nuove compagnie di danza - Stage di danza - incontri sull storia della scrittura coreografica - debutti di spettacoli di compagnie emergenti - concorso \"La trama dei corpi\")."}
{"id": "2370686", "revid": "729019", "url": "https://it.wikipedia.org/wiki?curid=2370686", "title": "Rocca Torrione", "text": "La Rocca - Torrione si trova a Cagli, nelle Marche.\nStoria e descrizione.\nNotizie sulla sua edificazione nella citt\u00e0 di Cagli risalgono al 1481, anno del decreto del vescovo Bonclerici ove \u00e8 fatto riferimento alla costruenda Rocca. La poderosa macchina bellica progettata da Francesco di Giorgio Martini, dopo essere stata conquistata nel giugno del 1502 dal Valentino con uno stratagemma, venne parzialmente smantellata prima della seconda nuova invasione del ducato d\u2019Urbino da parte dello stesso Borgia. L'ordine del duca Guidobaldo da Montefeltro fu eseguito anche per la fortezza calliense, come conferma il bando del 1511 con il quale si proibiva di appropriarsi delle pietre della Rocca.\nSui poderosi avanzi della fortezza venne in seguito dal Comune edificato il convento dei Padri Cappuccini.\nIl Torrione, che costituiva l'appendice fortificata della Rocca a cavallo della cinta urbica medioevale, fu realizzato in quel periodo di transizione marcato da forte sperimentazione a seguito dell'uso sempre pi\u00f9 massiccio delle armi da fuoco.\nNel \"Trattato di architettura civile e militare\" la fortezza di Cagli viene presentata da Francesco di Giorgio per prima e con grande ricchezza di dettagli tra le sei elencate, il che ha fatto ipotizzare un certo compiacimento dell'autore.\nNell'odierna pavimentazione stradale una fascia semicircolare di pietra bianca indica il livello ove \u00e8 stato rinvenuto il muro di contenimento del fossato che fino al Settecento conteneva acqua di risulta dell'acquedotto comunale. Durante l'opera di riapertura parziale del fossato \u00e8 stata trovata la base sulla quale appoggia il ponte levatoio che, dunque, non giungeva a toccare il bordo del fossato.\nAl di sopra della stretta porta situata verso la citt\u00e0 sono le due asole attraverso le quali scorrevano le catene del ponte levatoio.\nSuperata la porta lignea a due ante si accede a un breve corridoio, anticamente chiuso nella parte di fondo da altra porta, e coperto con volta a botte munita di spioncino. Il locale del primo piano, spartano come gli altri, presenta cinque troniere dotate di \u201cfumigante\u201d (camino di aspirazione dei fumi delle armi da fuoco), della lastra di pietra con la tacca per la mira ed il foro circolare per l'innesto dell'arma da fuoco, nonch\u00e9 dei fori quadrati paralleli che servivano per posizionare l'arma da fuoco per mezzo di stanghe di legno. Nella parte sin. del locale ovoidale \u00e8 il condotto finestrato che permette di attingere acqua dalla sottostante cisterna alta sei metri.\nAl di sotto della stanza del primo piano, sono due locali semicircolari voltati muniti di troniere. Da uno di questi si imbocca il lungo \u201csoccorso coverto\u201d, ossia il camminamento segreto che scavato nelle viscere del sovrastante colle conduce alla piazza d'arme della sovrastante Rocca. La stanza ellissoidale del secondo piano non presenta alcuna bocca da fuoco, essendo dotata in origine probabilmente solo delle due strette luci che permettevano di controllare un buon tratto della cinta urbica. Ci\u00f2 fa supporre che questa fosse la stanza del Conestabile.\nLe scale lumacate che scompaiono nel forte spessore delle murature, conducono tanto al piccolo vano dal quale per mezzo di argani, dei quali sono tracce nell'intonaco, veniva sollevato il ponte levatoio, quanto all'ultima stanza che si differenzia dalle altre per la sua copertura a capriate, e che forse non \u00e8 andata esente dai rimaneggiamenti cinquecenteschi.\nL'intonaco chiaro reca graffiti uno stemma e il motto che recita: \"\". \u00c8 fatto riferimento agli uomini di Lorenzino dei Medici nel periodo in cui ebbe a governare il ducato d'Urbino per volont\u00e0 del consanguineo papa Leone X.\nL'ampio ballatoio presenta 58 caditoie per la difesa piombante (chiuse da botole di legno) e 15 feritoie.\nDalla zona di ronda si intravede la turrita porta Massara a base trapezoidale, donata a Cagli dagli abitanti di Massa Trabaria, nel periodo delle ricostruzione della citt\u00e0 (1289). La porta probabilmente era difesa grazie a un ponte basculante e ad un camminamento esterno poggiante sulle mensole lapidee del coronamento.\nIl Torrione, sede del Centro di Scultura Contemporanea, ospita sculture di: Roberto Almagno, Giovanna Bolognini, Pietro Coletta, Marco Gastini, Giuliano Giuliani, Paolo Icaro, Jannis Kounellis, Carlo Lorenzetti, Luigi Mainolfi, Eliseo Mattiacci, Nunzio Di Stefano, Hidetoschi Nagasawa, Giulio Paolini, Ernesto Porcari, Salvatore Scarpitta, Adrian Tranquilli, Giovanni Termini, Giuseppe Uncini, Gilberto Zorio."}
{"id": "2370690", "revid": "767487", "url": "https://it.wikipedia.org/wiki?curid=2370690", "title": "Russ Critchfield", "text": ""}
{"id": "2370692", "revid": "599013", "url": "https://it.wikipedia.org/wiki?curid=2370692", "title": "Jay Miller", "text": ""}
{"id": "2370694", "revid": "767487", "url": "https://it.wikipedia.org/wiki?curid=2370694", "title": "Andrea Gilardi", "text": "Carriera.\nDopo il 4\u00ba posto ottenuto alla sua prima partecipazione al Campionato del Mondo Juniores del 1983 (competizione riservata ai giovani talenti disputabile 3 sole volte) sulla pista di Horrem (Germania), vince l'edizione dell'anno successivo a Laval (Francia) davanti al francese Yvan Muller e all'italiano Roberto Colciago.\nNel 1985 si laurea per la seconda volta Campione del Mondo Juniores sulla pista di Le Mans (Francia), vincendo davanti a Michael Schumacher e ad Allan McNish e divenendo il primo pilota nella storia del karting ad essersi aggiudicato due volte consecutive il Campionato del Mondo Juniores di Karting 100\u00a0cm\u00b3.\nNel 1986, dopo essere rimasto lontano dai campi di gara a causa di un incidente, ottiene il 2\u00ba posto nella prima prova del Campionato Europeo a Laval ed il 3\u00ba posto al Gran Premio Seiko di Hong Kong.\nSolo la sfortuna priva il pilota alessandrino del terzo alloro mondiale. \u00c8 il 1987 e si corre sulla pista di Jesolo (Italia): domina le qualifiche, le batterie eliminatorie ed \u00e8 in testa alla finale quando viene tradito dalla rottura del motore.\nIl 1988 segna il debutto in monoposto grazie all'aiuto della Federazione Italiana Karting.\nLa categoria scelta \u00e8 la Formula Alfa Boxer: a fine campionato \u00e8 2\u00ba nella classifica degli Under 21.\nL'anno successivo l'esordio in Formula 3 con una Reynard-Alfa Romeo gestita dall'Euroteam: nonostante le difficolt\u00e0 della categoria il pilota viene premiato a Monza - in occasione del prestigioso Gran Premio Lotteria - con il \"Trofeo miglior esordiente 1989\".\nNel medesimo anno riceve la medaglia d'oro di Autosprint come rivelazione della Formula 3.\nNel 1990, sempre al volante di una Reynard-Alfa Romeo dell'Euroteam, conquista il 5\u00ba posto in campionato.\nNel 1991 cambia squadra passando alla Rc Motorsport che gli mette a disposizione una Dallara-Volkswagen: si classifica al 3\u00ba posto in campionato vincendo tre gare (Pergusa, Mugello e Vallelunga) e conseguendo un positivo 4\u00ba posto assoluto nel Gran Premio di Montecarlo.\nNel 1992 passa alla Super Cars guidando una Dallara-Alfa Romeo: consegue il 2\u00ba posto assoluto al Gran Premio di Montecarlo dopo vari duelli mozzafiato, il primo con Jean-Christophe Boullion fino a quando il francese va in testa coda alla curva del Portier: entra quindi in scena Pedro Lamy ma anche lui esce dopo aver toccato all'uscita della veloce curva del Tabaccaio e, quando ormai si \u00e8 quasi alla fine, rinviene il connazionale Giampiero Simoni che tenta disperati ma infruttuosi attacchi fino all'ultimo giro. \nGrande gara vinta dal tedesco Marco Werner con pochi metri di vantaggio proprio su Andrea Gilardi.\nA fine 1992 sulla pista di Buenos Aires avviene il debutto di Andrea Gilardi in F.3000 alla guida di una Reynard motorizzata Ford Cosworth del Team Campione Europeo 1992 \"Crypton Motorsport\". \nL'interesse del Team in questione per la stagione 1993, oltre alla fiducia nel pilota, si basava ovviamente sul budget che era stato assegnato ad Andrea Gilardi grazie alla conquista del Challenge F.3 ALFA-MARLBORO 1992.\nAd inizio anno il Challenge ALFA-MARLBORO fu presentato anche dalle riviste specializzate e il premio in questione doveva essere un'intera stagione nel Campionato Europeo 1993 in una squadra di vertice.\nComunque nel 1993 Andrea Gilardi debutta nel Campionato Europeo di Formula 3000 con una Reynard-Ford-Cosworth dell'anno precedente: pur con un budget risicato e con un team inglese non di prima fascia (Cobra Motorsport Racing) ottiene quattro piazzamenti di cui due in zona punti nelle competizioni di Pergusa ed Hockenheim.\nA fine 1994 dopo essere stato per l'intera stagione alla finestra, ad Andrea si presenta l'ultima vera occasione; viene invitato a partecipare al Test del team Alfa Corse alla guida della 155 D2 (SuperTurismo), test che all'epoca l'Alfa Corse era solita fare per selezionare e formare i nuovi piloti per le stagioni successive da affiancare ai big gi\u00e0 presenti: tutti i piloti presenti al Mugello erano alla prima esperienza nella suddetta categoria.\nAlla Guida della due Alfa 155 si alternano ben otto piloti; Andrea Gilardi, Tony Kanaan, J\u00f6rg M\u00fcller, Roberto Colciago, Alessandro Manetti, Salvatore Pirro, Andrea Boldrini e Franz Tschager.\nAndrea Gilardi risulta il pi\u00f9 veloce con il tempo di 2'01\"60 ma anche questa volta non c'\u00e8 stata una prosecuzione positiva a causa di problemi non dipendenti dal pilota.\nA causa della mancanza di fondi, si vede costretto a dire stop con l'attivit\u00e0 agonistica e intraprende l'attivit\u00e0 di pilota istruttore presso il Centro Internazionale di Guida Sicura Alfa Romeo - Ferrari - Maserati diretto da Andrea De Adamich.\nDal 2001 continua poi l'attivit\u00e0 con la Porsche Driving School (tuttora in essere) e collabora altres\u00ec con l'Audi Driving Experience e con la Scuola Guida Sicura di Quattroruote fino al 2005.\nNel 2007 ritorna alle competizioni con una Porsche Gt3 Cup partecipando alla \"200 Miglia di Vallelunga\" centrando il 1\u00ba posto nella classifica riservata alle Porsche Carrera della classe Gt3.\nNel 2008 alla professione di istruttore abbina la partecipazione al Ferrari Challenge Trofeo Pirelli con la Ferrari F430 del Team Ungherese Warm Up Racing. \nTra i risultati pi\u00f9 degni di nota la pole position con 2\u00ba posto finale in gara 1 all'Hungaroring e la prima fila con 4\u00ba posto a Le Castellet. \nA fine anno, con la F430 del team Forza, partecipa al Motor Show."}
{"id": "2370700", "revid": "287204", "url": "https://it.wikipedia.org/wiki?curid=2370700", "title": "Il sistema riproduttivo", "text": "Il sistema riproduttivo \u00e8 un romanzo di fantascienza del 1968 dello scrittore statunitense John Sladek.\nTrama.\nNegli Stati Uniti, in uno strampalato centro di ricerca, il dott. Smilax, dall'apparenza innocua ma sadico e masochista, crea una macchina capace di autoriprodursi, sfruttando il materiale metallico che trova nelle sue vicinanze. Grazie a questi macchinari, che hanno preso il controllo di quasi tutti i centri nevralgici terrestri, politici e militari, riesce quasi a conquistare il mondo. L'intervento di un suo ex ricercatore, Cal, e di una psicologa militare, Aurora, riesce a sventare il piano. Le macchine, diventate comunque ormai potentissime, vengono per\u00f2 nuovamente asservite all'umanit\u00e0, che prospera felice.\nEdizioni.\nIl romanzo \u00e8 stato pubblicato in italiano nel 1977 dalla casa editrice bolognese Libra Editrice, nel numero 29 della collana Gli Slan, e nel novembre 1990 nel numero 164 della collana Classici Fantascienza della Arnoldo Mondadori Editore. Il libro \u00e8 stato ripubblicato dalla casa editrice Sellerio di Palermo, nel 1995, nel n.2 della collana \"Fantascienza\".\nLa copertina dell'edizione \"Classici\" \u00e8 di Oscar Chichoni."}
{"id": "2370701", "revid": "12691", "url": "https://it.wikipedia.org/wiki?curid=2370701", "title": "Aminoglicosidi", "text": ""}
{"id": "2370702", "revid": "36426", "url": "https://it.wikipedia.org/wiki?curid=2370702", "title": "Nativit\u00e0 Mistica", "text": ""}
{"id": "2370708", "revid": "1097011", "url": "https://it.wikipedia.org/wiki?curid=2370708", "title": "Vhost", "text": "vhost, o \"virtual host\", su IRC Internet Relay Chat \u00e8 un metodo per mascherare l'indirizzo IP reale dell'utente per proteggere la privacy e prevenire gli attacchi Denial of service.\nEsistono due tipi di vhost:\nI pi\u00f9 moderni network per IRC supportano la creazione di vhost per ogni cliente connesso. Al fine di creare con successo un vhost su un network IRC, devono essere fatte le seguenti osservazioni:"}
{"id": "2370718", "revid": "599013", "url": "https://it.wikipedia.org/wiki?curid=2370718", "title": "Bill Newton", "text": ""}
{"id": "2370721", "revid": "1543377", "url": "https://it.wikipedia.org/wiki?curid=2370721", "title": "Diego Pozo", "text": "Carriera.\nClub.\nHa sempre giocato con formazioni argentine, a partire dalla lunga esperienza al Godoy Cruz, uno dei club della provincia della sua citt\u00e0 natale Mendoza. Successivamente ha anche giocato con Hurac\u00e1n, Talleres, Instituto e Col\u00f3n.\nNazionale.\nHa debuttato con la maglia della Nazionale argentina il 20 maggio 2009 in occasione dell'amichevole contro Panam\u00e1. In seguito ha giocato anche gli incontri amichevoli contro Ghana e Haiti, oltre che il match non ufficiale contro la selezione della Catalogna.\n\u00c8 stato fra i 23 convocati del c.t. Maradona per i mondiali di Sudafrica 2010 in qualit\u00e0 di terzo portiere dietro al titolare Sergio Romero ed a Mariano And\u00fajar."}
{"id": "2370732", "revid": "183666", "url": "https://it.wikipedia.org/wiki?curid=2370732", "title": "Kazimierz Przerwa Tetmajer", "text": ""}
{"id": "2370733", "revid": "59975", "url": "https://it.wikipedia.org/wiki?curid=2370733", "title": "Gaylads", "text": ""}
{"id": "2370736", "revid": "131358", "url": "https://it.wikipedia.org/wiki?curid=2370736", "title": "East Fife F.C.", "text": ""}
{"id": "2370737", "revid": "300067", "url": "https://it.wikipedia.org/wiki?curid=2370737", "title": "Adrian Griffin", "text": ""}
{"id": "2370738", "revid": "287204", "url": "https://it.wikipedia.org/wiki?curid=2370738", "title": "Il delitto di mezzanotte", "text": "Il delitto di mezzanotte (1915) \u00e8 un romanzo giallo di Sax Rohmer \nche narra del caso di mister King, un oscuro personaggio che ha instaurato a Londra la sua rete di terrore.\nTrama.\nNella sua sontuosa casa di Londra lo scrittore Henry Leroux \u00e8 occupato nella sua attivit\u00e0 creativa. \nMancano cinque minuti a mezzanotte quando la sua concentrazione viene interrotta da numerosi squilli di campanello.\nLo scrittore abbandona lo studio per aprire la porta: con sua sorpresa una donna sconosciuta entra e si precipita nello studio.\nLa giovane si siede sulla poltrona e chiede di chiudere la porta perch\u00e9 qualcuno l'ha inseguita.\nL'aspetto provato e pallido della donna preoccupa Henry, ma prima che possa far nulla lei perde i sensi.\nHenry non \u00e8 un uomo d'azione: lascia lo studio e l'appartamento per chiere aiuto al Dottor Cumberly che abita al piano di sopra.\nLa pendola sta suonando la mezzanotte mentre una figura si introduce nello studio e la giovane donna si \u00e8 destata a sta scrivendo: le luci si spengono e due mani giallastre avvolgono il collo della donna e la soffocano.\nQuando Leroux e Cumberly rientrano nell'appartamento scoprono il cadavere della donna ed un solo indizio: sulla lettera che stava scrivendo la donna si legge \"Vostra moglie\" e \"mister King\".\nLe indagini di Scotland Yard portano subito tutti i sospetti sul maggiordomo di casa Leroux, Luc Soames, che fugge senza lasciar traccia.\nMa nella vicenda si inserisce Gaston Max, il poliziotto francese che segue le gesta criminali di mister King in seguito alla scoperta di una fumeria d'oppio in rue Saint-Claude a Parigi.\nL'indagine porter\u00e0 Max nel mondo segreto e sotterraneo di mister King."}
{"id": "2370739", "revid": "767487", "url": "https://it.wikipedia.org/wiki?curid=2370739", "title": "Sierra Maestra (gruppo musicale)", "text": "Sierra Maestra \u00e8 uno dei pi\u00f9 noti e apprezzati gruppi musicali di son. Venne fondato nel 1976 da nove giovani musicisti con l'intento di rilanciare la musica tradizionale cubana dei gloriosi anni 1920 e 1930 che rischiava di essere dimenticata. In un momento in cui altri generi musicali monopolizzavano il panorama musicale dell'isola, i Sierra Maestra misero in scena un ottimo repertorio di sones, boleros, rumba e guarachas, utilizzando la stessa combinazione di strumenti dei vecchi gruppi cubani come tres, g\u00fciro, claves, chitarra, tromba e bongo, bat\u00e0, cowbell con aggiunta di congas e maracas e la sostituzione della kalimba con il basso elettrico.\nIl gruppo prende il nome della catena montuosa pi\u00f9 importante di Cuba, luogo che costituisce uno dei pi\u00f9 incontaminati ambienti naturali del paese e degno di rilevanza storica per aver dato rifugio ai guerriglieri che parteciparono alla prima guerra d'indipendenza contro gli spagnoli nel 1868 e, nel 1959, alla Rivoluzione cubana.\nIl suo leader, Juan de Marcos Gonz\u00e1lez, \u00e8 anche l'artefice della realizzazione dei due pi\u00f9 importanti progetti di riscoperta della musica tradizionale cubana: l'Afro-Cuban All Stars ed il Buena Vista Social Club.\nBiografia.\nLa prima apparizione avviene nel 1976 all'Universit\u00e0 di L'Avana; nello stesso anno, e per i tre successivi, vincono il primo premio al Festival Annuale delle Universit\u00e0 Cubane. \nNel 1978 i Sierra Maestra rappresentano Cuba al \"Festival Mondiale della Giovent\u00f9 e degli Studenti\". Nel 1981 effettuano la loro prima registrazione incidendo il singolo intitolato \"Sierra Maestra lleg\u00f3 con il guanajo relleno\" che ebbe un grande successo di vendite tanto da ottenere il disco d'argento; lo stesso anno appaiono per la prima volta all'estero con un concerto live in Nicaragua. L'anno seguente registrano il secondo singolo \"Y son as\u00ed\", vincono il premio Girasole come gruppo pi\u00f9 popolare dell'anno e proseguono con le esibizioni all'estero, ancora in Nicaragua e poi in Angola.\nNel 1983 il gruppo riceve il Premio Benny Mor\u00e9 per la migliore musica da ballo popolare; partecipa inoltre al 4\u00ba Festival della Canzone svoltosi a Helsinki. In quella stessa tourn\u00e9e si esibiscono in Svezia, Francia e Spagna. Sempre nel 1983 registrano la colonna sonora della serie TV cubana \"Las Impuras\" e la loro canzone dal titolo \"Un rumberos los de Bel\u00e9n\" verr\u00e0 utilizzata come colonna sonora del film di Robert Redford \"The Milagro Beanfield War\".\nNel 1994, durante il loro tour europeo, registrano per la World Circuit Records di Londra \"Dundunbanza\", un'elegante raccolta di brani di Arsenio Rodr\u00edguez.\nNel 2000 partecipano al film documentario franco-spagnolo \"Salsa\" sceneggiato da Jean-Claude Carri\u00e8re e diretto da Joyce Bu\u00f1uel (distribuzione Universal Studios).\nIl gruppo Sierra Maestra ha decisamente contribuito a salvare dall'estinzione il son, cio\u00e8 lo stile musicale originario di altri molto popolari come il mambo, il cha-cha-cha e la salsa; grazie a ci\u00f2 vi sono oggi a Santiago di Cuba circa 40 gruppi che si dedicano esclusivamente a riproporre il son e gli altri stili musicali tradizionali cubani.\nI Sierra Maestra continuano a fare tourn\u00e9e in tutto il mondo: dall'Europa all'Africa, all'Asia, agli Stati Uniti d'America. Sono inoltre gi\u00e0 apparsi in oltre quaranta compilazioni."}
{"id": "2370742", "revid": "1008732", "url": "https://it.wikipedia.org/wiki?curid=2370742", "title": "Buco nero estremo", "text": "In fisica teorica, per buco nero estremale s'intende un buco nero con la massa minima possibile compatibile con le cariche specificate e il momento angolare.\nNelle teorie supersimmetriche, i buchi neri estremali sono spesso supersimmetrici, per esempio sono invarianti sotto molte supercariche. Ci\u00f2 \u00e8 una conseguenza del limite BPS. Tali buchi neri sono stabili.\nLa loro entropia pu\u00f2 essere calcolata nella teoria delle stringhe."}
{"id": "2370743", "revid": "287204", "url": "https://it.wikipedia.org/wiki?curid=2370743", "title": "Guiro", "text": ""}
{"id": "2370744", "revid": "2023463", "url": "https://it.wikipedia.org/wiki?curid=2370744", "title": "David Wesley", "text": ""}
{"id": "2370746", "revid": "211664", "url": "https://it.wikipedia.org/wiki?curid=2370746", "title": "Manoscritto di Castelmonte", "text": "Il Manoscritto di Castelmonte (\"Starogorski rokopis\" in sloveno) \u00e8 uno dei pi\u00f9 antichi documenti, fino a noi pervenuti, scritto in lingua slovena.\nEpoca.\nIl manoscritto fu redatto presso il santuario della Beata Vergine di Castelmonte, situato nelle vicinanze di Cividale del Friuli, tra il 1492 ed il 1498 da Lorenzo da Mernico (Laurentius vicario di Mirnik).\nIl periodo corrisponde a quello in cui l'idioma sloveno, fino ad allora prettamente orale, cominciava a sviluppare le regole per dotarsi anche di una forma grafica.\nContenuto.\nIl manoscritto, composto da due fogli, contiene le principali preghiere del Cristianesimo e precisamente il Padre Nostro, l'Ave Maria ed il Credo. \nNel testo sono presenti caratteristiche peculiari delle parlate della Carniola, del Carso interno e della Slavia Veneta. Insieme al manoscritto di Cergneu, custodito presso il Museo Archeologico Nazionale di Cividale, testimonia il contributo dato dall'idioma parlato nella Slavia friulana alla formazione della lingua slovena letteraria.\nIl documento, che faceva parte integrante del libro della Confraternita di Santa Maria del Monte, venne ritrovato solo verso gli anni 60 del XX secolo e fu pubblicato, a cura di Angelo Cracina, nel 1974. Il manoscritto era inizialmente conservato presso l'Archivio arcivescovile di Udine; attualmente risulterebbe custodito presso l'Archivio Capitolare della parrocchia di Santa Maria Assunta di Cividale del Friuli."}
{"id": "2370749", "revid": "101175", "url": "https://it.wikipedia.org/wiki?curid=2370749", "title": "Winston Ten Kate Honda", "text": ""}
{"id": "2370752", "revid": "2034231", "url": "https://it.wikipedia.org/wiki?curid=2370752", "title": "Charles L. Bennett", "text": "Biografia.\nDetiene una cattedra di fisica e astronomia alla Johns Hopkins University. \nNel 1978 ottenne il Bachelor of Science in astronomia all'Universit\u00e0 College Park nel Maryland e, nel 1984, un Doctor of Philosophy in fisica Massachusetts Institute of Technology. Attualmente, \u00e8 impegnato con la NASA nello studio e monitoraggio della sonda spaziale WMAP. Bennett \u00e8 membro della American Academy of Arts and Sciences e socio della American Association for the Advancement of Science e della American Physical Society.\nNel 2002, la ISI lo riconobbe come lo scienziato maggiormente citato al mondo nella ricerca spaziale. \u00c8 autore, inoltre, dei due migliori \"Super Hot Papers in Science\" pubblicati dal 2003.\nPremi.\nI pi\u00f9 importanti premi ricevuti da C. L. Bennett sono:"}
{"id": "2370753", "revid": "599013", "url": "https://it.wikipedia.org/wiki?curid=2370753", "title": "Michael Stewart (cestista)", "text": ""}
{"id": "2370754", "revid": "6923", "url": "https://it.wikipedia.org/wiki?curid=2370754", "title": "Kawasaki ZX 6R", "text": ""}
{"id": "2370758", "revid": "123047500", "url": "https://it.wikipedia.org/wiki?curid=2370758", "title": "Teleostomi", "text": "I Teleostomi sono un clade di Gnatostomi che comprende i Tetrapodi, gli Osteitti (parafiletici) e gli ormai estinti Acantodi. Tra i caratteri chiave di questo gruppo ricordiamo la presenza di un opercolo e di un'unica coppia di aperture respiratorie, tutti aspetti che verranno persi o modificati in alcuni rappresentanti del raggruppamento. I Teleostomi comprendono tutti gli Gnatostomi a eccezione dei Condritti e dei Placodermi.\nIl clade dei Teleostomi (\"bocche [stoma] terminale [teleos]\") non va assolutamente confuso con quello dei Teleostei (\"completamente [teleos] ossei [oston]\"), che, malgrado la pronuncia molto simile, \u00e8 un raggruppamento di pesci raggiati.\nTassonomia e filogenesi.\n Subphylum Vertebrata\n \u251c\u2500(unranked) Gnathostomatomorpha\n \u2514\u2500Infraphylum Gnathostomata\n \u251c\u2500Classe Placodermi - \"estinti\" (Gnatostomi corazzati)\n \u2514Microphylum Eugnathostomata (Vertebrati con vere mascelle)\n \u251c\u2500Classe Chondrichthyes (pesci cartilaginei)\n \u2514\u2500(unranked) Teleostomi (Acanthodii e Osteichthyes)\n \u251c\u2500Classe Acanthodii - \"estinti\" (\"squali spinosi\")\n \u251cSuperclasse Osteichthyes (pesci ossei)\n \u251c \u251c\u2500Classe Actinopterygii (pesci dalle pinne raggiate)\n \u251c \u2514\u2500Classe Sarcopterygii (pesci dalle pinne lobate)\n \u2514Superclasse Tetrapoda\n \u251c\u2500Classe Amphibia (Anfibi)\n \u2514(unranked) Amniote (creature con uovo amniotico)\n \u251c\u2500Classe Sauropsida (Rettili o Sauropsidi)\n \u251c \u2514\u2500Classe Aves (Uccelli)\n \u2514\u2500Class Synapsida\n \u2514\u2500Class Mammalia (Mammiferi)\n Nota: le linee mostrano le relazioni evolutive.\nOrigini.\nLe origini dei Teleostomi sono oscure, ma i loro primi fossili conosciuti sono degli Acantodi (\"squali spinosi\") del Tardo Ordoviciano. Gli attuali Teleostomi costituiscono il clade degli Euteleostomi, che comprende tutti gli Osteitti e i Tetrapodi. Sebbene gli Acantodi si estinsero alla fine del Permiano, gli Euteleostomi continuarono a svilupparsi, tanto che al giorno d'oggi comprendono il 99% di tutti i Vertebrati.\nCaratteristiche fisiche.\nI Teleostomi presentano due adattamenti principali che consentono loro la respirazione acquatica. Innanzitutto, i primi Teleostomi svilupparono una sorta di opercolo, che per\u00f2 non era costituito da un unico pezzo come nei pesci attuali. Lo sviluppo di un'unica apertura respiratoria sembra essere gi\u00e0 stato un passo evolutivo importante. Inoltre, i Teleostomi hanno sviluppato una vescica natatoria e la capacit\u00e0 di utilizzare l'ossigeno atmosferico, anche se agli inizi soltanto per il galleggiamento. La funzione principale della vescica natatoria \u00e8 quella di conferire al pesce un galleggiamento neutro. Successivamente, nei Tetrapodi, questo organo si evolver\u00e0 e si modificher\u00e0 nei polmoni.\nGli Acantodi, cos\u00ec come gli Acantopterigi, mostrano la presenza di tre otoliti, la sagitta nel sacculo, l'asterisco nella lagena e il lapillo nell'utricolo. Nei dipnoi sono presenti soltanto due otoliti e in \"Latimeria\" solo uno."}
{"id": "2370762", "revid": "101175", "url": "https://it.wikipedia.org/wiki?curid=2370762", "title": "Campionato mondiale supersport", "text": ""}
{"id": "2370769", "revid": "765341", "url": "https://it.wikipedia.org/wiki?curid=2370769", "title": "Euteleostomi", "text": "Gli Euteleostomi sono un clade di notevole successo che comprende pi\u00f9 del 90% delle attuali specie di Vertebrati. Gli Euteleostomi sono noti anche come \"vertebrati ossei\". Entrambi i due grandi sottogruppi in cui si suddividono hanno oggi un grande successo: gli Actinopterigi comprendono la maggior parte delle attuali specie di pesci, mentre i Sarcopterigi comprendono i Tetrapodi. Questo clade viene talvolta chiamato \"Osteichthyes\", ma siccome questo nome significa letteralmente \"pesci ossei\" e viene utilizzato gi\u00e0 da molto tempo per indicare il gruppo parafiletico che esclude i Tetrapodi, per sostituirlo \u00e8 stato coniato il nome Euteleostomi.\nIn origine gli Euteleostomi possedevano tutti ossa endocondriali, pinne munite di lepidotrichi e mascelle costituite dall'osso mascellare, premascellare e dentale. Molti di questi caratteri, tuttavia, sono andati persi da allora; i lepidotrichi, ad esempio, mancano nei Tetrapodi e le ossa non sono presenti nei pesci condrostei.\nClassificazione.\nGli Euteleostomi comprendono i seguenti sottogruppi:\nActinopterygii\nSarcopterygii"}
{"id": "2370774", "revid": "111433", "url": "https://it.wikipedia.org/wiki?curid=2370774", "title": "Corona della regina Alessandra", "text": "La corona della regina Alessandra \u00e8 una corona realizzata nel 1902 per Alessandra di Danimarca, regina consorte del re Edoardo VII del Regno Unito.\nOrigine.\nTradizionalmente le regine consorti venivano incoronate con la seicentesca corona di Maria di Modena. Tuttavia, nel 1831, Adelaide di Sassonia-Meiningen, moglie del re Guglielmo IV del Regno Unito, venne incoronata con una nuova corona, detta \"di Adelaide\" in onore del suo nome, poich\u00e9 la corona di Modena era stata giudicata di qualit\u00e0 scadente e troppo vecchia.\nNel 1902, per l'incoronazione di Alessandra di Danimarca, si decise di non utilizzare n\u00e9 la corona di Maria, n\u00e9 la corona di Adelaide, ma di realizzare una nuova corona.\nDescrizione.\nLa corona della regina Alessandra \u00e8 composta da un circolo dal quale partono otto archetti che si uniscono, alla sommit\u00e0, sotto un globo sormontato dalla croce. Come le successive corone della regina Maria e della regina Elisabetta, gli archetti sono staccabili, in modo da poter indossare anche solamente il circolo.\nLo stile della corona di ispirava a quello delle precedenti corone britanniche, ma meno rialzata e con pi\u00f9 archetti, come era pi\u00f9 frequente presso le corone continentali.\nAl centro della croce frontale era posto l'allora pi\u00f9 grande diamante conosciuto al mondo, il Koh-i-Noor, poi smontato assieme alle altre pietre pi\u00f9 importanti, per essere posto nelle corone delle regine consorti successive.\nUso.\nLa corona della regina Alessandra non \u00e8 stata indossata dalle regine successive in quanto, per loro, vennero realizzate altre nuove corone. Attualmente \u00e8 esposta presso la Torre di Londra."}
{"id": "2370776", "revid": "111433", "url": "https://it.wikipedia.org/wiki?curid=2370776", "title": "Corona della regina Adelaide", "text": "La corona della regina Adelaide \u00e8 una corona realizzata per Adelaide di Sassonia-Meiningen, regina consorte del re Guglielmo IV del Regno Unito. \u00c8 stata utilizzata per l'incoronazione di Guglielmo e di Adelaide nel 1831. Successivamente \u00e8 stata privata di tutte le gemme e non \u00e8 pi\u00f9 stata indossata dalla regina Adelaide, cos\u00ec come non \u00e8 pi\u00f9 stata indossata da nessun'altra regina.\nOrigine.\nTradizionalmente le regine consorti venivano incoronate con la seicentesca corona di Maria di Modena. Tuttavia, nel 1831, la corona di Modena venne giudicata troppo vecchia e si procedette quindi alla realizzazione di una nuova corona.\nDescrizione.\nLa nuova corona, detta \"della regina Adelaide\", \u00e8 composta da un circolo dal quale partono quattro archetti, i quali si uniscono alla sommit\u00e0 dal tradizionale globo con croce. La regina aveva contestato la prassi di smontare diamanti e perle da qualche corona precedente, offrendo cos\u00ec i diamanti dalla propria collezione privata. Dopo l'incoronazione, tutte le gemme e le perle vennero rimosse e sostituite con copie in pasta vitrea.\nUso.\nDalla regina Adelaide, tutte le regine consorti britanniche hanno avuto la propria corona personale. Successivamente sono state infatti realizzate le corone della regina Alessandra nel 1902, della regina Maria nel 1911 e della regina Elisabetta nel 1937."}
{"id": "2370778", "revid": "101175", "url": "https://it.wikipedia.org/wiki?curid=2370778", "title": "Campionato Mondiale Supersport", "text": ""}
{"id": "2370781", "revid": "111433", "url": "https://it.wikipedia.org/wiki?curid=2370781", "title": "Corona di Maria di Modena", "text": "La corona di Maria di Modena \u00e8 una corona realizzata per Maria Beatrice d'Este, regina consorte del re Giacomo II d'Inghilterra, nota nella storiografia inglese come \"Mary of Modena\".\nTradizionalmente, quando un monarca era sposato, sua moglie veniva incoronata con lui alla sua incoronazione. Sotto il governo di Oliver Cromwell tutti gli antichi regalia inglesi erano stati distrutti e quando il re Carlo II d'Inghilterra venne incoronato, nel 1661, non era sposato, e quindi non c'era stata la necessit\u00e0 di creare una corona per la regina consorte. Tuttavia, quando suo fratello minore divenne re con il nome di Giacomo II, si rese necessaria la costruzione della corona per sua moglie, Maria Beatrice d'Este.\nLa corona della regina venne realizzata nel 1685 dall'orafo Richard de Beauvoir ed era decorata con 38 diamanti di grandi dimensioni, 523 piccoli e 129 grandi perle. Il circolo d'oro, ornato di perle, era arricchito da 20 grandi diamanti. Quattro croci e quattro gigli, tutto fatto di diamanti, si alternavano al di sopra della riga superiore delle perle del circolo. Da l\u00ec partivano i quattro archetti. Una fila di grossi diamanti per ogni arco era incorniciata su entrambi i lati da due file di diamanti piccoli. Alla sommit\u00e0 era presente una croce realizzata da 5 diamanti e tre perle. La corona venne utilizzata per incoronare tutte le regine consorti fino al 1831.\nNel 1831 la corona, giudicata troppo fuori moda, venne sostituita dalla corona della regina Adelaide. Nel 1838 la corona di Maria di Modena venne descritta come \"molto piccola, ed, in ragione della sua et\u00e0 e del suo disuso, in uno stato di alto degrado \".\nLa corona di Maria di Modena non esiste pi\u00f9. Tuttavia una copia \u00e8 conservata presso la Torre di Londra."}
{"id": "2370793", "revid": "991694", "url": "https://it.wikipedia.org/wiki?curid=2370793", "title": "Corona di Giorgio I", "text": "La corona di Giorgio I \u00e8 una corona realizzata per il re Giorgio I di Gran Bretagna.\nQuando Giorgio I divenne re, nel 1714, decise di sostituire la corona precedente, ossia quella creata per il re Carlo II d'Inghilterra nel 1660, con una nuova corona, poich\u00e9 quella vecchia era stata giudicata fragile ed in cattivo stato di conservazione. Gran parte del ornamenti vennero smontati e trasferiti sulla nuova corona.\nLa nuova corona di Giorgio I \u00e8 composta da quattro archetti che partono da un circolo d'oro, uniti alla sommit\u00e0 da un globo ed una croce. Nel 1727 il vetro e le pietre sono state rimosse e sostituite con diamanti per un valore di 109.200 sterline.\nNella versione diamantata la corona \u00e8 stata utilizzata per l'incoronazione del re Giorgio II di Gran Bretagna. La corona \u00e8 stata utilizzata successivamente per le incoronazioni dei re Giorgio III, Giorgio IV e Guglielmo IV. Nel 1820, poich\u00e9 iniziava a mostrare segni di usura, la corona ha subito un secondo restauro che ha compreso la sostituzione delle acquemarine. Dopo il restauro \u00e8 stata utilizzata per l'incoronazione Guglielmo IV del Regno Unito nel 1831.\nNel 1838 la regina regina Vittoria sostitu\u00ec la corona di Giorgio I con una nuova corona, riutilizzando molte delle sue pietre preziose. La struttura, vuota e abbandonata, venne poi venduta dai gioiellieri di corte. Tuttavia la struttura vuota \u00e8 stata nuovamente donata alla regina Elisabetta II nel 1995."}
{"id": "2370794", "revid": "767487", "url": "https://it.wikipedia.org/wiki?curid=2370794", "title": "Demonio dalla faccia d'angelo", "text": "Demonio dalla faccia d'angelo (\"Full Circle\") \u00e8 un film del 1977 diretto da Richard Loncraine, tratto dal romanzo \"Julia\" di Peter Straub.\nNel 1978 ha vinto il Grand Prix per il miglior film al Festival internazionale del film fantastico di Avoriaz."}
{"id": "2370796", "revid": "88740", "url": "https://it.wikipedia.org/wiki?curid=2370796", "title": "Sierra Maestra", "text": ""}
{"id": "2370799", "revid": "287204", "url": "https://it.wikipedia.org/wiki?curid=2370799", "title": "Juan de Marcos Gonzalez", "text": ""}
{"id": "2370810", "revid": "1243", "url": "https://it.wikipedia.org/wiki?curid=2370810", "title": "Ferrovia Trieste-Venezia", "text": ""}
{"id": "2370818", "revid": "253269", "url": "https://it.wikipedia.org/wiki?curid=2370818", "title": "Mark Frankel", "text": "Biografia.\nAttore caratterista, nato in Galles ma cresciuto a Londra, si fece conoscere al grande pubblico nel 1991 per il ruolo di Michelangelo Buonarroti nel Bio-pic per la televisione \"La primavera di Michelangelo\".\nMor\u00ec in un incidente stradale nel 1996, a soli 34 anni, mentre viaggiava a bordo di una Harley-Davidson gialla della quale esistevano solo altri sei esemplari al mondo."}
{"id": "2370821", "revid": "767487", "url": "https://it.wikipedia.org/wiki?curid=2370821", "title": "Cataloghi di Lynds", "text": "In astronomia, i cataloghi di Lynds sono due cataloghi astronomici compilati nel 1962 e 1965 dall'astronomo Beverly T. Lynds; comprendono due classi di nebulose: le nebulose oscure e le nebulose diffuse. Le sigle utilizzate nelle carte celesti per gli oggetti di questi cataloghi sono rispettivamente LDN e LBN (talvolta abbreviate con la sola L) seguite dal numero dell'oggetto.\nLDN.\nIl catalogo LDN (\"Lynds Dark Nebulae\") conta 1791 nebulose, per lo pi\u00f9 oscure o agglomerati di nebulose oscure e brillanti, visibili in tutto l'emisfero boreale e in parte dell'emisfero australe, fino a una declinazione di -30\u00b0. Non sono indicati valori di magnitudine, non aventi significato nel caso delle nebulose oscure, ma sono riportate delle classi di opacit\u00e0. Poich\u00e9, come spesso accade, molti oggetti hanno pi\u00f9 designazioni, si tende a indicare il numero del Catalogo LDN solo in mancanza di alcuni cataloghi meglio noti, come il Catalogo di Messier (M), il New General Catalogue (NGC) o l'Index Catalogue (IC).\nLBN.\nIl catalogo LBN (\"Lynds Bright Nebulae\") conta 1255 nebulose brillanti, visibili in tutto l'emisfero boreale e in parte dell'emisfero australe, fino a una declinazione di -30\u00b0. La numerazione degli oggetti segue l'ordine imposto dal LDN, poich\u00e9 di fatto \u00e8 un suo derivato, che riunisce quelle che fra le nebulose catalogate dal LDN sono nebulose brillanti (a riflessione o a emissione)."}
{"id": "2370822", "revid": "183483", "url": "https://it.wikipedia.org/wiki?curid=2370822", "title": "Catalogo LDN", "text": ""}
{"id": "2370823", "revid": "183483", "url": "https://it.wikipedia.org/wiki?curid=2370823", "title": "Catalogo LBN", "text": ""}
{"id": "2370827", "revid": "1543377", "url": "https://it.wikipedia.org/wiki?curid=2370827", "title": "Qualificazioni al campionato europeo dei piccoli stati di pallavolo maschile 2004", "text": "Le qualificazioni al campionato europeo dei piccoli stati di pallavolo maschile 2004 si sono svolte dal 19 al 29 dicembre 2003: al torneo hanno partecipato otto squadre nazionali europee di stati con meno di un milione di abitanti e quattro di queste si sono qualificate al campionato europeo dei piccoli stati 2004.\nRegolamento.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2004 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata)."}
{"id": "2370830", "revid": "228587", "url": "https://it.wikipedia.org/wiki?curid=2370830", "title": "Michael Smith", "text": ""}
{"id": "2370835", "revid": "1226", "url": "https://it.wikipedia.org/wiki?curid=2370835", "title": "I guardiani del tempo (Poul Anderson)", "text": ""}
{"id": "2370844", "revid": "4711", "url": "https://it.wikipedia.org/wiki?curid=2370844", "title": "Mike Smith", "text": ""}
{"id": "2370845", "revid": "344646", "url": "https://it.wikipedia.org/wiki?curid=2370845", "title": "Tubo di Krasnikov", "text": "Il Tubo di Krasnikov \u00e8 un meccanismo congetturale per il viaggio nello spazio implicando la permanente curvatura dello spaziotempo dentro i tunnel superluminali.\nOrigini e teoria.\nSerguei Krasnikov \u00e8 un fisico teorico al Osservatorio Astronomico Centrale di Pulkovo a San Pietroburgo, Russia. Egli identific\u00f2 un'incrinatura critica nel progetto della curvatura dello spazio di Miguel Alcubierre per il viaggio nello spazio: se la curvatura dello spazio si muove pi\u00f9 veloce della velocit\u00e0 della luce, non pu\u00f2 essere controllata dall'interno. L'analisi di Krasnikov mostra che a velocit\u00e0 superluminali l'interno della bolla viene causalmente isolata tramite la sua superficie dall'esterno. I fotoni non possono passare da \"dentro\" a \"fuori\". Perci\u00f2, non ci sarebbe modo di controllare l'arresto, la partenza e la guida, nella curvatura dello spazio\nQuesti problemi possono essere elusi entrando ed uscendo da una curvatura dello spazio di Alcubierre, mentre si viaggia lentamente, aggiustando tramite qualche meccanismo automatico innalzante la velocit\u00e0 della bolla al di sopra della velocit\u00e0 della luce per un periodo programmato, e dunque poi di nuovo diminuendo la velocit\u00e0 per uscire. Questo schema \u00e8 irrealizzabile perch\u00e9 gli oggetti materiali (come i computer di controllo e i generatori di curvatura) nell'involucro della bolla sarebbero distrutti dalle enormi forze generate dall'annientamento o dalla creazione dello spazio, mentre esternamente alla bolla non viaggerebbero alla velocit\u00e0 superluminale dell'interno e sarebbero lasciati indietro.\nL'alternativa di Krasnikov \u00e8 di creare una curvatura dello spazio dietro la navetta spaziale quando essa viaggia vicino alla velocit\u00e0 della luce verso qualche sistema stellare distante, e dunque usando il \"tubo\" cos\u00ec creato per il viaggio di ritorno. Questa distorsione dello spazio ha una propriet\u00e0 interessante per il viaggio di ritorno: essa riporta indietro il viaggiatore bruscamente subito dopo la sua partenza, non importa per quanto lontano egli vada.\nIn effetti il tubo di Krasnikov \u00e8 un tunnel attraverso il tempo, connettendo il tempo di partenza della navetta con il tempo del suo arrivo. All'interno lo spazio-tempo del tubo \u00e8 piatto, ma i limiti del cammino della luce attraverso lo spazio-tempo vengono allargati in modo da permettere il viaggio superluminale in una sola direzione; per esempio, dietro al punto di partenza sulla Terra.\nViolazioni della causalit\u00e0.\nNel caso di un tubo.\nKrasnikov sostiene che malgrado gli aspetti della macchina del tempo come la metrica, non possano violare la legge di causalit\u00e0 (ovvero che una causa deve sempre precedere i suoi effetti in tutti i sistemi di coordinate e lungo tutti i percorsi dello spazio-tempo) perch\u00e9 tutti i punti lungo il viaggio di andata e ritorno della navetta spaziale hanno sempre un ordinato intervallo di separazione del tempo [in termini algebrici, formula_1 \u00e8 sempre pi\u00f9 grande di formula_2]. Ci\u00f2 significa, per esempio, che un raggio di luce spedito lungo un tubo di Krasnikov non pu\u00f2 essere utilizzato per segnalare l'anteriorit\u00e0 nel tempo.\nNel caso di due tubi.\nMentre un solo tubo di Krasnikov pu\u00f2 essere visto al presente senza nessun problema con la causalit\u00e0, Allen E. Everett e Thomas A. Roman della Tufts University proposero che due tubi di Krasnikovs andando in direzioni opposte potessero creare cicli di \"tempo\" (\"timelike\") e violazioni della causalit\u00e0.\nPer esempio, supponiamo che un tubo sia costruito connettendo la Terra ad una stella distante 3000 anni luce. Gli astronauti stanno viaggiando a velocit\u00e0 relativistiche, in modo tale che il viaggio dura solo un anno e mezzo dal loro punto di vista. Allora gli astronauti lasciano il 2\u00b0 tubo piuttosto che ritornare col 1\u00b0 tubo, il primo tubo da essi prodotto. Nel giro di un altro anno e mezzo di navigazione nel tempo, essi ritorneranno sulla Terra, ma 6000 anni nel futuro rispetto alla loro partenza. Ora che i due tubi di Krasnikov si ritrovano sul posto, gli astronauti dal futuro possono viaggiare verso Deneb nel 2\u00b0 tubo, quindi verso la Terra nel 1\u00b0 tubo che arriver\u00e0 6000 anni prima della loro partenza. Il sistema del tubo di Krasnikov \u00e8 diventato una macchina del tempo.\nSi presume che un simile meccanismo che distrugge i wormhole della macchina del tempo distrugger\u00e0 i tubi della macchina del tempo di Krasnikov. Cio\u00e8, la fluttuazione del vuoto crescer\u00e0 esponenzialmente ed eventualmente distrugger\u00e0 il secondo tubo di Krasnikov non appena si avvicina al limite del ciclo di \"tempo\" (\"timelike\"), in cui viene violata la causalit\u00e0. "}
{"id": "2370846", "revid": "1305772", "url": "https://it.wikipedia.org/wiki?curid=2370846", "title": "Cognidium", "text": "Il cognidium era una bevanda di lusso, di cui si ha notizia in epoca altomedievale. A menzionarla \u00e8 Gregorio Magno, in una sua epistola, in cui ne fa richiesta a Eulogio, vescovo di Alessandria d'Egitto. La bevanda viene citata come possibile alternativa al \"colatum\" e al \"viritheum\", bevande a noi ignote, ma che erano poco gradite allo scrivente.\nIl contesto della lettera permette di stabilire la provenienza egiziana. Gregorio riconosce a Eulogio il merito di averla fatta conoscere in citt\u00e0 l'anno prima. In precedenza, una bevanda diversa, ma con lo stesso nome, era commerciata in citt\u00e0 da mercanti alessandrini.\nSecondo il dizionario di Joseph Maria Stowasser, il nome latino potrebbe essere ricondotto al greco (), ovvero vinum resinatum. Sempre secondo Stowasser, il \"viritheum\" potrebbe essere inteso per (\"biritheum\"), citato in Ateneo di Naucrati. Secondo Nino Tamassia, il \"cognidium\" dovrebbe esser stato un vino navigato, il suono del cui nome potrebbe richiamare, in via congetturale, un'altra bevanda del genere, il (in italiano, ciceone)."}
{"id": "2370847", "revid": "267046", "url": "https://it.wikipedia.org/wiki?curid=2370847", "title": "Flegma", "text": " \nFlegma o flemma in medicina \u00e8 il muco denso che viene prodotto dalle mucose all'interno delle vie respiratorie.\nConosciuto alternativamente come catarro, \u00e8 anche uno dei costituenti fondamentali degli organismi secondo la concezione ippocratica della teoria umorale, quello che definisce l'umore freddo e umido generato dall'archetipo dell'acqua.\nEtimologia.\nIl termine deriva dal greco antico \u03c6\u03bb\u03ad\u03b3\u03bc\u03b1 (\"phl\u00e9gma\"), che proverrebbe a sua volta da \u03c6\u03bb\u03ad\u03b3\u03c9, cio\u00e8 letteralmente \u00abardere\u00bb, ma il cui significato, comunque dibattuto, potrebbe indicare l'infiammazione conseguente ad uno squilibrio freddo umido.\nIsidoro da Siviglia nelle sue \"Etymologiae\" lo fa derivare dal greco \"phlegmon\u00e9\", attribuendogli per antifrasi, o forse per assonanza con \"frigus\", il significato di \u00abfreddo\u00bb.\nStoria.\nSecondo l'antica teoria umorale, il flegma, detto anche \"linfa\" o \"pituita\", \u00e8 un umore freddo e umido proveniente dal cervello, in particolare dalla ghiandola pituitaria o \"ip\u00f2fisi\", che discende nei polmoni per defluire dal naso e dalla bocca.\nLa sua prevalenza in una persona sugli altri tre umori (sangue, bile gialla e bile nera) avrebbe determinato il \"temperamento flemmatico\", caratterizzato da lentezza, goffaggine, e pacatezza.\nSecondo il medico umanista Thomas Elyot (1490-1546), esistono due tipologie di flegma:\nUn eccesso di flegma impuro, in grado cio\u00e8 di alterare l'equilibrio armonico dei quattro umori presenti nell'organismo, era ritenuto responsabile delle malattie croniche, in particolare di quelle catarrali.\nSecondo Ippocrate il flusso di flegma accumulato nella testa avrebbe potuto in tal caso discendere ed ostacolare il cuore ed il respiro, causando anche stati di epilessia.\nI rimedi prescritti per curare un eccesso di flegma consistevano in una modifica del contesto ambientale e soprattutto dell'alimentazione, introducendo cibi caldi e secchi che riequilibrassero l'umore freddo e umido, gli stessi utilizzati per controbilanciare un temperamento troppo flemmatico.\nQualit\u00e0.\nCome ogni umore, il flegma era da intendere non tanto come una sostanza fisica, bens\u00ec come una qualit\u00e0, un principio sottile appartenente al piano eterico, che poteva semmai assumere delle manifestazioni grossolane: queste espressioni tangibili attribuite al flegma, in base della legge dell'analogia, erano in particolare il muco, la linfa, le lacrime, i fluidi lattiginosi, e in genere i liquidi del sistema ghiandolare-ormonale, linfoide, uropoietico.\nPer le stesse analogie con le sue propriet\u00e0 fredde e umide, il flegma risultava governato dalla Luna, e associato all'inverno, alla vecchiaia, alla notte.\nAltre culture.\nSi parla di \"flegma\" anche nella medicina tradizionale cinese, nella quale esso viene associato analogamente all'umidit\u00e0, dovuta a un'insufficienza di \"Qi\" nella milza. Tra i sintomi di un flegma torbido \u00e8 annoverato soprattutto il mal di testa, la quale risulta ostruita da un suo eccesso, oltre a catarro e un senso d'oppressione al petto, a cui si rimedia armonizzando la parte mediana del triplice riscaldatore, e rafforzando la milza.\nSecondo la medicina tibetana il flegma \u00e8 uno dei tre umori insieme alla bile e al vento. Distinto in cinque tipologie, il flegma \u00e8 ritenuto il governatore dei liquidi del corpo, degli stati di tranquillit\u00e0, e del sonno.\nLo squilibrio degli elementi terra e acqua \u00e8 quello che determina le malattie di flegma del corpo, attribuite sul piano spirituale a una condizione di ignoranza.\nSempre secondo i tibetani, il flegma tende a prevalere fino ai 16 anni nell'infanzia, le cui caratteristiche naturali come l'inattivit\u00e0, l'accumulo di muco e la ristrettezza mentale, se sono normali in questa stagione della vita, diventano patologiche se prolungate nell'et\u00e0 adulta."}
{"id": "2370850", "revid": "753473", "url": "https://it.wikipedia.org/wiki?curid=2370850", "title": "Umori", "text": ""}
{"id": "2370851", "revid": "938", "url": "https://it.wikipedia.org/wiki?curid=2370851", "title": "Ouv\u00e9a", "text": "Ouv\u00e9a (in iaai: \"Iaai\", in fagauvea: \"Uvea\") \u00e8 un'isola dell'Oceano Pacifico, la pi\u00f9 settentrionale dell'arcipelago delle isole della Lealt\u00e0, a nordest della Granterra in Nuova Caledonia.\nIl territorio comunale di Ouv\u00e9a, il cui centro amministrativo e demografico \u00e8 Fayaout\u00e9, comprende l'omonima isola-atollo e le isole minori di Mouli e Favaia.\nLe lingue native di Ouv\u00e9a sono l'iiai (lingua canaca) e il fagauvea (appartenente al gruppo etno-linguistico polinesiano, unico in Nuova Caledonia). &lt;br&gt;\nAd Ouv\u00e9a (specialmente nell'omonima isola) si registra una notevole presenza di flora e fauna marina. Esempi ne sono il corallo, i pesci, le tartarughe, crostacei (come il granchio del cocco).\nDal 1977 Ouv\u00e9a \u00e8 una roccaforte indipendentista. Tra aprile e maggio 1988, qui ebbe luogo un episodio conclusosi in modo tragico: un gruppo di rivoluzionari locali, dopo avere ucciso quattro gendarmi, prese in ostaggio 27 persone, fra civili e militari, per rivendicare l'indipendenza della Nuova Caledonia dalla Francia.\nDopo alcuni giorni di trattative andate a vuoto, il primo ministro frances Jacques Chirac ordin\u00f2 alle \"forze speciali\" di assaltare la grotta nella quale erano tenuti nascosti gli ostaggi. L'azione di forza and\u00f2 a buon fine, ma ci furono vittime da entrambe le parti. In seguito ci furono polemiche per l'estrema violenza usata dai militari nei confronti dei rapitori canachi."}
{"id": "2370854", "revid": "729019", "url": "https://it.wikipedia.org/wiki?curid=2370854", "title": "Seconda battaglia di Leg\u00e9", "text": "La seconda battaglia di Leg\u00e9 \u00e8 stata una battaglia della Prima guerra di Vandea combattuta il 6 febbraio 1794 a Leg\u00e9.\nLa battaglia.\nIl 6 febbraio, Fran\u00e7ois Charette, con l'aiuto di Charles Sapinaud e di Joly attacc\u00f2 la citt\u00e0 di Leg\u00e9 che i repubblicani avevano incendiato. I tre condussero tre attacchi in contemporanea su tre lati e i repubblicani completamente circondati furono completamente schiacciati dall'assalto vandeano, solo una sessantina di loro su 800 erano sopravvissuti. Fu nel corso di questa battaglia Joly perse i suoi due figli, sia quello che combatteva con lui che quello che combatteva per i repubblicani."}
{"id": "2370855", "revid": "156618", "url": "https://it.wikipedia.org/wiki?curid=2370855", "title": "Battaglia di Leg\u00e9", "text": ""}
{"id": "2370861", "revid": "9316", "url": "https://it.wikipedia.org/wiki?curid=2370861", "title": "Inca trail", "text": ""}
{"id": "2370864", "revid": "119436879", "url": "https://it.wikipedia.org/wiki?curid=2370864", "title": "Nuovi Dei", "text": "I Nuovi Dei (\"New Gods\") sono un gruppo di personaggi immaginari appartenente all'universo fumettistico della DC Comics, creato da Jack Kirby ed esordito nel 1971 nella serie a fumetti omonima, \"New Gods\" (vol. 1) che, insieme alle serie \"Forever People\" e \"Mister Miracle\", fa parte della saga del \"Quarto Mondo\" (\"Fourth World\"), scritta e disegnata da Jack Kirby e pubblicata negli Stati Uniti d'America dalla DC Comics tra il 1970 e il 1973.\nStoria editoriale.\nLa prima serie dedicata ai personaggi, \"New Gods\" (vol. 1), venne edita dal 1971 al 1972 come parte integrante della saga del \"Quarto Mondo\", interamente scritta e disegnata da Kirby. Successivamente la serie venne continuata da altri autori. Negli anni ottanta e novanta ci furono due altre serie dedicate ai personaggi, nel 1989 e nel 1995. Numerose sono inoltre le apparizioni dei Nuovi Dei nelle serie regolari DC, e le loro partecipazioni a crossover.\nI personaggi vennero ripresi per una nuova miniserie di otto numeri nel 2007, Death of the New Gods, scritta e disegnata da Jim Starlin.\nPubblicazioni in volume.\nLe storie dei Nuovi Dei sono state successivamente ristampate in volume:\nEdizione italiana.\nIn Italia la serie \u00e8 stata pubblicata dapprima tra il 1977 e il 1978 dall'Editoriale Corno su \"Kamandi\" numm. 16-26; successivamente in un volume unico edito dalla Play Press, mentre \"La morte dei Nuovi Dei\" \u00e8 stata pubblicata in un volume dalla Planeta DeAgostini.\nTrama.\nI Nuovi Dei sono nativi dei pianeti gemelli Nuova Genesi e Apokolips. Nuova Genesi \u00e8 un pianeta idilliaco pieno di foreste incontaminate, fiumi e montagne, ed \u00e8 governato dal benevolo Altopadre, mentre Apokolips \u00e8 una distopia infernale piena di macchinari e pozzi infuocati, governata dal tiranno Darkseid. I due pianeti erano un tempo parte dello stesso mondo, un pianeta chiamato \"Urgrund\", che si separ\u00f2 millenni fa dopo la morte dei Vecchi Dei durante il Ragnar\u01ebk.\nAltri media.\nNegli anni ottanta Darkseid, Kalibak, Desaad e il pianeta Apokolips sono apparsi nelle due serie conclusive dei Superamici (\"Super Friends: The Legendary Super Powers Show\" e \"The Super Powers Team: Galactic Guardians\"). Nuova Genesi e i suoi abitanti non sono neanche citati.\nVari personaggi dei Nuovi Dei compaiono nel moderno DC animated universe, a partire dalla serie \"Le avventure di Superman\" per arrivare a \"Justice League\" e \"Justice League Unlimited\".\nPremi.\nGrazie alla serie dei Nuovi Dei, con \"Forever People\", \"Mister Miracle\" e \"Superman's Pal Jimmy Olsen\", Jack Kirby vinse lo Shazam Award per \"Special Achievement by an Individual\" nel 1971.\nNel 1998 la ristampa \"Jack Kirby's New Gods\" vinse sia l'Harvey Award per \"Best Domestic Reprint Project\" che l'Eisner Award per \"Best Archival Collection/Project\"."}
{"id": "2370865", "revid": "9316", "url": "https://it.wikipedia.org/wiki?curid=2370865", "title": "Sentieri inca", "text": ""}
{"id": "2370866", "revid": "278061", "url": "https://it.wikipedia.org/wiki?curid=2370866", "title": "Vitrolles-en-Lub\u00e9ron", "text": ""}
{"id": "2370870", "revid": "9316", "url": "https://it.wikipedia.org/wiki?curid=2370870", "title": "Cammino inca", "text": ""}
{"id": "2370876", "revid": "38120", "url": "https://it.wikipedia.org/wiki?curid=2370876", "title": "Nuovi dei", "text": ""}
{"id": "2370878", "revid": "38120", "url": "https://it.wikipedia.org/wiki?curid=2370878", "title": "New Gods", "text": ""}
{"id": "2370879", "revid": "38120", "url": "https://it.wikipedia.org/wiki?curid=2370879", "title": "New gods", "text": ""}
{"id": "2370886", "revid": "1005847", "url": "https://it.wikipedia.org/wiki?curid=2370886", "title": "Comunit\u00e0 economiche regionali", "text": "Le comunit\u00e0 economiche regionali (in inglese: Regional Economic Communities - REC) in Africa raggruppano singoli paesi in subregioni allo scopo di raggiungere una maggiore integrazione economica. Sono rietenute le componenti fondamentali dell'Unione africana (African Union - AU) e sono anche centrali nella strategia di implementazione della Nuova associazione per lo sviluppo dell'Africa (New Partnership for Africa's Development - NEPAD).\nElenco delle comunit\u00e0 economiche regionali riconosciute dall'Unione africana.\nAttualmente, ci sono otto REC riconosciute dall'AU, ciascuna costituita mediante un distinto trattato regionale, e sono le seguenti:\nAntefatti.\nDalla sua costituzione nel 1963, l'Organizzazione dell'unit\u00e0 africana (\"Organisation of African Unity\" - OAU) ha identificato la necessit\u00e0 di integrazione economica del continente come prerequisito per lo sviluppo economico.\nIl Piano d'Azione di Lagos per lo Sviluppo dell'Africa del 1980, seguito nel 1991 dal trattato costitutivo della Comunit\u00e0 Economica Africana (conosciuto anche come Trattato di Abuja), ha proposto la creazione di comunit\u00e0 economiche regionali (REC) come basi per l'integrazione africana, con una tabella di marcia che prevedeva dapprima l'integrazione regionale, cui sarebbe seguita l'integrazione continentale. Il trattato stabiliva che la Comunit\u00e0 Economica Africana venisse creata attraverso un processo graduale, suddiviso in 6 stadi da realizzare nel corso di 34 anni, e quindi entro il 2028.\nL'articolo 88 del Trattato di Abuja stabilisce che il fondamento della Comunit\u00e0 economica africana \u00e8 la progressiva integrazione delle attivit\u00e0 delle REC, con l'instaurazione della completa integrazione economica continentale come obiettivo finale verso il quale le attivit\u00e0 delle REC esistenti e future devono essere conformate. Un Protocollo sulle relazioni tra l'AEC e le REC entr\u00f2 in vigore il 25 febbraio 1998.\nNel 2000, il vertice congiunto di OAU ed AEC, tenuto a Lom\u00e9, adott\u00f2 l'Atto Costitutivo dell'Unione africana, la quale rimpiazz\u00f2 formalmente la OAU nel 2002. Il vertice finale della OAU, tenuto a Lusaka dal 9 all'11 luglio 2001, riafferm\u00f2 lo status delle REC all'interno dell'Unione africana e la necessit\u00e0 del loro pieno coinvolgimento nella formulazione e nell'implementazione di tutti i programmi dell'Unione.\nAllo stesso tempo, venne riconosciuto che la struttura esistente delle REC era lontana da quella ideale, con molte partecipazioni sovrapposte. Al vertice tenuto a Maputo nel 2003, venne richiesto alla Commissione dell'Unione africana di accelerare la preparazione di una nuova bozza del Protocollo sulle relazioni tra l'Unione africana e le REC. La razionalizzazione delle REC costitu\u00ec il tema del vertice dell'Unione Africana tenuto a Banjul nel luglio 2006. Al vertice tenuto ad Accra nel luglio 2007, l'Assemblea dell'Unione Africana adott\u00f2 un Protocollo sulle Relazioni tra l'Unione Africana e le Comunit\u00e0 Economiche Regionali. Tale protocollo \u00e8 stato progettato al fine di agevolare l'armonizzazione delle politiche e assicurare la conformit\u00e0 con le tempistiche previste dal Trattato di Abuja e dal Piano d'Azione di Lagos.\nSfide affrontate dalle REC.\nAlcune REC si sovrappongono in termini di stati membri; ad esempio, nell'Africa Orientale, Kenya e Uganda sono membri della EAC e del COMESA, mentre la Tanzania, anch'essa membro della EAC, ha abbandonato il COMESA per aderire alla SADC nel 2001. Queste partecipazioni multiple creano confusione, con duplicazioni e, a volte, anche competizioni tra le attivit\u00e0, ponendo inoltre carichi aggiuntivi sul personale degli affari esteri gi\u00e0 sovraccaricato dal dover partecipare a tutti i vari vertici e incontri.\nInoltre ci sono altri enti di cooperazione economica regionale non ufficialmente riconosciuti dall'Unione africana come REC, inclusi i seguenti:\nAnche altre strutture di cooperazione regionale non necessariamente focalizzate sull'integrazione economica hanno alcune autorit\u00e0 sovrapposte, inclusi:\nLa capacit\u00e0 interna delle REC \u00e8 considerevolmente variabile; tra queste comunque, ECOWAS, SADC ed EAC sono le pi\u00f9 sviluppate. Inoltre, sebbene le REC siano considerate le componenti fondamentali dell'Unione africana, non c'\u00e8 chiara evidenza che tutte le REC esistenti abbiano l'obiettivo dell'integrazione continentale nel lungo termine, n\u00e9 che all'interno di tutte le REC ci sia la volont\u00e0 politica di subordinare gli interessi regionali ai primari imperativi dell'Unione."}
{"id": "2370887", "revid": "76963", "url": "https://it.wikipedia.org/wiki?curid=2370887", "title": "Maho Nonami", "text": "Carriera.\nMaho Nonami debutt\u00f2 nel 1998, interpretando il dramma \"Begging for Love\", che le valse nel 1999 l'Awards of the Japanese Academy come miglior attrice debuttante. Nel 2001 interpret\u00f2 il ruolo di protagonista nell'horror \"Scarecrow\", mentre nel 2003 interpret\u00f2 insieme a Eiko Koike il thriller \"2LDK\". Seguirono altri undici film."}
{"id": "2370891", "revid": "490388", "url": "https://it.wikipedia.org/wiki?curid=2370891", "title": "Azienda ospedaliero universitaria San Giovanni Battista", "text": "L'Azienda Ospedaliero Universitaria \"San Giovanni Battista\" di Torino \u00e8 la struttura ospedaliera e universitaria pi\u00f9 grande del Piemonte e rappresenta il quarto ospedale pubblico per ordine di grandezza in Italia dopo il policlinico Sant'Orsola-Malpighi di Bologna, il policlinico Umberto I di Roma e l'ospedale Niguarda di Milano. Noto comunemente come Ospedale Molinette, deve questo appellativo al fatto che sorge vicino al Po in una zona \u2013 le Molinette, appunto \u2013 dove un tempo erano presenti dei mulini. \nFa parte del distretto ospedaliero pi\u00f9 imponente di Torino, accanto all'ospedale infantile Regina Margherita, al ginecologico Sant'Anna ed al centro traumatologico ortopedico. Dal 1\u00ba luglio 2012 le tre aziende ospedaliere del San Giovanni Battista, dell'ospedale infantile Regina Margherita/Sant'Anna e del C.T.O./Maria Adelaide sono riunite in un'unica azienda ospedaliera, la Citt\u00e0 della Salute e della Scienza. \nInaugurato nel 1935 dal re Vittorio Emanuele III, venne all'epoca concepito come \"cittadella\" della salute pubblica. Sub\u00ec ingenti danni durante i bombardamenti alleati della seconda guerra mondiale a motivo della sua vicinanza con gli stabilimenti Fiat Lingotto e con la principale linea ferroviaria della citt\u00e0. \nOggi il complesso appare composto da decine di padiglioni collegati l'uno all'altro da camminamenti coperti e tunnel sotterranei. Dalla sua fondazione, decine di ampliamenti hanno aggiunto alle strutture livelli supplementari in altezza, nuovi magazzini e nuove aree. Questa notevole stratificazione architettonica e strutturale ha stravolto l'equilibrio progettuale del complesso originario, ideato con molte aree verdi e con uno stile architettonico comune.\nAl suo interno ha reparti di eccellenza, il pi\u00f9 famoso dei quali \u00e8 il Centro Trapianti di fegato del Reparto Chirurgia Generale condotto per i primi 27 anni dal prof. Mauro Salizzoni."}
{"id": "2370892", "revid": "1226", "url": "https://it.wikipedia.org/wiki?curid=2370892", "title": "Mail Art", "text": ""}
{"id": "2370895", "revid": "741067", "url": "https://it.wikipedia.org/wiki?curid=2370895", "title": "Pier Paolo Capponi", "text": "Come attore di cinema, di teatro e di televisione \u00e8 stato particolarmente prolifico nella seconda met\u00e0 degli anni settanta, spaziando a tutto campo dal genere drammatico al poliziesco, prendendo parte anche a numerosi sceneggiati prodotti dalla Rai.\nNei film di fine anni sessanta, seppur raramente, assumeva talvolta lo pseudonimo di Norman Clark.\nCinema.\nCome attore cinematografico Pier Paolo Capponi esordisce a ventisette anni con una piccola parte in \"Un uomo a met\u00e0\" (1965) di Vittorio De Seta, affiancando il protagonista Jacques Perrin.\nDopo il film dei fratelli Taviani \"I sovversivi\" (1967), accanto al futuro cantautore Lucio Dalla, diviene famoso nel 1969 grazie al film \"I ragazzi del massacro\" di Fernando Di Leo. \nNel 1971 Dario Argento lo dirige nel thriller \"Il gatto a nove code\", mentre l'anno successivo recita nel giallo psicologico di Umberto Lenzi \"Sette orchidee macchiate di rosso\", dove veste i panni dell'ispettore Vismara, e nel drammatico \"Valeria dentro e fuori\" di Brunello Rondi, al fianco di Barbara Bouchet.\nNel 1977 recita nel biografico \"Antonio Gramsci - I giorni del carcere\" di Lino Del Fra, al fianco del protagonista Riccardo Cucciolla e, l'anno dopo, torna nuovamente sotto la regia di Fernando Di Leo nel film \"Diamanti sporchi di sangue\", una sorta di remake di \"Milano calibro 9\".\nTra le sue ultime apparizioni al cinema sono da ricordare \"La posta in gioco\" di Sergio Nasca, incentrato sull'omicidio di Renata Fonte (interpretata da Lina Sastri), \"L'urlo della verit\u00e0\" di Stelvio Massi e \"I banchieri di Dio\" di Giuseppe Ferrara.\nTelevisione.\nNegli anni '70 approda anche alla televisione, passando dalla recitazione in sceneggiati all'apparizione in famose fiction come \"Io e il Duce\" (1985) e \"La piovra 6 - L'ultimo segreto\" (1992).\nGiunto all'et\u00e0 pensionabile, nel 2003 ha chiuso una lunga carriera iniziata quasi quarant'anni prima e si \u00e8 dedicato ai progetti del Dipartimento Scuola Educazione della Rai, poi convertito in Rai Educational.\nSceneggiatore.\nCome sceneggiatore ha lavorato nel 1976 al film \"Don Milani\" di Alfredo Angeli.\nVita privata.\nSposato con Isabella Peretti, ha avuto due figli: Paolo (dalla conduttrice Mara Venier) e Chiara.\n\u00c8 morto all'et\u00e0 di 79 anni il 15 febbraio 2018 a Torri in Sabina, in provincia di Rieti dove viveva da alcuni anni."}
{"id": "2370898", "revid": "107260279", "url": "https://it.wikipedia.org/wiki?curid=2370898", "title": "Michele Suozzo", "text": "Biografia.\nAutore di testi sulla divulgazione musicale, \u00e8 conosciuto soprattutto come autore e conduttore, insieme a Enrico Stinchelli, de \"La Barcaccia\", trasmissione radiofonica ideata da Paolo Donati nell'ottobre del 1988 su Radio3 Rai. Il programma radiofonico che si occupa di lirica, gi\u00e0 condotto in passato anche da Sandro Rinaldi, \u00e8 oggi un \"cult\" di riferimento per ogni appassionato d'opera e non solo, in onda anche all'estero attraverso Raisat e Rai International.\nAllievo di Fedele d'Amico, si laure\u00f2 all'Universit\u00e0 La Sapienza di Roma con una tesi in Storia della musica. Attivo in molti ambiti, collabor\u00f2 attivamente alla Societ\u00e0 Italiana di Musicologia, le Universit\u00e0 La Sapienza e Roma Tre di Roma, il Teatro dell'Opera di Roma, il Teatro Carlo Felice di Genova, il Teatro Massimo di Palermo e la ex casa discografica tedesca Deutsche Grammophon.\nDal 1979 al 1988 organizz\u00f2 con Mauro De Cillis diverse manifestazioni teatrali e musicali, per cui in alcune di esse si avvalse della collaborazione della Societ\u00e0 italiana di studi per il XVIII secolo.\nDal 1987 al 2004 ha insegnato Storia della Musica e Storia ed Estetica Musicale presso i Conservatori di Campobasso, Cosenza, Matera, Monopoli, Roma e Benevento. Attualmente \u00e8 docente di Storia della Musica presso il Conservatorio Licinio Refice di Frosinone.\nCollabora con importanti musicisti e cantanti e con il Centro Culturale Francese, in particolare per l'attivit\u00e0 teatrale in veste di regista. Nel marzo 2007 (dal 10 al 14) ha debuttato come attore interpretando anche il ruolo di Acomat in Bajazet di Racine, in un'edizione in lingua originale. Nel corso del 2012 ha iniziato, in veste di musicologo, divulgatore e narratore, una collaborazione artistica con il pianista Domenico Di Leo (concertista, solista, camerista e docente titolare della cattedra di Musica da Camera), mettendo a punto un progetto artistico e divulgativo dedicato alle composizioni di Franz Liszt, Richard Wagner e Giuseppe Verdi (concerto di debutto il 28 maggio 2013, nell'ambito della stagione musicale della storica Camerata Musicale Barese, direttore artistico il maestro Francesco Antonioni)."}
{"id": "2370901", "revid": "599013", "url": "https://it.wikipedia.org/wiki?curid=2370901", "title": "Carlos S\u00e1nchez Garc\u00eda", "text": ""}
{"id": "2370905", "revid": "125683811", "url": "https://it.wikipedia.org/wiki?curid=2370905", "title": "Mahmood Soliman", "text": "Biografia.\nNasce in Egitto nel 1967. Nel 1997 si laurea presso l'Higher Cinema Institute al Cairo. Pubblica vari saggi di argomenti sociali e politici su quotidiani egiziani e arabi, nonch\u00e9 una raccolta di racconti. Per questa attivit\u00e0 di scrittore e saggista ha ricevuto numerosi riconoscimenti in tutto il mondo arabo. Ha esordito al cinema realizzando nel 2004 il documentario Living Among Us, selezionato in moltissimi festival di tutto il mondo, seguito da alcuni cortometraggi di fiction: nel 2005 Today 30th November vince importanti riconoscimenti a Locarno e Cartagine.\nBibliografia.\nMateriali del Centro Missionario Diocesano, Nigrizia Multimedia, Progettomondo mlal, Lvia, Catalogo del \" XXVIII Festival di Cinema Africano di Verona \", pagina 21"}
{"id": "2370906", "revid": "785863", "url": "https://it.wikipedia.org/wiki?curid=2370906", "title": "Amblimation", "text": "La Amblimation \u00e8 stato uno studio di animazione statunitense associato alla Amblin Entertainment di Steven Spielberg. \u00c8 stata attiva dal 1991 al 1995 circa.\nLo studio aveva come sede Londra, ma dopo l'uscita di \"Balto\" nel 1995 and\u00f2 in bancarotta e conflu\u00ec nella Amblin Entertainment, e parte del suo staff si trasfer\u00ec alla DreamWorks.\nLa mascotte della compagnia era Fievel dalla serie di film animati cominciata con \"Fievel sbarca in America\"."}
{"id": "2370910", "revid": "767487", "url": "https://it.wikipedia.org/wiki?curid=2370910", "title": "I miei vicini Yamada", "text": " \u00e8 un film d'animazione del 1999 diretto da Isao Takahata.\nIl lungometraggio, prodotto dallo Studio Ghibli e basato sul manga yonkoma di Hisaichi Ishii, \u00e8 uscito nelle sale giapponesi due anni dopo \"Princess Mononoke\". In Italia \u00e8 stato distribuito direttamente in home video il 6 aprile 2016 da Lucky Red.\nTrama.\nVengono mostrate scene di vita quotidiana di una \"normale\" famiglia giapponese che potrebbero comunque ripetersi in qualsiasi famiglia, non solo giapponese. Nella scelta delle scene e nel modo in cui vengono dipinte c'\u00e8 da un lato del realismo condito dell'umorismo tipico dei film dello Studio Ghibli, ma dall'altro lato appare anche la volont\u00e0 di mostrare come una famiglia \"dovrebbe\" vivere insieme per funzionare. Buona parte dell'attenzione \u00e8 incentrata sulle relazioni tra i membri della famiglia, i loro pensieri, le loro emozioni quotidiane, ma anche sui desideri o le esigenze di ognuno di loro.\nDifferenze stilistiche.\nLo stile dell'animazione si differenzia da quello degli altri film dello studio e le scene sembrano essere riprese direttamente da un manga. Le geometrie solo in apparenza semplici e i colori acquerellati dei personaggi sono stati ottenuti sostituendo la tradizionale colorazione a mano di ogni fotogramma con la colorazione digitale. Il film \u00e8 quindi il primo prodotto Ghibli dove l'animazione al computer \u00e8 stata utilizzata in maniera preponderante."}
{"id": "2370912", "revid": "767487", "url": "https://it.wikipedia.org/wiki?curid=2370912", "title": "Azraa wa Ahmar", "text": "Azraa wa Ahmar \u00e8 un film del 2006 diretto dal regista egiziano Mahmood Soliman, prodotto in Egitto. \nPresentato al 28\u00ba Festival di Cinema Africano di Verona e vincitore nel 2007 del Gran Premio della Giuria al Film Festival Visionaria.\nTrama.\nUn ragazzo e una ragazza hanno una storia d'amore segreta. In una societ\u00e0 che non tollera relazioni illegali, i due devono far fronte a un caso serio, quando il letto crolla all'improvviso mentre fanno l'amore. Il test di gravidanza sar\u00e0 rosso o blu?"}
{"id": "2370914", "revid": "767487", "url": "https://it.wikipedia.org/wiki?curid=2370914", "title": "Bernini", "text": ""}
{"id": "2370915", "revid": "287204", "url": "https://it.wikipedia.org/wiki?curid=2370915", "title": "Nobile (disambigua)", "text": ""}
{"id": "2370917", "revid": "125714347", "url": "https://it.wikipedia.org/wiki?curid=2370917", "title": "Golden Films", "text": "La Golden Films \u00e8 stato uno studio di animazione statunitense/giapponese nato nel 1990 da Diane Eskenazi con lo scopo di creare intrattenimento libero da violenza per bambini. La maggior parte dei film prodotti dalla Golden Films sono adattamenti di favole popolari e utilizzano nella loro colonna sonora musica classica composta da compositori europei. Lo studio \u00e8 andato in bancarotta nel 2004."}
{"id": "2370922", "revid": "38120", "url": "https://it.wikipedia.org/wiki?curid=2370922", "title": "Golden films", "text": ""}
{"id": "2370926", "revid": "59645", "url": "https://it.wikipedia.org/wiki?curid=2370926", "title": "Id (Turchia)", "text": ""}
{"id": "2370929", "revid": "22475", "url": "https://it.wikipedia.org/wiki?curid=2370929", "title": "Tales of Vesperia", "text": " \u00e8 un videogioco di ruolo alla giapponese prodotto dalla Namco.\nDurante l'Electronic Entertainment Expo 2018, Namco ha annunciato Tales of Vesperia: Definitive Edition per Nintendo Switch, PlayStation 4, Xbox One e computer.\nTrama.\nYuri Lowell vive insieme al suo fedele cane, Repede, nel Sestiere Popolare della Capitale. La vita nel Sestiere \u00e8 dura e Yuri si macchia di vari crimini minori per impedire i soprusi dei Cavalieri corrotti sui pi\u00f9 poveri. Un giorno, la Aqua Blastia del Sestiere si rompe, ma Yuri, in mezzo alla confusione generata dall'accaduto, si rende conto che la Blastia non si \u00e8 rotta, ma \u00e8 stata rubata da qualcuno. \nDecide quindi di dare la caccia al mago incaricato di riparare la Blastia, un tale chiamato Mordio che apparentemente vive nel Sestiere Nobile. Arrivato l\u00ec, il mago fugge e i Cavalieri arrestano il giovane con l'accusa di infrazione e tentato furto.\nYuri finisce cos\u00ec in prigione (per l'ennesima volta) dove fa la conoscenza di Raven, un losco figuro, anche lui dietro le sbarre, che decide di aiutarlo a fuggire di galera lasciandoli una chiave. Una volta evaso, Yuri si ritrover\u00e0 coinvolto nelle vicende che ruotano intorno ad Estellise, in fuga dai Cavalieri che le vogliono impedire di lasciare il palazzo. Il ragazzo, scoprir\u00e0 che Estellise vuole lasciare il palazzo per cercare Flynn, un amico di infanzia di Yuri, per avvisarlo che qualcuno vuole eliminarlo.\nYuri decide di accompagnare Estellise nel suo viaggio nel tentativo di avvisare Flynn del pericolo e nel mentre tentare di recuperare l'Aqua Blastia rubato.\nPersonaggi.\nSesso: maschile\nEt\u00e0: 21 anni\nAltezza: 180\u00a0cm\nEx Cavaliere, vive nel Sestiere Popolare con il suo fedele amico a quattro zampe Repede. Sempre in prima linea contro ogni singola forma di abuso, cosa che lo porter\u00e0 ad azioni non sempre immacolate pur di preservare la pace e l'integrit\u00e0 di chi gli sta intorno. Amico di infanzia di Flynn, tra i due vi \u00e8 un rapporto di amicizia e rivalit\u00e0.\nSesso: femminile\nEt\u00e0: 18 anni\nAltezza: 165\u00a0cm\nNobile che vive nel castello della Capitale, nonch\u00e9 una delle eredi al trono. Possiede un particolare potere curativo. A causa del divieto di uscire, ha speso buona parte del suo tempo a leggere libri portandola ad acquisire un sapere generale che le dar\u00e0 il titolo di \"enciclopedia\" da parte del resto del gruppo. Essendo il suo nome particolarmente lungo, viene chiamata dal gruppo Estelle.\nSesso: maschile\nEt\u00e0: 4 anni e mezzo\nAltezza: 170\u00a0cm (dal naso alla coda)\nUn cane che Yuri ha preso con s\u00e9 dopo gli avvenimenti di . Repede \u00e8 un tacito alleato e amico, ma a differenza di Yuri ha un carattere pi\u00f9 solitario.\nSesso: maschile\nEt\u00e0: 12 anni\nAltezza: 135\u00a0cm\nIncontrato nel corso dell'avventura, Karol \u00e8 un membro della Gilda delle Lame Sterminatrici, ma a causa del suo carattere che lo porta ad avere paura di qualsiasi cosa, viene perennemente lasciato indietro o licenziato dalle Gilde di cui ha fatto parte fino al suo incontro con Yuri. Nonostante quest'ultimo ogni tanto si diverte a spaventarlo e a prenderlo in giro, Karol lo ammira al punto da chiedergli di formare una Gilda.\nSesso: femminile\nEt\u00e0: 15 anni\nAltezza: 150\u00a0cm\nUna maga prodigio che vive nella citt\u00e0 di Aspio. Rita nonostante la giovane et\u00e0 \u00e8 indipendente e con un carattere forte. Mostra una grande simpatia per Estellise cosa che la porta a seguire la giovane erede al trono in ogni dove. Decide di seguire il gruppo a causa delle accuse di Yuri, convinto che sia lei il Mordio che sta cercando. Rita \u00e8 ossessionata dalla Blastia e da tutto ci\u00f2 che possa riguardarla.\nSesso: maschile\nEt\u00e0: 35 anni\nAltezza: 170\u00a0cm\nLosco donnaiolo e spia. Raven fa la sua comparsa varie volte portando scompiglio nella vita del gruppo di Yuri prima di diventarne un membro effettivo. Controsenso vivente, viene spesso ripreso dal gruppo e in particolare da Rita.\nSesso: femminile\nEt\u00e0: 19 anni\nAltezza: 175\u00a0cm\nMembro della specie dei Krityan, facilmente distinguibili per le orecchie lunghe appunta e per i capelli solitamente blu. Judith si aggira per il continente con l'intento di distruggere le Blastia, secondo il suo commento perch\u00e9 ha voglia di farlo. Si unisce al gruppo di Yuri dopo certi avvenimenti.\nSesso: maschile\nEt\u00e0: 21 anni\nAltezza: 180\u00a0cm\nAmico di infanzia di Yuri. Membro dei Cavalieri che ha deciso di continuare la sua strada per cercare di cambiare il sistema che protegge i ricchi e fa soffrire i pi\u00f9 deboli. Conscio che la sua \u00e8 una strada in salita, riceve spesso sia incoraggiamenti da parte di Yuri, ma anche varie ripicche; Flynn, dal canto suo, riprende spesso l'amico a causa delle sue condotte, s\u00ec volte al bene comune, ma criminose. A causa del temperamento e della indole benevole del giovane, viene preso di mira da chi invece desidera che le cose non cambino.\nSesso: femminile\nEt\u00e0: 14 anni\nAltezza: 132\u00a0cm\nGiovane che afferma di essere la nipote di Aifread, pirata che sembra abbia assaltato il convoglio che avrebbe dovuto proteggere causando una strage. Patty purtroppo non s\u00e0 con certezza se Aifread \u00e8 veramente suo nonno, ma anche per scoprire la verit\u00e0 su quest'ultimo \u00e8 alla ricerca del suo tesoro la Maris Stella.\nAltri media.\nFilm anime.\nIl videogioco ha un prequel in versione animata cinematografica dalla durata di 110 minuti intitolato . Il film racconta gli eventi che hanno portato Yuri ad abbandonare i Cavalieri."}
{"id": "2370930", "revid": "767487", "url": "https://it.wikipedia.org/wiki?curid=2370930", "title": "Diogo Antunes de Oliveira", "text": "Caratteristiche tecniche.\nGioca come centrocampista difensivo.\nCarriera.\nClub.\nDebutt\u00f2 nel Junior Team (squadra giovanile) del Londrina. Nel 2006, Diogo fu ceduto in prestito al Figueirense, con il quale gioc\u00f2 fino al Campeonato Brasileiro S\u00e9rie A 2008. Visto che il club catarinense fu retrocesso Diogo se ne and\u00f2 dal club e si accord\u00f2 con il Gr\u00eamio per due milioni di reais.\nHa debuttato per il Gr\u00eamio il 24 gennaio 2008 contro l'Esportivo, all'Est\u00e1dio Ol\u00edmpico Monumental entrando al posto di Rafael Marques nel secondo tempo.."}
{"id": "2370932", "revid": "481666", "url": "https://it.wikipedia.org/wiki?curid=2370932", "title": "Arthur Fiedler", "text": "Per cinquant'anni, fu alla guida della Boston Pops Orchestra, un'orchestra sinfonica specializzata nell'esecuzione di musica popolare, e musica classica di facile approccio. A met\u00e0 fra musicista e showman, egli fece della \"Pops\" una delle pi\u00f9 note orchestre statunitensi. Molti lo criticarono per la contaminazione della \"musica seria\", particolarmente nell'adattamento di canzoni popolari e nella riduzione di porzione di pezzi del repertorio classico, ma Fiedler, deliberatamente, teneva dei concerti informali, leggeri e spesso autoironici, per attrarre pi\u00f9 pubblico.\nBiografia.\nSuo padre era un violinista austriaco che suonava nella Boston Symphony Orchestra, e sua madre una pianista e musicista. Egli crebbe a Boston, e studi\u00f2 alla \"Boston Latin School\" fino a quando suo padre and\u00f2 in pensione e decise di ritornare in Austria. Qui egli continu\u00f2 gli studi ed inizi\u00f2 a lavorare prima di tornare a Boston all'inizio della prima guerra mondiale.\nNel 1909, suo padre lo condusse a Berlino per studiare il violino con Willy Hess, e quindi nel 1915 entr\u00f2 a far parte della \"Boston Symphony Orchestra\", diretta da Karl Muck, come violinista. Lavor\u00f2 anche come pianista, organista e percussionista.\nNel 1924, Fiedler costitu\u00ec la \"Boston Sinfonietta\", una orchestra da camera costituita da membri della \"Boston Symphony\", iniziando una serie di concerti gratuiti all'aperto.\nNel 1930 venne nominato diciottesimo direttore della \"Boston Pops Orchestra\". Sia prima di Fiedler che dopo, i direttori della \"Pops\" avevano avuto degli incarichi di breve durata, mentre egli fece della \"Pops\" il lavoro della sua vita. Vi rimase come direttore per quasi mezzo secolo.\nSotto la direzione di Fiedler, la \"Boston Pops\" realizz\u00f2 pi\u00f9 registrazioni di ogni altra orchestra al mondo, con la RCA Victor, con ricavati dalla vendita di album, singoli, nastri e cassette per oltre 50 milioni di dollari. Le sue registrazioni ebbero inizio nel luglio 1935 alla \"Boston Symphony Hall\" con la RCA, con la prima esecuzione mondiale del pezzo \"Jalousie\" di Gade, che vendette oltre un milione di copie e la prima registrazione completa della \"Rapsodia in blu\" di George Gershwin (con Jes\u00fas Maria Sanrom\u00e1 come solista). Nel 1946, diresse la \"Boston Pops\" in una delle prime registrazioni statunitensi di musiche provenienti dalla colonna sonora, di Dimitri Tiomkin, del film epico \"Duello al sole\" prodotto da David O. Selznick. La RCA Victor realizz\u00f2 un disco a 78 giri completo di foto di scene del film.\nIl 20 giugno 1947, Fiedler registr\u00f2 una suite concertistica di musiche dal balletto \"Ga\u00eet\u00e9 Parisienne\" (musiche di Jacques Offenbach arrangiate da Manuel Rosenthal), che fu pubblicata nel primo LP di musica classica realizzato dalla RCA (RCA Victor LM-1001) nel 1950. La stessa musica nel 1954 fu registrata in stereofonia (prima registrazione di Fiedler per la RCA in tale tecnica) e registr\u00f2 regolarmente in stereo dal 1956. Diverse registrazioni di Fiedler divennero dei 45 giri \"extended play\" , a far data dal 1949, come la \"Marcia slava\" di P\u00ebtr Il'i\u010d \u010cajkovskij e \"In un mercato persiano\" di Ketelbey (RCA Victor ERA-2). OLtre a registrare pezzi classici in versione leggera, Fiedler registr\u00f2 musiche tratte da musical di Broadway e colonne sonore fi film hollywoodiani, oltre ad arrangiamenti di canzoni popolari come ad esempio alcune canzoni dei Beatles. Egli registr\u00f2, occasionalmente, dei pezzi classici molto popolari, ma non in versione leggera come al solito. Un esempio \u00e8 la registrazione della \"Sinfonia dal Nuovo Mondo\" di Dvorak. Esistono anche alcune incisioni di musica da camera registrate con la \"Boston Sinfonietta\". Fiedler e la \"Pops\" registrarono esclusivamente per la RCA Victor fino ai tardi anni sessanta, quando egli pass\u00f2 alla Deutsche Grammophon per la musica classica e alla Polydor Records per gli arrangiamenti di musica pop e poi alla London Records. Il suo ultimo album, dedicato alla musica disco, fu intitolato \"Saturday Night Fiedler\".\nFiedler diresse anche la San Francisco Pops Orchestra per 26 estati (dal 1949), ed molte altre orchestre in tutto il mondo.\nEgli diresse, in diretta televisiva, l'inaugurazione del parco di divertimenti Walt Disney World nel 1971.\nFiedler mor\u00ec a Brookline, all'et\u00e0 di 84 anni. Egli era da tempo non in buona salute ed aveva subito un infarto durante un concerto il 5 maggio 1979. Egli era allora nel suo 50\u00ba anno alla guida della \"Boston Pops Orchestra\". Boston lo onor\u00f2 con un monumento, posto vicino alla \"Charles River Esplanade\", e gli intitol\u00f2 un ponte pedonale."}
{"id": "2370936", "revid": "92723", "url": "https://it.wikipedia.org/wiki?curid=2370936", "title": "Sanan Vja\u010deslavovi\u010d Sjugirov", "text": "Di etnia calmucca, divent\u00f2 Grande maestro in novembre 2008, all'et\u00e0 di 15 anni e 10 mesi.\nHa raggiunto il massimo rating FIDE nel gennaio 2015, con 2678 punti Elo.\nTra le tappe della sua rapidissima carriera:\nNel campionato europeo individuale del 2009 a Budua ha vinto partite contro i grandi maestri Ivan \u010ceparinov, Predrag Nikoli\u0107, Loek van Wely e Maxim Rodshtein.\n\u00c8 allenato dal grande maestro ucraino Andrij Zontach e dal 2007 vive a Lipeck.\nAlcune partite notevoli:"}
{"id": "2370939", "revid": "228587", "url": "https://it.wikipedia.org/wiki?curid=2370939", "title": "Teodoro e l'invenzione che non va", "text": " \u00e8 un anime italo-giapponese ispirato dalla serie di strisce a fumetti franco-belga Cubitus nata dalla matita di Dupa.\nTrama.\nTeodoro \u00e8 un cane antropomorfo bianco, grasso e dalle zampe inferiori cortissime, molto pigro, che non vorrebbe fare altro che mangiare e dormire. Il suo padrone per\u00f2 \u00e8 un pazzo professore che inventa le cose pi\u00f9 strampalate che si possano immaginare e che di solito non funzionano mai. Questi personaggi cos\u00ec diversi vivranno quindi innumerevoli avventure molto divertenti. \nCome ogni cane che si rispetti, anche Teodoro deve entrare in conflitto con un gatto bianconero (anch'esso antropomorfo) che fa di tutto per provocarlo e organizzargli dispetti o scherzi stupidi di ogni genere. Pur essendo un cane, ha sentimenti umani ed \u00e8 quindi innamorato segretamente di Linda, una ragazzina sua vicina di casa.\nSigle TV.\nCi sono due sigle italiane di questo cartone. La prima per la trasmissione su Italia 1, dal titolo \"Teodoro e l'invenzione che non va\", \u00e8 stata incisa e cantata da Cristina D'Avena, mentre invece la seconda per la sola replica su Fox Kids, fatta sulla base e la traduzione dell'intro originale statunitense, \u00e8 cantata da Rachelle Cano."}
{"id": "2370945", "revid": "287204", "url": "https://it.wikipedia.org/wiki?curid=2370945", "title": "Moto Guzzi Nuovo Falcone", "text": "Il Nuovo Falcone \u00e8 una motocicletta costruita dalla Moto Guzzi dal 1969 al 1976 e costruita in circa 16.000 esemplari.\nIl contesto.\nLa moto nacque a fine anni sessanta su richiesta dell'esercito, per il quale era necessara una moto meno costosa e impegnativa da gestire della V7. Presentata al Salone di Milano 1969 nella versione militare (venduta anche ai civili dal settembre 1970), nel 1971 fu commercializzata la versione civile, che si differenziava da quella gi\u00e0 in commercio per le linee pi\u00f9 moderne e filanti, la strumentazione, il fanale anteriore, il silenziatore, la corona finale con due denti in meno e il dinamotore per l'avviamento.\nNel 1974 il Nuovo Falcone civile fu rivisto, adottando nuove colorazioni, e fu presentato il Nuovo Falcone Sahara, ossia il modello militare con una colorazione diversa (sabbia con telaio e silenziatori neri). La produzione dell'ultima monocilindrica orizzontale Guzzi cess\u00f2 nel 1976, con 13.400 esemplari prodotti della versione militare (comprensiva del Sahara) e 2.874 civili.\nUna delle caratteristiche che fanno pi\u00f9 apprezzare il Nuovo Falcone \u00e8 la sua semplicit\u00e0 costruttiva, che ne permette la manutenzione anche da parte dei meno esperti di meccanica. Fu adottato da vari organi pubblici, come Carabinieri, Vigili urbani, Vigili del fuoco, Bersaglieri, Guardia di Finanza e altri corpi militari; un lotto fu venduto anche alla polizia jugoslava."}
{"id": "2370946", "revid": "316995", "url": "https://it.wikipedia.org/wiki?curid=2370946", "title": "Nuovo Falcone 500", "text": ""}
{"id": "2370947", "revid": "316995", "url": "https://it.wikipedia.org/wiki?curid=2370947", "title": "Nuovo Falcone", "text": ""}
{"id": "2370948", "revid": "316995", "url": "https://it.wikipedia.org/wiki?curid=2370948", "title": "Moto Guzzi Nuovo Falcone 500", "text": ""}
{"id": "2370949", "revid": "810736", "url": "https://it.wikipedia.org/wiki?curid=2370949", "title": "Kristen Pazik", "text": "Figlia di Mike Pazik, ex giocatore di baseball professionista, lanciatore in MLB coi Minnesota Twins dal 1975 al 1977, \u00e8 di origine polacca.\n\u00c8 nota soprattutto per essere la moglie dell'ex calciatore ucraino Andrij \u0160ev\u010denko. I due si sono conosciuti in una festa a Milano e dopo due anni di fidanzamento si sono sposati nel luglio del 2004 su un campo da golf vicino a Washington DC. La coppia ha quattro figli: Jordan, nato il 29 ottobre 2004, Christian, nato il 10 novembre 2006, Oleksandr, nato il 1\u00ba ottobre 2012, Rider Gabriel, nato il 6 aprile 2014. A differenza di suo marito che \u00e8 ortodosso, Kristen \u00e8 cattolica."}
{"id": "2370950", "revid": "184755", "url": "https://it.wikipedia.org/wiki?curid=2370950", "title": "Jan Fischer", "text": "Biografia.\nVita ed istruzione.\nJan Fischer nacque a Praga, in Cecoslovacchia, da una famiglia ebrea di matematici. Il padre era ricercatore presso l'Istituto di Matematica all'Accademia delle Scienze della Repubblica Ceca, ed era specializzato in matematica e applicazioni statistiche in genetica, crescita selettiva e medicina. La madre era una statistica.\nSi laure\u00f2 all'Universit\u00e0 di economia di Praga nel 1974 in statistica ed econometria; complet\u00f2 gli studi post-universitari all'Universit\u00e0 di Economia nel 1985, ottenendo il grado di Candidato di Scienza, nel campo della statistica economica. Fu membro del Partito Comunista di Cecoslovacchia dal 1980 fino alla caduta del regime comunista nel 1989.\nJan Fischer si \u00e8 sposato due volte ed ha tre figli. Il figlio, Jakub, \u00e8 uno statistico ed \u00e8 professore associato e vice-decano alla Facolt\u00e0 di Informatica e Statistica dell'Universit\u00e0 di economia di Praga.\nCarriera.\nSubito dopo la laurea, entr\u00f2 all'Ufficio Statistico Federale; nel 1990 ne divenne vicepresidente e mantenne tale posizione fino alla dissoluzione della Cecoslovacchia. Dall'inizio degli anni novanta, dirige la squadra che gestisce i risultati delle elezioni parlamentari e locali. Ha anche svolto la funzione di vicepresidente del nuovo Ufficio Statistico Ceco. Nel 2001 partecip\u00f2 ad una missione di ricerca del Fondo Monetario Internazionale, il cui scopo era di esplorare le possibilit\u00e0 di istituzione di un ufficio statistico a Timor Est. Nel settembre 2000 divenne direttore della produzione del Taylor Nelson Sofres Factum. Dal marzo 2002 all'aprile 2003 oper\u00f2 come capo dell'istituto di ricerca alla Facolt\u00e0 di Informatica e Statistica dell'Universit\u00e0 di Economia di Praga. Fu nominato Presidente dell'Ufficio Statistico il 24 aprile 2003.\n\u00c8 membro della Societ\u00e0 Statistica Ceca, dell'Istituto Internazionale di Statistica, del Consiglio Scientifico e della Direzione Scientifica dell'Universit\u00e0 Jan Evangelista Purkyn\u011b ad \u00dast\u00ed nad Labem.\nPrimo Ministro.\nDopo la caduta del governo di Mirek Topol\u00e1nek nel marzo 2009, Fischer fu proposto come successivo Primo ministro della Repubblica Ceca, fino allo svolgimento delle elezioni parlamentari del 2010. Fischer costitu\u00ec il suo governo l'8 maggio 2009.\nA seguito delle elezioni parlamentari del 2010, \u00e8 stato succeduto il 28 giugno 2010 da Petr Ne\u010das."}
{"id": "2370952", "revid": "767487", "url": "https://it.wikipedia.org/wiki?curid=2370952", "title": "Tina Polito", "text": "Biografia.\nPenultima di sette figli, cinque sorelle e due fratelli (uno dei quali suona la chitarra), inizia la carriera giovanissima, partecipando a numerosi concorsi canori con un complessino di amici di cui \u00e8 voce solista; in uno di questi, \"La porta del successo\", che si tiene a San Felice Circeo, si mette in luce nel 1965 e viene notata da un talent scout della Vedette, che le propone un contratto discografico.\nDebutta partecipando a Scala reale nel 1966, nella squadra capitanata da Nunzio Gallo, ottenendo un buon successo con \"Cerasella\", ottenendo 56.465 voti; il grande successo arriva per\u00f2 con la partecipazione a Settevoci, il noto programma televisivo canoro condotto da Pippo Baudo: Tina vince con il brano \"Piangi, cerca e ridi\", e successivamente vincer\u00e0 altre tre puntate, con \"Il mondo \u00e8 triste\", \"I cinque orsacchiotti\" e \"Che uomo sei\".\n\"Piangi, cerca e ridi\" e \"I cinque orsacchiotti\" sono incluse nel suo secondo 45 giri, arrangiato dal maestro Francesco Anselmo: il secondo brano, pur risultando firmato per la Siae dal maestro Armando Sciascia (che usa i due pseudonimi \"Pantros\" e \"H. Tical\"), \u00e8 una canzone del complesso dei Pooh, che viene incisa dalla band ma non pubblicata all'epoca.\nA marzo del 1967 registra la sigla del programma televisivo \"41\u00ba parallelo\"; presenta poi una sua versione di \"Caro Ges\u00f9 bambino\" (canzone che aveva partecipato allo Zecchino d'Oro 1960), nel programma \"Cantabimbi\" della \"Tiv\u00f9 dei ragazzi\".\nNel 1968, dopo aver cambiato casa discografica, partecipa alla Mostra Internazionale di Musica Leggera di Venezia con \"\u00c8 il giorno dell'amore\"; in questo periodo si esibisce con il complesso I Parker's Boys, formato da Angelo La Porta (chitarra), Nicola Zanni (basso), Alberto Catani (batteria) e Gianni Micciola (tastiere).\nNel 1973 partecipa alla .\nContinua la carriera nel decennio successivo incidendo dischi per varie etichette e compiendo tourn\u00e9e in Italia e all'estero per poi ritirarsi dall'attivit\u00e0."}
{"id": "2370958", "revid": "6923", "url": "https://it.wikipedia.org/wiki?curid=2370958", "title": "Rachid El Ouali", "text": "Biografia.\nRachid El Ouali \u00e8 nato il 3 aprile 1965 in un quartiere popolare di Rabat, in Marocco.\nMateriali del Centro Missionario Diocesano, Nigrizia Multimedia, Progettomondo mlal, Lvia, Catalogo del \" XXVIII Festival di Cinema Africano di Verona \", pagina 21"}
{"id": "2370959", "revid": "1632387", "url": "https://it.wikipedia.org/wiki?curid=2370959", "title": "Haldanodon exspectatus", "text": "Lo haldanodonte (Haldanodon exspectatus) \u00e8 un mammaliaforme estinto, appartenente ai docodonti. Visse nel Giurassico superiore (Kimmeridgiano, circa 145 milioni di anni fa) e i suoi resti fossili sono stati ritrovati in Portogallo, nel famoso giacimento di Guimarota.\nDescrizione.\nL'aspetto di questo animale, lungo poco pi\u00f9 di 15 centimetri, doveva essere piuttosto simile a quello degli attuali desman (generi \"Desmana\" e \"Galemys\"), piccoli insettivori imparentati con le talpe. Il corpo era piuttosto compatto, mentre le zampe erano robuste e corte; l'articolazione distale dell'omero era particolarmente espansa, a indicare che l'area era con tutta probabilit\u00e0 dotata di forti muscoli. Le prime falangi delle zampe anteriori erano corte, mentre quelle terminali erano incurvate e compresse lateralmente. Il cranio era dotato di rugosit\u00e0 sulle ossa nasali, che fanno pensare alla presenza di uno scudo di cheratina presente nell'animale in vita. Le mascelle, lunghe circa 3 centimetri, erano robuste; in particolare la mandibola era fornita di un processo coronoide fortemente sviluppato, che indicava la presenza di muscoli masticatori molto potenti.\nMangiava come dieta piccoli insetti e lucertole di varie dimensioni\nClassificazione.\nLa forma e la disposizione dei denti di \"Haldanodon\" indicano che questo animale era un rappresentante dei docodonti, un gruppo di mammaliaformi estremamente primitivi, ma specializzati per quanto riguarda la dentatura, vissuti nella prima parte del Mesozoico. Lo scheletro di \"Haldanodon\" \u00e8 ben conosciuto e ha permesso uno studio comparativo con quello di altri mammaliaformi primitivi, come i monotremi, \"Morganucodon\" e \"Hadrocodium\". Stando ai risultati di queste analisi, \"Haldanodon\" si troverebbero in una posizione evolutiva intermedia tra \"Morganucodon\" e \"Hadrocodium\".\nStile di vita.\n\"Haldanodon\" era probabilmente un insettivoro semiacquatico dalle abitudini scavatrici: ci\u00f2 sarebbe dimostrato da numerose caratteristiche scheletriche, come le zampe forti e dalle estremit\u00e0 specializzate, il cranio dotato di scudo cefalico e gli occhi piccoli e stretti. L'ampia disparit\u00e0 di taglia nelle ossa lunghe delle zampe (come omero e femore) potrebbero indicare che lo haldanodonte non smetteva mai di crescere in dimensioni per tutta la durata della vita, come i rettili odierni."}
{"id": "2370960", "revid": "22356", "url": "https://it.wikipedia.org/wiki?curid=2370960", "title": "Haldanodon", "text": ""}
{"id": "2370963", "revid": "767487", "url": "https://it.wikipedia.org/wiki?curid=2370963", "title": "La mouche et moi", "text": "La mouche et moi \u00e8 un film del 2006 diretto dal regista marocchino Rachid El Ouali, prodotto in Marocco. \nPresentato al 28\u00ba Festival di Cinema Africano di Verona.\nTrama.\nHammouda vuole suicidarsi. Ma una mosca arriva al momento giusto."}
{"id": "2370966", "revid": "547034", "url": "https://it.wikipedia.org/wiki?curid=2370966", "title": "For You, For Me Tour", "text": "For You, For Me Tour \u00e8 un tour che la cantante Kylie Minogue intraprende in America Del Nord, luogo in cui finora non vi aveva mai fatto tappa nel corso dei suoi tour. Il tour comprendeva inizialmente solo 6 tappe, che sono diventate 9 tappe dopo solo qualche giorno. Le date canadese e newyorkesi sono sold-out, come riferito sul sito ufficiale della cantante; sempre sul sito viene confermata la possibilit\u00e0 di aggiunta di ulteriori tappe nelle stesse localit\u00e0.\nInformazioni Tour.\nMinogue ha dichiarato in un'intervita americana, che il tour \u00e8 differente dal precedente tour del 2008, vede scene, abiti e arrangiamenti differenti. In realt\u00e0 \u00e8 un mix tra lo Showgirl Homecoming Live e X2008 Tour, gli atti di quest'ultimo sono stati fusi insieme per ricreare altri del lo \"Showgirl\", in versione aggiornata. Il titolo, spiega la cantante, \u00e8 stato dato in quanto, non essendoci album o singoli in promozione, \u00e8 un tributo al suo pubblico (For You) e a se stessa (For Me) che per la prima volta si reca in America in tour.\nIl tour sar\u00e0 un concerto-spettacolo che varier\u00e0 a seconda delle dimensioni delle Venue. La cantante durante il tour rivela e canta una delle canzoni che faranno parte del prossimo album studio della cantante, la canzone in questione si chiama \"Better Than Today\", prodotta da Nerina Pallot, un'artista emergente nello scenario inglese.\nIl tour \u00e8 un vero successo di critica e di pubblico, tanto che tutte le date sono andate completamente sold-out, obbligando la cantante a spostare i concerti in venue pi\u00f9 ampie, ampliando a migliaia la vendita dei biglietti."}
{"id": "2370971", "revid": "1566286", "url": "https://it.wikipedia.org/wiki?curid=2370971", "title": "Liana Trouch\u00e9", "text": "Biografia.\nFiglia d'arte, bolognese di nascita ma napoletana d'adozione, \u00e8 cresciuta artisticamente alla scuola di Eduardo De Filippo nella cui compagnia teatrale ha recitato a lungo.\nApprezzata caratterista in film di genere poliziottesco, \u00e8 stata interprete anche di film brillanti appartenenti ai filoni della commedia all'italiana o della commedia sexy all'italiana.\nPer la televisione \u00e8 stata interprete di spettacoli leggeri come \"Biblioteca di Studio Uno\" e sceneggiati televisivi come \"La fiera della vanit\u00e0\". Ha poi preso parte alla soap opera \"Vivere insieme\".\nSempre per la prosa televisiva, nel 1962 ha interpretato per la Rai la commedia \"Sabato, domenica e luned\u00ec\", di e con Eduardo De Filippo, al fianco - fra gli altri - di Regina Bianchi, Giuseppe Anatrelli, Enzo Petito ed Enzo Cannavale.\nSposata con l'attore Aldo Giuffr\u00e9, mor\u00ec nel 1981 in un incidente stradale. Alla guida della vettura, un'Alfa 6 con cambio automatico, si trovava il collega Gino Bramieri, con cui stava recitando nelle repliche dello spettacolo di Terzoli e Vaime \"Felici e contenti\", per la regia di Garinei e Giovannini. L'auto, percorrendo l'autostrada A16, usc\u00ec di strada e l'attrice, che non aveva allacciato la cintura di sicurezza nonostante il mezzo ne fosse provvisto (l'obbligo d'uso sarebbe arrivato circa otto anni dopo), fu sbalzata fuori dall'abitacolo e mor\u00ec sul colpo."}
{"id": "2370973", "revid": "124794735", "url": "https://it.wikipedia.org/wiki?curid=2370973", "title": "San Benedetto Tennis Cup", "text": "La San Benedetto Tennis Cup, in passato anche Carisap Tennis Cup e Banca dell'Adriatico Tennis Cup, \u00e8 un torneo professionistico di tennis giocato sulla terra rossa. Fa parte del Challenger Tour. Si gioca annualmente nel mese di luglio, nel Circolo Tennis Maggioni a San Benedetto del Tronto in Italia, dal 2001.\nIn precedenza vi era gi\u00e0 stato un torneo Challenger nella citt\u00e0 marchigiana, il San Benedetto Challenger, le cui uniche edizioni furono disputate nel 1981 e 1982."}
{"id": "2370975", "revid": "1543377", "url": "https://it.wikipedia.org/wiki?curid=2370975", "title": "Nazionale di rugby a 15 di El Salvador", "text": "La nazionale di rugby XV di El Salvador (selecci\u00f3n de rugby de El Salvador) rappresenta El Salvador nel rugby a 15 non ha ancora esordito a livello internazionale, ma partecipa al campionato Guatemalteco di rugby dal 2009."}
{"id": "2370976", "revid": "57872", "url": "https://it.wikipedia.org/wiki?curid=2370976", "title": "Serramanna", "text": "Serramanna \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nSerramanna \u00e8 situata nella zona centroccidentale della pianura del Campidano all'affluenza tra il fiume Flumini Mannu e il rio Leni.\nIl paese confina a nord col comune di Samassi e col comune di Sanluri, a sud col comune di Villasor, a ovest troviamo il comune di Villacidro con i suoi monti mentre a nord-est troviamo il comune di Serrenti e a est quello di Nuraminis.\nStoria.\nPeriodo prenuragico.\nI primi insediamenti nel territorio, documentati soprattutto grazie alla scoperta del villaggio di Cuccuru Ambudu (Coordinate Gauss-Boaga fuso Ovest: E=1495032 N=4367798), risalgono a un periodo individuabile tra l'epoca della Cultura di Ozieri e della Cultura di Monte Claro.\nDi notevole importanza storica \u00e8 il menhir Perda Fitta, un masso in granito rappresentante la Dea Madre (h. 1,45\u00a0m; appena sbozzato con 10 coppole realizzate in rilievo negativo a rappresentare le mammelle), rinvenuto nella zona omonima (coordinate Gauss-Boaga fuso Ovest: E=1488531 N=4364920).\nPeriodo nuragico.\nIl ritrovamento pi\u00f9 significativo risalente all'et\u00e0 nuragica \u00e8 il nuraghe rinvenuto durante gli scavi per la ristrutturazione della sagrestia della chiesa campestre di Santa Maria. Di minore interesse i nuraghi individuati nelle zone di Santa Luxeria (coordinate Gauss-Boaga fuso Ovest: E=1491428 N=4361588), Su Muntonali (Coordinate Gauss-Boaga fuso Ovest: E=1491732 N=4365184) e Bruncu Gattus (Coordinate Gauss-Boaga fuso Ovest: E=1494726 N=4368152).\nPeriodo romano.\nDurante la dominazione romana anche il territorio di Serramanna fu intensamente abitato, numerosi erano i villaggi e testimonianze dei loro insediamenti sono sparse ovunque nel territorio. Tutti i reperti rinvenuti sono al Museo archeologico nazionale di Cagliari.\nIn epoca romana il paese fu un centro di notevole importanza per la produzione agricola, e lo rimase anche durante la dominazione bizantina della Sardegna.\nPeriodo giudicale e medievale.\nIntorno al XI secolo la Sardegna era divisa in 4 Giudicati a loro volta suddivisi in Curatorie; Serramanna faceva parte della curatoria di Gippi (o Parte Ippis) del Giudicato di Cagliari.\nNel periodo medioevale Serramanna non aveva un unico nucleo abitato ma era diviso in numerose \"ville\"; le principali erano \"Bangiuludu\", \"Saboddus-San Pietro\", \"Saboddus-Santa Giuliana\", \"Saboddus-Santu Deus\", \"Santa Maria di Monserrato\" (gi\u00e0 nel 1584 questi villaggi erano ormai da tempo spopolati e si andava verso un unico centro abitato).\nNel 1258 Serramanna venne annessa al Regno di Arborea al quale rimase sino al 1297, anno in cui venne ceduta alla Repubblica di Pisa.\nNel 1323 con lo sbarco delle truppe dell'Infante Alfonso a \"Palma di Sulcis\" anche Serramanna pass\u00f2 sotto il dominio aragonese.\nNel 1363 Pietro IV di Aragona (detto \"il Cerimonioso\") la diede in feudo a Giovanni Civiller. Pi\u00f9 tardi pass\u00f2 alla famiglia dei De Besora e nel 1455 Aldonsa De Besora riconobbe al paese libert\u00e0 e franchigie. Fu un atto di eccezionale importanza che anticip\u00f2 di molto le concessioni che solo nel XVIII secolo i signori concedettero ai loro sudditi nel resto dell'Italia e della Francia. Per la prima volta i rurali erano definiti popolo o abitante e non vassallo.\nNel 1460 Aldonsa Siviller de Besora rimasta vedova vendette il feudo a Emanuele Ribelles. Emanuele Ribelles a sua volta vendette il feudo a Raimondo Boter nel 1461. Nel 1465 Galcerando De Besora, con la dote della moglie Angela Beltran, riscatt\u00f2 il feudo.\nCon l'estinzione della famiglia De Gerp, il feudo torn\u00f2 al Fisco con Atto Notarile del 14 gennaio 1583 del Demanio della Regia Corona. Il Fisco lo vendette per 100.000 lire Aragonesi a Giovanni Gerolamo Brondo il 24 settembre 1594.\nGiovanni Gerolamo Brondo reso Cavaliere] Ereditario il 27 maggio 1586 diventer\u00e0 il primo Signore Feudale di Villacidro e Serramanna, in Parte Hyppis, per investitura del 4 giugno 1594. Il 29 novembre 1617, Antonio Brondo y de Ruecas, ottenne il titolo di Conte di Serramanna da Re Filippo III di Spagna, divenendo quindi il I Conte di Serramanna (il suo emblema a strisce argento-nere, \u00e8 ora riportato nello stemma del Comune di Serramanna).\nAl 2014 il detentore del titolo nobiliare di Conte di Serramanna \u00e8 Luis Cresp\u00ed de Valldaura y Cardenal.\nEt\u00e0 contemporanea.\nNel 1839, con la soppressione del sistema feudale, il paese si costitu\u00ec in comune, amministrato da un sindaco e da un consiglio comunale, e fu riscattato ai Bon Crespi di Valldaura, ultimi feudatari.\nNel XIX secolo l'economia fu concentrata quasi esclusivamente sull'attivit\u00e0 agricola, eccezion fatta per il tentativo di industrializzare il paese con la costruzione della Cantina Sociale del Campidano di Serramanna (che fino al 1988, anno in cui \u00e8 stata chiusa, produceva degli ottimi vini ed era una delle cantine pi\u00f9 grandi d'Europa) e della CASAR (industria conserviera), ancora attiva nonostante in passato abbia avuto notevoli problemi.\nStemma e gonfalone.\nLo stemma \u00e8 stato disegnato dall'artista serramannese Flaviano Ortu dopo un lavoro di ricerca dello storico Stefano Pira.\nPresenta sulla sinistra il campanile della chiesa di San Leonardo, di particolare interesse in quanto a canna ottagonale anzich\u00e9 quadrata come in tutto il Campidano e in tutto il territorio della Sardegna meridionale;\nsulla parte destra in alto, lo stemma araldico (fondo nero con tre pali d'argento) di Aldonsa de Besora, che con le franchigie del 1455 concesse numerosi privilegi ai serramannesi;\nsulla parte destra in basso lo stemma del I Conte di Serramanna, Antonio Brondo de Ruecas (lo stemma dei Brondo ha come simbolo araldico un albero affiancato da due teste di moro con benda sulla fronte; per motivi tecnici sorti in sede di approvazione da parte del Presidente della repubblica appaiono solamente le teste di moro).\nSociet\u00e0.\nLingue e dialetti.\nLa variante del sardo parlata a Serramanna \u00e8 il campidanese occidentale.\nInfrastrutture e trasporti.\nStrade.\nSerramanna \u00e8 collegata ai comuni limitrofi principalmente tramite due strade: la SS 196 diramazione, che attraversa da nord a sud il centro abitato, e la strada provinciale 54 bis.\nFerrovie.\nSerramanna \u00e8 dotata dal 1871 di una stazione ferroviaria lungo la Dorsale Sarda, gestita da RFI e servita dai treni di Trenitalia.\nSport.\nNel 1909 su modello della Societ\u00e0 Ginnastica Amsicora di Cagliari fu fondata la Societ\u00e0 Ginnastica \"Gialeto\", attualmente denominata ASD Gialeto 1909 dopo la ri-fondazione a causa del fallimento dopo oltre 100 anni di storia . I colori sociali sono il rosso e il verde.\nLe discipline in cui si erano:\nNel 1978 \u00e8 nata l\"'A.S.D. Serramanna 1978 A.S.I. Calcio\" (dal 2012 divenuta ASD Serramanna Calcio) che milita nella stagione 2018-2019 nel campionato di Prima Categoria. I colori sociali sono: il bianco e l'azzurro.\nNel 1979 \u00e8 stata fondata la \"Polisportiva Atletica Serramanna\", attiva a livello federale nell'atletica leggera partecipando anche a tutti i campionati FIDAL, nel basket dove dopo diversi campionati in Serie D attualmente concorre nel girone B della Promozione e nei campionati giovanili FIP, il tennistavolo e la ginnastica per adulti. I colori sociali sono il bianco e il rosso.\nNel 1992 dalle ceneri del gruppo ciclistico Polisportiva Gialeto \u00e8 nata la G.S. Pool Bike.\nNel 1998 viene fondata la terza societ\u00e0 calcistica l\"'A.S.D. Dopolavoro Ferroviario Serramanna\" che nella stagione 2018-2019 milita in Terza Categoria. I colori sociali sono il giallo e il blu.\nNel 2002 sempre dalle ceneri della Gialeto (fino al 1975 denominata Pallavolo San Leonardo per la collaborazione con l'oratorio dell'omonima parrocchia), nacque la Nuova Volley Serramanna che nell'arco della sua storia \u00e8 arrivata a militare nel campionato di Serie B2 e attualmente vanta diverse squadre in diverse categorie giovanili e professionistiche.\nNel 2005 \u00e8 nata la squadra di calcio a 5 A.S.D. \"C'\u00e8 chi Ciak\" che dalla stagione 2020-2021 disputa il campionato nazionale di serie B . La societ\u00e0 \u00e8 attiva anche nelle categorie giovanili.\nNel 1979 \u00e8 stata fondata anche l'ASD Tennis Club Serramanna,affiliata al Coni e alla Fit, che attraverso la sua scuola, promuove il tennis per tutte le fasce d'et\u00e0.\nNel paese \u00e8 attivo il Centro Taekwondo Serramanna che comprende anche quelli di San Sperate e Samassi; per questo viene anche chiamato Centro Taekwondo SSS. \nNel 2014 \u00e8 stata fondata la Siska Sport che pratica ginnastica artistica e ritmica e la ginnastica in generale.\nDal 2015 ha sede la ASD Marzial Fitness con karate, body building, kick light e altri rami della ginnastica finalizzata al benessere fisico.\nImpianti sportivi.\nGli impianti sportivi serramannesi sono principalmente cinque:\nLe attivit\u00e0 indoor sono invece praticate presso varie palestre scolastiche e nel palazzetto comunale\nCampo sportivo \"Fausto Coppi\".\nSituato in via XXV Aprile fu costruito nel 1955, ed \u00e8 considerato lo stadio di Serramanna.\n\u00c8 tutt'oggi la struttura sportiva principale del paese, l'unico dotato di manto erboso e sede delle partite casalinghe della Gialeto e del G.S. Serramanna.\nCampo sportivo \"Campu sa Lua\".\nSituato in corso Italia con manto erboso sintetico.\nCentro sportivo \"Bia Nuraminis\".\nSituato lungo l'omonima via \u00e8 composto dalla pista di atletica leggera, un campo di calcio in terra battuta e il palazzetto dello sport che solo da qualche anno \u00e8 stato aperto alle societ\u00e0 sportive.\nLa pista di atletica \u00e8 sede degli allenamenti della Polisportiva Atletica Serramanna e della polisportiva Gialeto, mentre il campo di calcio ospita a ruota le tre societ\u00e0 di calcio del paese.\nCentro sportivo via Cagliari.\n\u00c8 dotato di campi da tennis e un campetto polivalente normalmente utilizzato per il basket.\nCentro sportivo corso Italia.\n\u00c8 un campo polivalente utilizzato normalmente per il basket e il calcio a 5 quasi esclusivamente d'estate."}
{"id": "2370977", "revid": "124123", "url": "https://it.wikipedia.org/wiki?curid=2370977", "title": "Bayard Taylor Horton", "text": "Biografia.\nDopo essersi laureato nel 1922 nell'Universit\u00e0 della Virginia lavor\u00f2 all'ospedale locale negli anni 1923-1925 e si specializz\u00f2 nel 1928. Fece carriera all'interno della \"Mayo Clinic\", si specializz\u00f2 nello studio delle cefalee: esamin\u00f2 pi\u00f9 di 1400 pazienti con tali manifestazioni in venti anni di studio (1937-1957). Ebbe diversi riconoscimenti e divenne presidente della societ\u00e0 di medicina interna del Minnesota.\nScoperte.\nA lui si deve"}
{"id": "2370980", "revid": "76963", "url": "https://it.wikipedia.org/wiki?curid=2370980", "title": "William Melling", "text": "Ha iniziato la sua carriera come attore della serie televisiva inglese \"William &amp; Mary\", partecipando poi al film \"La fiera della vanit\u00e0\".\n\u00c8 entrato in seguito a far parte del cast della serie di film su Harry Potter, dove interpreta \"Nigel\", uno studente della casa del Grifondoro pi\u00f9 giovane del protagonista."}
{"id": "2370981", "revid": "287204", "url": "https://it.wikipedia.org/wiki?curid=2370981", "title": "Liana Trouch\u00e8", "text": ""}
{"id": "2370985", "revid": "478814", "url": "https://it.wikipedia.org/wiki?curid=2370985", "title": "Challenger ATP Iquique", "text": "Il Challenger ATP Iquique \u00e8 stato un torneo professionistico di tennis giocato sulla terra rossa. Faceva parte dell'ATP Challenger Tour. Si \u00e8 giocata solo l'edizione del 2009 a Iquique, in Cile."}
{"id": "2370987", "revid": "200568", "url": "https://it.wikipedia.org/wiki?curid=2370987", "title": "Sanan Sjugirov", "text": ""}
{"id": "2370991", "revid": "31857", "url": "https://it.wikipedia.org/wiki?curid=2370991", "title": "Lo Spaccacuori", "text": ""}
{"id": "2370992", "revid": "287204", "url": "https://it.wikipedia.org/wiki?curid=2370992", "title": "Nazionale di rugby a 15 del Guatemala", "text": "La nazionale di rugby XV del Guatemala rappresenta il Guatemala nel rugby a 15 in ambito internazionale."}
{"id": "2370993", "revid": "729019", "url": "https://it.wikipedia.org/wiki?curid=2370993", "title": "Fulvio Binetti", "text": "Biografia.\nFulvio Binetti intraprende i primi studi musicali all'et\u00e0 di sei anni avvicinandosi alla musica grazie al padre, che suona la chitarra, e al fratello pianista. Dalla chitarra e pianoforte classico passa poi alla chitarra moderna studiando con maestri di fama nazionale come i chitarristi Franco Cerri e Gigi Cifarelli e perfezionando gli studi attraverso seminari e stages con artisti americani e jazzisti di fama internazionale come Pat Metheny, Lee Konitz, John Scofield, Barney Kessel e Jim Hall .\nA poco pi\u00f9 di vent'anni \u00e8 sul palco dello storico Capolinea di Milano, dove si esibisce con sue formazioni e ha modo di collaborare con alcuni tra i migliori musicisti italiani come Max Furian, Marco Vaggi, Marco Brioschi, Tony Arco e molti altri . Come chitarrista collabora anche con vari studi di registrazione e suona in orchestre di programmi tv dirette dai maestri Giuseppe Vessicchio e Fabio Frizzi.\nParallelamente all'attivit\u00e0 di musicista, con la sua casa di produzione Bintmusic, compone e produce musica e cd di colonne sonore per etichette discografiche e network radiotelevisivi nazionali e realizza musiche di spot pubblicitari per le maggiori case di produzione televisive e agenzie italiane e internazionali a fianco di registi come Luca Lucini e Ago Panini .\nAutore e interprete di canzoni, ha scritto brani per Arianna (cantante) (4\u00aa classificata tra i giovani al Festival di Sanremo 1999), per Valeria Rossi (artista italiana ai primi posto dell'hit parade 2001 con il brano \"Tre parole\"). Collabora con l'attrice cinematografica e autrice Cecilia Dazzi con la quale scrive canzoni presenti nel cd d'esordio di Micol Barsanti, artista prodotta nel 2007 dalla Soleluna di Lorenzo Jovanotti. Nel 2001 Fulvio ha pubblicato un cd di canzoni dal titolo \"Se c'\u00e8 un'ombra\".\nFondatore e direttore della casa di produzione Bintmusic, in veste di editore online dirige il portale \"bintmusic.it\" dal 1998. Curatore di un blog di musica e dintorni, \u00e8 un blogger musicale tra i pi\u00f9 attivi della rete e i suoi articoli sono regolarmente letti e condivisi online da migliaia di persone."}
{"id": "2370995", "revid": "184755", "url": "https://it.wikipedia.org/wiki?curid=2370995", "title": "Hostmask", "text": "L'hostmask \u00e8 riferito ad un indirizzo IRC assegnato ad un client dal server. I servizi di IRC ed i bot forniti dal server usano l'hostmask per identificare i client. L'hostmask \u00e8 simile ad un indirizzo e-mail ma non deve essere confuso con esso. L'hostmask \u00e8 una combinazione di nickname, ident, e hostname. Se l'ident non \u00e8 disponibile, allora \u00e8 usato l'username dopo essere stato preceduto da un simbolo di tilde ~. Se l'indirizzo IP non pu\u00f2 essere risolto da un valido hostname, allora viene usato l'indirizzo IP.\nPer ragioni di sicurezza, alcuni bot permettono di far autenticare al server solo alcuni utenti con una certa hostmask, per evitare che persone non autorizzate prendano il controllo dei bot indovinando la password.\nEsempi.\nSemplice hostmask formata con un ident:\nSemplice hostmask formata senza ident:\nUn esempio immaginario di uso di hostname:\nUn esempio immaginario usando un indirizzo IP non risolvibile:\nUn operatore di canale IRC pu\u00f2 impostare un ban su una hostmask o parte di essa per entrare nel suo canale.\nAlcuni network IRC forniscono la modalit\u00e0 +x agli utenti per nascondere il loro indirizzo IP e l'hostname (cloak) la quale fornisce anonimato, sicurezza e protezione.\nUn esempio immaginario con un cloak abilitato su un hostname:\nUn esempio immaginario con un cloak abilitato su un indirizzo IP:"}
