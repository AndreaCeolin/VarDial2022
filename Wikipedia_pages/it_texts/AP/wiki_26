{"id": "2248403", "revid": "1718925", "url": "https://it.wikipedia.org/wiki?curid=2248403", "title": "Zinola", "text": "Zinola (Zino-a o Zinou-a in ligure) \u00e8 un quartiere situato alla periferia ovest di Savona, al confine naturale con il comune di Vado Ligure e di Quiliano.\nGeografia fisica.\nI confini naturali sono rappresentati dal torrente Quiliano ad Ovest che lo separa dal comune di Vado Ligure, dal Rio delle 4 Stagioni a Est che la divide dal quartiere di Legino e dalla collina di Passeggi a Nord, che la separa dal comune di Quiliano. In passato vista la sua posizione isolata ha rappresentato una comunit\u00e0 indipendente.\nZinola si trova nel punto di incontro delle vie commerciali (antiche e moderne) che attraversano le Alpi Marittime verso il Piemonte.\nStoria.\nEt\u00e0 antica e classica.\nPer la sua posizione ha rappresentato un punto abitato da tempi immemori in quanto situato sollevato rispetto all'area circostante che \u00e8 sempre stata a carattere paludoso. Questa caratteristica ha per\u00f2 sempre limitato il numero di occupanti; l'area perci\u00f2 \u00e8 sempre stata in stretto collegamento con le comunit\u00e0 agricole pi\u00f9 importanti di Legino e Quiliano. Vi sono tracce di passaggi e stazionamenti nella zona a partire da comunit\u00e0 Liguri Sabazi.\nNel periodo Romano la sua storia \u00e8 assoggettata a \"Vada Sabazia\" (l'odierna Vado Ligure). Vi sono tracce di sepolture Bizantine nelle adiacenze della Chiesa di San Pietro in Carpignano.\nAlto medioevo.\nTracce storiche nominano la localit\u00e0 \"Piana di Zinola\" in documenti notarili dei primi anni del Mille (Secolo XI); in realt\u00e0 la zona era a carattere prevalentemente paludoso e gli insediamenti abitativi erano concentrati nel reticolo di \"ciappin\", facenti riferimento alla zona pi\u00f9 elevata \"dei Bricchetti\".\nDetti ciottolati sono parzialmente scomparsi, tagliati ed interrotti con la costruzione di vecchia e nuova ferrovia, strada di scorrimento e strade comunali,\nCon una visione aerea immaginaria della collocazione del borgo si evidenzia un unicum di collegamenti tra il Ponte \"di Pietra\" e la chiesa di Santo Spirito (separati dalla strada comunale di via Quiliano), la chiesa e via dei Bricchetti (separati dalla nuova ferrovia) la biforcazione di via dei Bricchetti che porta lato mare verso il centro storico tramite scalinate e via Barba (separati dalla vecchia ferrovia, la biforcazione di via dei Bricchetti lato monte indirizzata verso la chiesetta di San Pietro (interrotta prima dalla superstrada e poi da via Caravaggio che la separa dal comune di Quiliano); sopra la chiesetta di San Pietro \u00e8 inoltre presente un piccolo borgo \"i Zen\u00e8\" storicamente e socialmente collegato all'abitato di Zinola in quanto tale zona e la pianura sottostante erano i centri agricoli di rifornimento alimentare del borgo; inoltre per i sentieri boschivi retrostanti al borgo de \"I Zen\u00e8\" \u00e8 presente l'unica fonte di acqua potabile non stagnante della zona; dal lato monte di via dei Bricchetti \u00e8 inoltre raggiungibile la strada del Santuario della \"Madonna del Monte\", attraversando la zona del Forte di Madonna del Monte e del Forte Ciuto; questa strada collega Zinola con il Colle di Cadibona, punto di demarcazione tra Alpi e Appennini, passaggio obbligato per il valico e l'accesso alle aree padano-piemontesi. Questa vista d'insieme, oramai impossibile senza uno sforzo di immaginazione, ci consente di delineare un borgo caratteristico di discrete dimensioni con tutte le costruzioni necessarie ad avere vita indipendente.\nLa parte lato mare con tutte le attivit\u00e0 legate alla marineria ed alla pesca; la parete \"murata\" lato mare del borgo storico; la possibilit\u00e0 di un facile e veloce ricovero all'interno del borgo in caso di attacchi barbareschi tramite il carruggio di via Barba, facilmente difendibile perch\u00e9 stretto e con ingresso ad arco; l'accesso all'acqua potabile, alle aree retrostanti agricole ed al borgo di Legino; l'accesso alla chiesa di Santo Spirito; la possibilit\u00e0 di raggiungere Vado tramite il ponte \"di Pietra\" velocemente e per strade sicure (tutta la costa era acquitrinosa e paludosa e perci\u00f2 il ponte era difficilmente raggiungibile dal mare) potevano consentire una vita abbastanza sicura ed indipendente agli abitanti del borgo.\nDall'Ottocento ai giorni odierni.\nIn questo periodo, dopo la bonifica delle zone paludose attraverso riempimenti e incanalazione dei corsi d'acqua vennero ricavati terreni atti alla coltura di verdure e frutta. Come negli altri quartieri ad ovest di Savona, anche a Zinola nell'Ottocento e nei primi del Novecento oltre alla consolidata industria della pesca, conservazione e trasformazione del pescato sorsero fornaci, fabbriche di lavorazione della ceramica, del vetro e successivamente di barattoli in vetro e quindi di metallo. Queste fabbriche subirono pesanti ridimensionamenti durante la grande guerra a causa dei bombardamenti delle navi inglesi dalla rada di Vado Ligure.\nNel dopoguerra furono ampliati i riempimenti lato mare con lo scopo di rendere disponibili dei terreni per attivit\u00e0 sportiva e ludica (campo da calcio, palazzetto di pattinaggio, giardini pubblici) ed incrementare l'interesse turistico della zona.\nDopo l'espansione di Savona avvenuta negli anni cinquanta-sessanta del XX secolo la localit\u00e0 \u00e8 divenuta un quartiere della citt\u00e0. Sono scomparse le fabbriche di ceramica, di barattoli e le fornaci ed \u00e8 rimasto il piccolo artigianato ed alcuni cantieri per riparazioni di imbarcazioni di piccole dimensioni. \nL'area, come buona parte delle periferie di Savona \u00e8 oramai un quartiere residenziale con la differenza, rispetto a tutti gli altri, di essere notevolmente interessata dal turismo. A Zinola sono presenti infatti circa 5.000 abitanti stabili mentre nei mesi estivi l'area \u00e8 frequentata assiduamente da turisti che portano la popolazione a punte di 10.000 abitanti. Nella zona sono presenti cinque campeggi attrezzati ed innumerevoli stabilimenti balneari; inoltre molte abitazioni sono affittate esclusivamente in estate ai turisti da fuori regione.\nCultura.\nSono attivi alcuni gruppi di aggregazione\nInfrastrutture e trasporti.\nIl quartiere \u00e8 situato lungo la via Aurelia ed \u00e8 servito dalle linee urbane ed extraurbane gestite dalla societ\u00e0 TPL Linea.\nDal 1912 al 1948 era attiva la tranvia Savona-Vado Ligure, un collegamento extraurbano che comprendeva un'intensificazione urbana all'interno di Savona."}
{"id": "2248407", "revid": "59975", "url": "https://it.wikipedia.org/wiki?curid=2248407", "title": "Neo-soul", "text": ""}
{"id": "2248415", "revid": "339392", "url": "https://it.wikipedia.org/wiki?curid=2248415", "title": "Vladimir Salnikov", "text": ""}
{"id": "2248417", "revid": "287204", "url": "https://it.wikipedia.org/wiki?curid=2248417", "title": "Ascissa curvilinea", "text": ""}
{"id": "2248420", "revid": "62004", "url": "https://it.wikipedia.org/wiki?curid=2248420", "title": "Tae Hwan Park", "text": ""}
{"id": "2248428", "revid": "767487", "url": "https://it.wikipedia.org/wiki?curid=2248428", "title": "Il canto di Paloma", "text": "Il canto di Paloma (\"La teta asustada\") \u00e8 un film drammatico del 2009 scritto e diretto da Claudia Llosa.\nBasato sul libro \"Entre Pr\u00f3jimos: el conflicto armado interno y la pol\u00edtica de la reconciliaci\u00f3n en el Per\u00fa\" dell'antropologa Kimberly S. Theidon, il film affronta le conseguenze sociali e i traumi lasciati da uno dei periodi pi\u00f9 sanguinosi della storia del Per\u00f9, quello legato all'organizzazione guerrigliera Sendero Luminoso e alla repressione che esercito e polizia operarono anche sulla popolazione civile durante gli anni ottanta e novanta.\n\u00c8 stato proiettato in anteprima alla 59\u00aa edizione del Festival di Berlino, dove si \u00e8 aggiudicato l'Orso d'oro e il Premio FIPRESCI.\nNel 2010 \u00e8 stato designato dall'Academy come film rappresentante il cinema peruviano e candidato per l'Oscar al miglior film straniero.\nTrama.\nFausta \u00e8 una giovane donna che vive con l'anziana madre in una baraccopoli alla periferia di Lima. Ogni giorno le due donne comunicano cantando e la madre le ricorda che, essendo nata negli anni del terrorismo senderista in cui gli stupri erano all'ordine del giorno, \u00e8 stata allattata con il \"latte del dolore\" e destinata a contrarre la malattia della \"teta asustada\" (la \"tetta spaventata\"), il morbo della paura che ruba l'anima. Per questo motivo, Fausta ha fatto del suo corpo un vero e proprio terreno: incapace di liberarsi dal terrore nei confronti degli uomini, ha inserito nella vagina una patata a mo' di scudo per impedire a chiunque di usarle violenza. La morte della madre la spinge verso un lungo percorso personale che la porter\u00e0 ad affrontare le sue paure e a conquistare la libert\u00e0.\nProduzione.\nIl film \u00e8 stato girato nell'area suburbana di Manchay, nel Distretto di Pachacamac a sud-est di Lima, e nel vicino distretto residenziale di Cieneguilla.\nDistribuzione.\nIl film \u00e8 stato distribuito in Spagna a partire dal 13 febbraio 2009, il giorno dopo la prima mondiale avvenuta al Festival di Berlino. In seguito ha partecipato a molte altre manifestazioni internazionali.\nCritica.\nIl film ha ottenuto recensioni positive da parte della critica. Il sito \"Rotten Tomatoes\" riporta l'81% di recensioni professionali con giudizio positivo e un voto medio di 6,8 su 10, mentre il sito \"Metacritic\" assegna al film un punteggio di 68 su 100 basato su 10 recensioni.\nColonna sonora.\nOltre a canzoni composte ed eseguite da Magaly Solier, incluse alcune con il testo di Claudia Llosa (\"Tap\u00f3n\", \"Lavar tu ropa\", \"Heridita\", \"Quiz\u00e1s alg\u00fan d\u00eda\"), nel film sono presenti brani dei gruppi di cumbia peruviana e rock strumentale Los Destellos (\"Cerveza\", \"Amor porqu\u00e9 me matas\", \"Cari\u00f1ito Serrano\", \"Horizontes\") e Los Pakines (\"Boquita de bomb\u00f3n\", \"Cada vez que te hago el amor\") e del gruppo punk rock La Sarita (\"Guachiman\")."}
{"id": "2248435", "revid": "287204", "url": "https://it.wikipedia.org/wiki?curid=2248435", "title": "Maco", "text": "Maco \u00e8 una municipalit\u00e0 di Seconda classe delle Filippine, situata nella Provincia di Davao de Oro, nella Regione del Davao.\nMaco \u00e8 formata da 37 baranggay:"}
{"id": "2248437", "revid": "1543377", "url": "https://it.wikipedia.org/wiki?curid=2248437", "title": "Nazionale di rugby a 15 dell'Uzbekistan", "text": "La nazionale di rugby XV dell'Uzbekistan rappresenta il Uzbekistan nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2248441", "revid": "298055", "url": "https://it.wikipedia.org/wiki?curid=2248441", "title": "Albert Robbins", "text": ""}
{"id": "2248442", "revid": "642594", "url": "https://it.wikipedia.org/wiki?curid=2248442", "title": "Raffaele Cadorna Jr", "text": ""}
{"id": "2248443", "revid": "1305772", "url": "https://it.wikipedia.org/wiki?curid=2248443", "title": "Kristen Alderson", "text": "Ha partecipato alla soap opera americana One Life to Live (in italiano \"Una vita da vivere\") nel ruolo di Starr Manning.\nBiografia.\nKristen \u00e8 la figlia maggiore di Richard e Kathy Alderson.\nHa un fratello minore, Eddie Alderson, che ha tre anni in meno di lei. Eddie ha recitato in One Life to Live nella parte di Matthew Buchanan.\nKristen ha frequentato una scuola cattolica in Pennsylvania fino alla seconda media, ma poi ha deciso di prendere un insegnante privato per seguire le lezioni direttamente sul set. Oggi frequenta il liceo a New York. \nNonostante intenda continuare a recitare, vorrebbe anche frequentare il college e diventare insegnante. \nLe piace passare il tempo con la sua famiglia e i suoi amici, cantare, nuotare e ballare.\nCarriera.\nKristen \u00e8 famosa per la parte di Starr Manning nella soap opera americana \"One Life to Live\", in onda sul canale americano ABC. Ella ha ricevuto la parte quando aveva sei anni nel marzo 1998 e, nell'aprile del 2001 ha firmato il contratto con la serie, divenendo la pi\u00f9 giovane attrice di televisione con un contratto. In un episodio della soap opera, Kristen ha dato il suo primo bacio televisivo, cio\u00e8 quando Starr bacia Travis (Connor Paolo).\nPrima di \"One Life to Live\", Kristen ha fatto parte del cast del musical di Broadway, \"Annie\".\nKristen ha anche ricevuto il Soap Opera Digest Award 2005 per \"Favorite Teen\", grazie al suo lavoro in \"One Life to Live\"."}
{"id": "2248444", "revid": "287204", "url": "https://it.wikipedia.org/wiki?curid=2248444", "title": "Maragusan", "text": "Maragusan \u00e8 una municipalit\u00e0 di Terza classe delle Filippine, situata nella Provincia di Davao de Oro, nella Regione del Davao.\nMaragusan \u00e8 formata da 24 baranggay:"}
{"id": "2248445", "revid": "22320719", "url": "https://it.wikipedia.org/wiki?curid=2248445", "title": "Meperidina", "text": ""}
{"id": "2248448", "revid": "729019", "url": "https://it.wikipedia.org/wiki?curid=2248448", "title": "Great Western Main Line", "text": "La Great Western Main Line \u00e8 una delle linee principali dell'Inghilterra e collega la stazione di Paddington di Londra alla stazione di Bristol Temple Meads.\nEssa \u00e8 una linea esistente gi\u00e0 prima del 1948 operata a suo tempo dalla British Railways ed ora parte del Network Rail.\nServizi.\nServizi locali ed a lunga percorrenza sono operati dalla First Great Western (FGW). Le stazioni toccate dal servizio espresso fra London Paddington e Bristol Temple Meads sono: Slough, Reading, Didcot Parkway, Swindon, Chippenham e Bath Spa. Non tutti i treni fermano a dette stazioni, specialmente a quelle di Slough e Didcot.\nI treni veloci da Paddington all'aeroporto di Heathrow come l'Heathrow Express sono gestiti dalla BAA. I servizi locali su questa rotta sono invece operati dalla FGW e BAA in maniera congiunta e vanno sotto il nome di Heathrow Connect.\nLa First Great Western opera anche un servizio London Paddington - Swansea (Galles del sud), con frequenza ogni 30 minuti, con 2-3 treni che continuano verso Pembroke, nei fine settimana estivi, per collegamenti per i servizi di ferry boat verso l'Irlanda.\nLa First Great Western opera anche un servizio London Paddington - Penzance, con frequenza ogni ora.\nLocalit\u00e0 servite.\nComunit\u00e0 servite: Londra (compresi Acton, Ealing, Hanwell) - Southall - Hayes - Harlington - West Drayton - Iver - Slough - Langley - Burnham - Taplow - Maidenhead - Twyford - Reading - Tilehurst - Goring-on-Thames - Streatley - Cholsey - Didcot - Swindon - Chippenham - Bath - Keynsham - Bristol"}
{"id": "2248450", "revid": "1592097", "url": "https://it.wikipedia.org/wiki?curid=2248450", "title": "Vladimir Selkov", "text": ""}
{"id": "2248451", "revid": "39224", "url": "https://it.wikipedia.org/wiki?curid=2248451", "title": "Nikolay Skvortsov", "text": ""}
{"id": "2248458", "revid": "1782831", "url": "https://it.wikipedia.org/wiki?curid=2248458", "title": "Lupin III vs Detective Conan", "text": " \u00e8 uno special televisivo anime che funge da crossover tra le serie manga e anime \"Lupin III\" e \"Detective Conan\", trasmesso in Giappone il 27 marzo 2009. La sua trasmissione fu annunciata inizialmente da Weekly Sh\u014dnen Sunday, la rivista che pubblica il manga di \"Detective Conan\". Lo special televisivo, la cui lavorazione \u00e8 durata due anni, rende omaggio ai cinquantacinque anni di Nippon Television, produttrice di \"Lupin III\", e ai cinquanta di Yomiuri TV, produttrice di \"Detective Conan\". In Italia \u00e8 stato proiettato in anteprima al Riminicomix il 15 luglio 2016, per poi venire trasmesso su Italia 1 il 23 ottobre alle 00:10.\nTrama.\nDurante una battuta di caccia alla volpe nella propria tenuta personale, la regina Sakura, sovrana del fittizio regno europeo di Vespania, viene improvvisamente uccisa. Tutti gli indizi lasciano supporre che l'autore dell'omicidio, generato da un colpo accidentale, sia il figlio primogenito, il principe Jihl, il quale si \u00e8 suicidato subito dopo il fatto, colto dalla disperazione. Di conseguenza, il titolo di erede al trono di Vespania passa dal principe Jihl a sua sorella minore, la diciannovenne principessa Mira, una ragazza testarda e un po' egoista, che oltretutto somiglia incredibilmente a Ran.\nLa cerimonia d'incoronazione \u00e8 per\u00f2 minacciata da un crescente movimento di opposizione popolare, che giudica la principessa Mira inadatta a governare. Pertanto, tenendo conto anche del rischio per la sicurezza, il conte Keith Dan Stinger, capo della scorta, assume come guardia personale della principessa Jigen, gi\u00e0 addestratore dell'esercito regolare. Contemporaneamente, anche Lupin III arriva in Vespania. Il piano suo e di Jigen \u00e8 di mettere le mani sulla corona destinata alle regine del regno, un oggetto tanto bello quanto carico di ricordi per il re dei ladri. Appare subito chiaro per\u00f2 che Lupin persegue anche un altro scopo.\nPer accrescere la popolarit\u00e0 della futura regina, viene organizzato un viaggio di stato in Giappone. Alla festa che si tiene al grande Hotel Sakurasaku di Tokyo prendono parte anche Kogoro, Sonoko e Conan. Durante il party, Conan smaschera un tentativo di avvelenamento ai danni della principessa e, nella confusione che ne segue, quest'ultima, che non desidera altro che evadere dalla sua condizione, riesce a scappare. Viene per\u00f2 notata da Conan, che si mette sulle sue tracce. Nella sua fuga, Mira incontra Ran, di ritorno dai corsi serali di karate. Constatando la loro somiglianza, la principessa decide di scambiarsi con lei per poter provare per una volta l'ebrezza della libert\u00e0, anche se il suo piano iniziale \u00e8 quello di far perdere del tutto le proprie tracce ai danni di Ran, ispirandosi alla storia de \"Il principe e il povero\".\nRan, vestita come la principessa, ritorna all'hotel e spiega l'accaduto. Keith, per evitare fughe di notizie e un conseguente incidente diplomatico con il Giappone, la costringe a continuare nell'impersonare il ruolo di Mira. Nel frattempo, la principessa incontra Fujiko che, dicendole di conoscere la sua identit\u00e0, si offre di portarla in giro per il Giappone e di farle da guardia del corpo. Conan le rintraccia e le insegue a bordo del suo skateboard. Fujiko riesce per\u00f2 a far perdere le proprie tracce. Intanto, viene alla luce il secondo obiettivo che ha portato Lupin in Vespania. Nel sottosuolo del regno \u00e8 nascosto un minerale che, grazie ai suoi poteri stealth, pu\u00f2 rendersi totalmente invisibile ai radar. Lupin lo ha localizzato grazie a delle bacchette da rabdomante.\nCon l'inganno, Keith riesce a evadere la promessa di lasciar andare Ran dopo la conferenza stampa in aeroporto che precede la partenza e la porta cos\u00ec in Vespania. Per permettere a Kogoro di seguire la figlia, l'ispettore Megure lo assegna come assistente personale a un suo amico dell'ICPO, l'ispettore Zenigata, che si sta recando a sua volta in Vespania per inseguire Lupin. Conan, che si era accorto di ci\u00f2 che Keith stava facendo, riesce a salire sull'aereo, aggrappandosi al carrello. Viene salvato dall'ipotermia dagli uomini dello stesso Keith, il quale afferma di stare facendo tutto ci\u00f2 unicamente per la principessa. Nel frattempo, anche la principessa Mira \u00e8 stata riportata in Vespania da Fujiko. Nel tempo che trascorre assieme a lei e a Lupin, appare chiaro come il suo carattere cinico ed egoistico sia causato dall'angoscia dovuta al suo status di principessa e dal dolore per la morte della madre e del fratello maggiore. Si scopre anche che Fujiko \u00e8 stata assoldata dallo stesso Keith proprio allo scopo di allontanare la principessa dalla vita di corte, per farle provare almeno per un po' le esperienze tipiche dei ragazzi della sua et\u00e0.\nDopo essersi riunito con Ran e Kogoro, Conan inizia a indagare sull'omicidio della regina, grazie anche all'aiuto del tutto involontario di Jigen. Intanto Lupin, coadiuvato da Goemon, riesce a entrare nel caveau del palazzo, ma la corona \u00e8 gi\u00e0 stata rubata da Fujiko. Questa \u00e8 per\u00f2 costretta a lasciarla andare per poter fuggire dall'edificio, circondato dalla polizia dopo lo scoppio dell'allarme. Mira, dopo aver fatto visita al luogo dove sono morti i suoi cari e aver deciso di farsi carico dei suoi doveri di futura regina, accetta di ritornare a palazzo e di riprendere il suo posto, giusto in tempo perch\u00e9 Conan possa rivelare a tutti la verit\u00e0 su quel presunto incidente. Il detective, nel tentativo di servirsi per l'ennesima volta degli aghi soporiferi, non riesce a colpire Kogoro, che \u00e8 in realt\u00e0 Lupin travestito, e colpisce Zenigata, che per\u00f2 si risveglia dopo pochi secondi: Conan lo definir\u00e0 un mostro. Lupin, dopo aver rivelato segretamente la sua identit\u00e0 a Conan, lo aiuta per\u00f2 nella risoluzione del caso, spacciandosi per il vero Kogoro. Insieme, i due mettono a nudo la verit\u00e0. L'assassino della regina \u00e8 il primo ministro del regno, suo fratello minore e quindi zio materno di Mira, che subito dopo aveva ucciso anche il nipote spacciandolo per un suicidio, cos\u00ec da rendersi pi\u00f9 facile l'ascesa al trono e potersi arricchire con la vendita del minerale, che la regina aveva proibito per la sua indole pacifista. La principessa Mira diventa la nuova regina di Vespania. Ran e Kogoro vengono accolti come salvatori del regno e Zenigata si rode il fegato per l'ennesima fuga di Lupin.\nLa scena finale mostra Conan prelevato da una macchina dell'ambasciata giapponese, apparentemente perch\u00e9 privo di passaporto per viaggiare, dal momento che Conan Edogawa non esiste per l'anagrafe, i cui occupanti sono in realt\u00e0 Lupin e la sua banda, compresa Fujiko. Lupin, che era tornato in Vespania per onorare una promessa fatta alla regina Sakura e svelare la verit\u00e0 sulla sua morte, dimostra di conoscere la vera identit\u00e0 del piccolo detective, chiamandolo Shinichi Kudo, e Conan promette a tutti loro che, se un giorno o l'altro dovessero rubare ancora, lui torner\u00e0 per arrestarli. Conan viene riportato a casa con un sommergibile messo a disposizione da un amico di Fujiko, che scongiura Conan di rivelarle il segreto del ringiovanimento, mentre Lupin lo inserisce nella lista dei suoi avversari, classificandolo come \"molto pericoloso\".\nEdizioni home video.\nIl 24 luglio 2009 sono usciti in Giappone il DVD e il Blu-ray Disc dello special, editi dalla VAP. Il 20 novembre 2013, in occasione dell'imminente uscita del seguito nei cinema, \u00e8 stata pubblicata sempre da VAP un'edizione limitata a prezzo ridotto, sia in DVD che in Blu-ray Disc, detta .\nAdattamento manga e sequel.\n\u00c8 stato realizzato un adattamento manga dello special, composto da soli tre capitoli e pubblicato dal 24 agosto al 25 ottobre 2013 sulle pagine della rivista \"Sh\u014dnen Sunday Super\", edita dalla Shogakukan, la casa editrice del manga di \"Detective Conan\". \u00c8 disegnato da Yutaka Abe e Denjir\u014d Maru, autori anche di alcuni volumi di \"Detective Conan Special Cases\", ed \u00e8 stato pubblicato in volume il 18 novembre 2013 (ISBN 978-4-09-124530-4).\nIl 7 dicembre 2013 \u00e8 uscito nei cinema giapponesi il sequel dello special, \"Lupin Terzo vs Detective Conan\"."}
{"id": "2248460", "revid": "118834", "url": "https://it.wikipedia.org/wiki?curid=2248460", "title": "Rivista (teatro)", "text": ""}
{"id": "2248464", "revid": "767487", "url": "https://it.wikipedia.org/wiki?curid=2248464", "title": "Consiglio delle Indie", "text": "Il Consiglio delle Indie, ufficialmente chiamato Reale e Supremo Consiglio delle Indie (spagnolo: \"el Real y Supremo Consejo de Indias\"), fu il pi\u00f9 importante organo amministrativo dell'impero spagnolo, sia nelle Americhe che in Asia, unendo i poteri legislativo, esecutivo e giudiziario. La Corona di Castiglia incorpor\u00f2 i nuovi territori all'interno del suo dominio quando la regina Isabella ritir\u00f2 l'autorit\u00e0 concessa a Cristoforo Colombo e ai primi conquistadores, ristabilendo il controllo reale diretto.\nStoria.\nLa struttura del governo coloniale non fu completa prima della fine del XVI secolo. In ogni caso il re e la regina incaricarono Juan Rodr\u00edguez de Fonseca di studiare i problemi dovuti alla colonizzazione e riguardanti Colombo. Rodr\u00edguez de Fonseca divenne in effetti ministro delle Indie, portando alla creazione di una burocrazia coloniale. Presiedette il Consiglio, che era composto da membri del Consiglio di Castiglia (\"Consejo de Castilla\") dando vita alla \"Junta de Indias\", composta da otto consiglieri. L'imperatore Carlo V gi\u00e0 utilizzava il termine nel 1519. Il Consiglio delle Indie acquis\u00ec i propri poteri il 1\u00ba agosto 1524 a Madrid e il suo primo presidente fu il futuro cardinale Juan Garc\u00eda Loaysa. Il re veniva informato settimanalmente delle decisioni prese dal Consiglio, che avrebbe esercitato l'autorit\u00e0 suprema sulle Indie a livello locale, e sulla \"Casa de Contrataci\u00f3n\" fondata nel 1503 a Siviglia. Le cause civili sufficientemente importanti gestite da una \"audiencia\" nel Nuovo Mondo potevano essere impugnate presso il \"Consejo\", che fungeva da Corte di Cassazione.\nGli scandali del Per\u00f9 e i fatti di Bartolom\u00e9 de Las Casas portarono re Carlo a revisionare la struttura del Consigli nel 1542, con una serie di \"ordenanzas\" (ordinanze).\nLe regole del commercio svolto tra le colonie e Siviglia, porto da cui passavano tutti i beni importati o esportati, erano controllate dalla preesistente \"Casa de la Contrataci\u00f3n\" di Siviglia, autorizzata nel 1503 a controllare il commercio coloniale, l'emigrazione e gli affari marittimi.\nLe decisioni prese dal Consiglio e la legislazione della Corona furono formalmente codificati nel 1680, tramite la stesura del \"Recompilaci\u00f3n de las Leyes de Indias\".\nCon l'ascesa di una nuova dinastia all'inizio del XVIII secolo, furono introdotte una serie di modifiche amministrative note con il nome di riforme borboniche. Nel 1714 Filippo V cre\u00f2 il Segretariato della Marina e delle Indie (\"Secretar\u00eda de Marina e Indias\") con un unico ministero delle Indie, cui furono affidate le funzioni amministrative che erano state del Consiglio, nonostante questo continuasse a svolgere un ruolo secondario fino al XIX secolo. Cinquanta anni dopo Carlo III istitu\u00ec un nuovo Segretario di Stato per le Indie (\"Secretar\u00edo del Estado del Despacho Universal de Indias\"). Nel corso della guerra d'indipendenza spagnola, la Cortes di Cadice abol\u00ec il Consiglio, restaurato poi da Ferdinando VII. Il Consiglio fu definitivamente sciolto nel 1834, un anno dopo la morte di Ferdinando VII, in seguito alla perdita della maggior parte dei possedimenti oltremare.\nGli archivi del Consiglio, noti come Archivo General de Indias, sono ospitati a Siviglia, e dal 1987 fanno parte dei patrimoni dell'umanit\u00e0 dell'UNESCO."}
{"id": "2248467", "revid": "57342", "url": "https://it.wikipedia.org/wiki?curid=2248467", "title": "Rosalia Maggio", "text": "Biografia.\nRosalia era la penultima dei componenti della famiglia Maggio, i cui capostipiti erano Mim\u00ec e Antonietta: sorella di Enzo, Dante, Beniamino, Pupella e della pi\u00f9 piccola Margherita.\nIl suo debutto sulle scene avvenne, com'era frequente all'epoca, prestissimo: gi\u00e0 a quattro anni sal\u00ec sul palcoscenico con la madre nel dramma \"Mastu Giorgio 'o ferraro\".\nMaggio fu attrice eclettica e sensuale: pass\u00f2 senza difficolt\u00e0 dal variet\u00e0 all'avanspettacolo, dal dramma al teatro napoletano, passando per l'operetta, la rivista, i ruoli di 'Io ausiliario' e di protagonista in psicodramma ma anche lo strip-tease, al quale cedette in un periodo di difficolt\u00e0 finanziarie. Negli anni sessanta fu interprete anche di numerose pellicole cinematografiche, tra le quali spicca un film con Tot\u00f2 e Peppino De Filippo, dal titolo \"Tot\u00f2, Peppino e le fanatiche\". Form\u00f2 una compagnia teatrale con Giacomo Rizzo, con il quale rester\u00e0 nel corso degli anni un sodalizio artistico.\nNel corso della sua carriera ha effettuato anche delle brevi escursioni canore, incidendo per l'etichetta Phonotype \"Bammenella\" di Raffaele Viviani, per l'etichetta Nuova New York \"Povera mamma mia\" di Alberto Sciotti e Tony Iglio, per l'etichetta La Canzonetta \"A guardaporte\" di Cristofaro Letico e Aniello Langella e \"Lo penzo ma non lo f\u00f2\" di Gigi Pisano e Giuseppe Cioffi. \nNel 1970 prende parte alla compagnia di Mario Trevi nella sceneggiata \"Sulitario\".\nIn teatro torn\u00f2 negli anni '80 nello spettacolo di grande successo \"'Na sera 'e Maggio\", coi fratelli Beniamino e Pupella e la regia di Antonio Calenda.\nNel 1990 partecipa come Io ausiliario al laboratorio di psicodramma \"Giocare il sogno, filmare il gioco\" di Ottavio Rosati, prodotto da Plays e Cinema Giovani con il Teatro Stabile di Torino. L'anno dopo \u00e8 protagonista di una puntata del programma di Rai3 \"Da Storia nasce Storia\" dove rivela in un suo psicodramma che, in un momento difficile della sua vita, era stata salvata dalla tentazione di prostituirsi grazie alla comparsa in tv di Papa Giovanni XXIII seguita da un'improvvisa scrittura per un film.. La storia di Rosalia suscita polemiche e un grosso impatto giornalistico.\nNel 1991 Vittorio Gassman la chiama a partecipare al programma di Rai 1 \"Tutto il mondo \u00e8 teatro\" dove la Maggio rappresenta il mondo dell'avanspettacolo."}
{"id": "2248469", "revid": "118834", "url": "https://it.wikipedia.org/wiki?curid=2248469", "title": "Variet\u00e0 (teatro)", "text": ""}
{"id": "2248470", "revid": "22321026", "url": "https://it.wikipedia.org/wiki?curid=2248470", "title": "Arcsen", "text": ""}
{"id": "2248472", "revid": "547034", "url": "https://it.wikipedia.org/wiki?curid=2248472", "title": "Hydrorion brachypterygius", "text": "L'idrorione (Hydrorion brachypterygius) \u00e8 un rettile marino estinto, appartenente ai plesiosauri. Visse nel Giurassico inferiore (Toarciano, circa 185 milioni di anni fa) e i suoi resti sono stati ritrovati nel giacimento di Holzmaden, in Germania. \nDescrizione.\nCome tutti i plesiosauri, l'idrorione era dotato di quattro zampe trasformate in pinne, di un corpo appiattito e di un lungo collo sulla cui cima si trovava una piccola testa. Rispetto ad altre forme primitive, il collo era notevolmente lungo e la testa ancora pi\u00f9 corta, dotata di ampie finestre per l'inserzione di potenti muscoli. Le zampe, inoltre, erano relativamente corte ma molto potenti (da qui l'epiteto specifico \"brachypterigius\", che significa \"pinna corta\"). \nClassificazione.\nDescritto per la prima volta nel 1923 da Fredrich von Huene, questo animale venne inizialmente considerato una specie appartenente al genere \"Plesiosaurus\". Solo nel 2006 venne ridescritto come una forma a s\u00e9 stante, pi\u00f9 specializzata di \"Plesiosaurus\"; \"Hydrorion\" \u00e8 stato quindi attribuito alla famiglia degli elasmosauridi, che comprendeva i grandi plesiosauri del Cretaceo dai colli eccezionalmente allungati.\nStudi pi\u00f9 recenti (Ketchum e Benson, 2010) hanno invece sottolineato le affinit\u00e0 di questa forma con il ben noto \"Plesiosaurus\", includendola nella famiglia dei plesiosauridi, tipica del Giurassico inferiore. In particolare, si sono riscontrate notevoli somiglianze con \"Microcleidus\" e \"Occitanosaurus\", altri due rappresentanti della famiglia. \n\"Hydrorion brachypterygius\" \u00e8 stato poi considerato un rappresentante del genere \"Microcleidus\", in un clade di plesiosauri del Giurassico inferiore noto come microcleididi (Benson et al., 2012).\nStile di vita.\nL'idrorione (il cui nome deriva da \"hydro\" - acqua e \"Orion\" - Orione il cacciatore) era senza dubbio un predatore marino. L'analisi delle ossa craniche ha permesso agli scienziati di ipotizzare che vi fosse una notevole muscolatura, e che questa fosse utilizzata dall'animale per esercitare un potente morso. Inoltre, la forma delle zampe fa supporre che l'idrorione fosse un nuotatore molto capace, in grado di effettuare manovre complesse. Gli studiosi hanno ipotizzato che le sue prede abituali fossero veloci pesci ossei, come \"Leptolepis\". Nello stesso giacimento di Holzmaden \u00e8 stato rinvenuto un altro plesiosauro, \"Seeleyosaurus\", pi\u00f9 adatto alla caccia di molluschi cefalopodi. "}
{"id": "2248474", "revid": "22321041", "url": "https://it.wikipedia.org/wiki?curid=2248474", "title": "Arcsin", "text": ""}
{"id": "2248478", "revid": "125832543", "url": "https://it.wikipedia.org/wiki?curid=2248478", "title": "Incidente ferroviario di Codogno", "text": "Il disastro ferroviario di Codogno \u00e8 un fatto di cronaca risalente all'anno 1957 che ebbe molto risalto all'epoca dei fatti.\nStoria.\nIl 9 dicembre 1957 alle ore 18:19 in localit\u00e0 Codogno, il rapido R527 della sera, partito da Milano Centrale alle 17,45 e diretto a Roma, andando ad una velocit\u00e0 di invest\u00ec un autocarro che trasportava crusca, che era rimasto bloccato al passaggio a livello non riuscendo ad attraversarlo in tempo. L'autista e il passeggero del camion morirono sul colpo. Nel conseguente deragliamento una delle carrozze si schiant\u00f2 rovinosamente contro un pilone in ghisa del cavalcavia pedonale nei pressi della stazione e nell'impatto persero la vita altre 13 persone."}
{"id": "2248488", "revid": "599013", "url": "https://it.wikipedia.org/wiki?curid=2248488", "title": "Chiesa di San Donato (Benevento)", "text": "La chiesa di San Donato si trova nella citt\u00e0 di Benevento, nel Rione Fravola, una volta popolato da varie parrocchie, monasteri e chiese. \nLa chiesa \u00e8 a navata unica, su cui si aprono, in ambo i lati, due cappelle con altari a San Nicola, a Sant'Anna, al SS. Rosario.\nNel largo antistante la chiesa sorge una fontana (detta anch'essa della \"fragola\" o \"fravola\") a due cannelli. \nStoria.\nL'epoca esatta della sua fondazione \u00e8 oscura. Dal 1198 fino al 1412, fu annoverata tra le parrocchie col nome di \"Santa Maria dei Sanniti\": l'altare cristiano, cio\u00e8, doveva custodire la gloria degli antichi padri della citt\u00e0.\nDa un manoscritto di mons. \"Giovanni De Nicastro\" (1683), conservato nella Biblioteca Arcivescovile Pacca, si legge in merito a ci\u00f2:\nIl primo restauro della chiesa fu opera dell'arcivescovo Orsini (futuro papa Benedetto XIII) dopo i violenti sismi del 1688 e del 1702. Sempre per suo volere, la parrocchia fu retta dai Padri Crociferi di San Camillo de Lellis che la tennero fino al 1806.\nNei pressi della chiesa ne sorgeva un'altra molto antica, intitolata a San Nicola di Mira, alla quale era annessa anche un convento; se ne poteva ancora vedere traccia prima dei bombardamenti del 1943, durante la seconda guerra mondiale. Anche la chiesa di San Donato ne usc\u00ec danneggiata e fu poi restaurata.\nLa guarigione dei bambini.\nNella chiesa, fino agli inizi del XX secolo, in uno stipo a destra di chi entrava, vi era una grande bilancia, nei cui piatti venivano messi i bambini sofferenti di epilessia o di \"mal di luna\". Secondo una tradizione popolare si diceva che i piccoli ammalati venivano guariti."}
{"id": "2248493", "revid": "287204", "url": "https://it.wikipedia.org/wiki?curid=2248493", "title": "Palazzo Paolo V", "text": "Il palazzo Paolo V \u00e8 un edificio di Benevento, situato lungo il corso Garibaldi. Fu la sede municipale dal periodo della dominazione pontificia di Benevento fino al terremoto del 1980.\nStoria.\nLa sua costruzione fu iniziata verso la fine del XVI secolo, sotto il pontificato di Paolo V, da cui prende il nome. Per la sua funzione, veniva anche chiamato \"Palazzo di Citt\u00e0\" (\"Palatium Civitatis\"); successivamente fu denominato \"Palazzo Magistrale\" dal nome dell'attuale corso Garibaldi, \"Via Magistrale\", strada principale della citt\u00e0, all'epoca ancora entro le mura longobarde.\nFu restaurato una prima volta nel 1896: furono evidenziate le finestre del secondo piano, che erano quasi nascoste dal cornicione. I lavori di restauro vennero diretti dall'allora ingegnere capo del comune, Eugenio Greco.\nNel Novecento, palazzo Paolo V \u00e8 stato sede del principale cinema della citt\u00e0, il \"Cine Vittoria\", fino al 1995 circa.\nSuccessivamente il palazzo fu sottoposto a restauro. I lavori, iniziati alla fine del XX secolo, sono terminati nei primi anni duemila.\nDal 2017 il piano terra \u00e8 sede del distretto culturale \"Per terre, per bellezza, per santit\u00e0\" e, grazie ad un cofinanziamento da parte di Fondazione CON IL SUD, annovera al suo interno una serie di attivit\u00e0: sale per il coworking, un caff\u00e8 letterario, un'area espositiva per le mostre ed un auditorium per convegni e spettacoli teatrali. Il palazzo ospita inoltre il museo \"Janua - Museo delle streghe di Benevento\" dalla sua nascita.\nDescrizione.\nLa sua facciata \u00e8 dell'architettura classica manierista, dalle linee severe ed imponenti.\nNel cortile, numerose lapidi commemorano eventi e figure importanti della storia della citt\u00e0 dal XVII secolo ad oggi. Si pu\u00f2 ammirare inoltre, affisso al muro in alto, un bassorilievo antico rappresentante il ratto delle Sabine.\nNel 2006 il palazzo \u00e8 stato oggetto di un progetto di progettazione illuminotecnica (\"lighting design\") a cura dello studio \"Cannata &amp; Partners\". In particolare in facciata sono stati utilizzati apparecchi a led con tecnologia RGB che consente all'edificio di interagire con gli eventi della citt\u00e0, la cui tecnologia obiettivi di sostenibilit\u00e0 e risparmio energetico."}
{"id": "2248508", "revid": "729019", "url": "https://it.wikipedia.org/wiki?curid=2248508", "title": "Taj Mahal (gioco da tavolo)", "text": "Taj Mahal \u00e8 un gioco da tavolo creato da Reiner Knizia e distribuito nel 2000 da Alea.\nRegole del gioco.\nBasi.\nNell'arco di 12 incontri, i partecipanti giocano delle carte per aggiudicarsi fino a sei premi per ciascun turno. Tali premi permettono di guadagnare dei punti, ma i giocatori possono anche decidere di utilizzare i punti per collegare delle province sulla mappa. Al termine del 12\u00ba turno, il giocatore con il maggior numero di punti vince il gioco.\nAste.\nDurante la fase delle aste, i giocatori a turno giocano le carte in loro possesso per aumentare l'ammontare della propria offerta. Un giocatore pu\u00f2 anche scegliere di ritirarsi invece che incrementare la propria offerta, in tal caso egli ritira immediatamente i premi che ha guadagnato nel turno che vengono cos\u00ec rimossi dall'asta. Il turno finisce quando tutti i giocatori si sono ritirati dall'asta."}
{"id": "2248509", "revid": "1594855", "url": "https://it.wikipedia.org/wiki?curid=2248509", "title": "Clan Vangone-Limelli", "text": "Il clan Vangone-Limelli \u00e8 un sodalizio criminale legato alla camorra; controlla la zona di Trecase, Boscoreale e Boscotrecase. Controlla il traffico di armi e di droga nel Vesuviano ma anche all'estero. Quello dei Vangone-Limelli \u00e8 considerato uno dei clan camorristici pi\u00f9 ricchi, potenti e feroci .\nStoria.\nIl clan Limelli-Vangone figura nelle mappe criminali campane, come uno dei pi\u00f9 importanti gruppi camorristici attivi sul territorio. Una posizione di assoluta prevalenza derivata dall\u2019appeal criminale dell reggente della cosca \u201cPepp \u2018o pazz\u201d, ritenuto uno dei maggiori broker internazionali della cocaina, con la possibilit\u00e0 di contatti direttamente con i pi\u00f9 potenti e attivi cartelli del narcotraffico sudamericano. Una caratteristica che lo mette al livello del pi\u00f9 noto Alfonso Annunziata \u2018a calabrese.\nTra il finire degli anni \u201970 e l\u2019inizio degli ottanta, il capostipite Luigi Limelli, i suoi affiliati e parenti della famiglia Vangone, erano storici affiliati del clan Gionta di Torre Annunziata. Nell\u2019ambito della divisione criminale delle famiglie campane nei macro gruppi di tipo verticistici della Nuova Camorra Organizzata di Raffaele Cutolo e la Nuova Famiglia, rappresentata principalmente dalla famiglia Nuvoletta di Marano, come i Gionta, i Limelli Vangone erano integranti con la Nuova Famiglia.\nAlcuni dei vertici del clan e dei maggiori gregari, avevano anche preso parte alle affiliazioni con la Cosa Nostra, con tanto di patto di sangue. Alcuni screzi e per diversit\u00e0 di vedute nella gestione e nel controllo delle attivit\u00e0 illecite sul territorio, i boschesi, si staccarono dai Gionta. La scissione non fu chiaramente indolore, numerosi furono anche i morti rimasti sulle strade della camorra sulle troppe volte insanguinate pendici del Vesuvio. La stagione dei pentitismi e i numerosi processi, hanno definito uno scenario abbastanza chiaro dello scacchiere criminale sul quale \u00e8 stato inserito anche il clan Limelli-Vangone. Personaggio di primissimo piano, e per lungo tempo all\u2019apice della cosca era Pasquale Gallo, detto \u2018o russ (il rosso, colore dei suoi capelli). Il boss ha sposato Rosaria Vangone, classe \u201957, anche lei finita in cella ieri con il figlio e altri parenti, che \u00e8 sua volta imparentata con alcuni vertici della famiglia Limelli di Boscoreale.\nDopo arresti, omicidi e altre uscite di scena, a reggere le sorti del clan, in maniera estremamente ferma, dimostrando grande carisma criminale, il 34enne Giuseppe Gallo, detto \u2018o pazz, per la nota patologia, rivelatasi a questo punto falsa, relativa alla sua salute mentale. Il giovane infatti, \u00e8 riuscito a diventare uno dei punti di riferimento per i numerosi clan della zona. Non ultimo anche lo stesso clan Gionta di Torre Annunziata. Secondo le ricostruzioni dell\u2019antimafia partenopea era lui uno dei pochissimi personaggi ad avere contatti con i referenti colombiani del narcotraffico. Come Broker internazionale riusciva ad accordarsi con i \u2018narcos\u2019 per l\u2019acquisto di imponenti quantitativi di cocaina che, venivano da lui smistati ai vari clan della zona vesuviana.\nIl boss Pasquale Gallo detto \"o' Russo\" mor\u00ec per infarto anni addietro in una cittadina del nord Italia durante la latitanza.\nLe redini del clan sono passate nelle mani del figlio maggiore Giuseppe Gallo, detto \"Pepp 'o Pazz\" (il Pazzo), che aveva vanamente tentato di eludere il carcere con false perizie psichiatriche che attestavano che il boss, ritenuto uno dei pi\u00f9 pericolosi della Camorra, soffrisse di una forma di schizofrenia. \u00c8 stato catturato dopo una lunga latitanza dai carabinieri del nucleo investigativo di Torre Annunziata mentre si apprestava a fare una visita medica fasulla. Con lui, \u00e8 stato arrestato anche il medico compiacente. Oggi, Giuseppe Gallo si trova in carcere, al 41 bis, nel carcere di massima sicurezza di Parma, dove sconta varie condanne per omicidi, associazione camorristica, traffico di droga ed altro. Nel novembre del 2019, gli agenti della polizia penitenziaria, hanno rinvenuto tre cellulari nella sua cella. \nI Vangone-Limelli hanno contatti diretti con i Cartelli colombiani. Il 15 febbraio del 2016, sono stati sequestrati 7 chilogrammi di cocaina e 5 persone sono finite in manette. I predetti, due soggetti ritenuti elementi di spicco del clan Vangone-Limelli e tre uomini di nazionalit\u00e0 colombiana, sono stati arrestati in un appartamento ubicato in San Giuseppe Vesuviano, dove avevano creato una raffineria di droga; l'evento, secondo gli investigatori, sarebbe la prova dell'esistenza di una alleanza fra il clan Vangone-Limelli e i Cartelli della droga colombiani. Quello dei Vangone-Limelli \u00e8 un clan leader nell'importazione, nella gestione e nella distribuzione di ingenti quantit\u00e0 di cocaina provenienti dal Sud America e il narcotraffico, soprattutto di cocaina, risulta essere il principale business del clan. Secondo gli investigatori, ancora, gli affiliati del clan avrebbero imparato, da narcotrafficanti colombiani, a raffinare la cocaina da quest'ultimi acquistata. "}
{"id": "2248511", "revid": "1543377", "url": "https://it.wikipedia.org/wiki?curid=2248511", "title": "Louis Couperus", "text": "Naturalismo.\nCouperus nacque in una famiglia aristocratica nel 1863 all'Aia. Trascorse gran parte della sua infanzia nelle Indie Orientali Olandesi e frequent\u00f2 la scuola a Batavia (oggi Giacarta, in Indonesia). Molti membri della sua famiglia erano funzionari del governo locale. Tornato all'Aia nel 1878, pubblic\u00f2 alcuni libri di poesie che ottennero poco successo e poca attenzione dalla critica. Couperus arriv\u00f2 alla fama con la pubblicazione del suo primo romanzo, \"Eline Vere\" (1888), un romanzo naturalista ispirato alle opere di scrittori francesi come \u00c9mile Zola e Gustave Flaubert. Il suo romanzo del 1891, \"Noodlot\" (\"Il destino\"), fu molto ammirato da Oscar Wilde e molti hanno notato delle somiglianze tra questo romanzo e \"Il ritratto di Dorian Gray\" di Wilde.\nOpere successive.\nCouperus divent\u00f2 molto famoso con i suoi romanzi \"Majesteit\" (Maest\u00e0, 1893) e \"Wereldvrede\" (Pace del mondo, 1895), entrambi ambientati nell'Europa moderna minacciata dall'anarchismo. Anche la sua favola \"Psyche\" (1898) \u00e8 stata ristampata spesso. \"Metamorfoze\" (1897), una velata autobiografia, non ebbe grande successo, nonostante la bella rilegatura Art Nouveau disegnata da Jan Toorop.\nTra le ultime opere di Couperus ci sono \"De Stille Kracht\" (La forza silenziosa, 1900) e \"De Berg van Licht\" (La montagna di luce, 1906), un romanzo decadente ambientato nell'Impero romano all'apice della sua potenza. I suoi romanzi psicologici, come \"De Boeken der Kleine Zielen\" (I romanzi delle piccole anime, 1901-1902) e \"Van Oude Menschen, de Dingen, die Voorbij gaan...\" (Vecchie persone, le cose che passano..., 1906), ebbero molto successo nei paesi anglofoni dopo la prima guerra mondiale. I suoi romanzi storici erano famosi in Germania. I suoi libri sono stati tradotti in molte altre lingue, come il francese e l'italiano, le lingue scandinave, l'ungherese, il ceco e negli ultimi anni persino l'urdu. I libri di Couperus richiamarono l'attenzione sia all'estero sia nei Paesi Bassi calvinisti.\nNel 1923 gli \u00e8 stato conferito il Premio Tollens.\nVita personale.\nSono stati pubblicati cinquanta romanzi e volumi di racconti di Couperus. Il famoso scrittore e sua moglie vissero la maggior parte della loro vita in alberghi e ville affittate in Francia e in Italia. Tutti i loro beni e i libri di Louis venivano trasportati in enormi bauli e casse.\nCouperus spos\u00f2 sua nipote Elisabeth Baud (figlia di una sua cugina) nel 1891. Si stabilirono a Venezia, dove rimasero fino al 1910, e cominciarono a viaggiare per tutta l'Italia. Frequent\u00f2 spesso la casa-atelier di Via Nomentana a Roma dello scultore Pier Pander che fu crocevia di intellettuali e artisti olandesi. Couperus probabilmente era omosessuale ma le rigide convenzioni dell'epoca e la sua natura timida lo trattennero dallo scegliere di vivere una vita consona alla sua natura. Anche i pettegolezzi dell'epoca e la scelta di soggetti omoerotici (Oscar Wilde, Eliogabalo, lottatori sulla riviera) suggeriscono che Couperus fosse omosessuale. Dopo la sua morte la moglie fece sparire tutte le lettere e altri riferimenti alla vita privata del marito.\nArguto narratore e fine commentatore, Couperus continu\u00f2 a pubblicare con grande successo di critica e vendite fino alla morte per sepsi nel 1923."}
{"id": "2248516", "revid": "70217", "url": "https://it.wikipedia.org/wiki?curid=2248516", "title": "Strumenti a serbatoio d'aria", "text": ""}
{"id": "2248518", "revid": "767487", "url": "https://it.wikipedia.org/wiki?curid=2248518", "title": "Seeleyosaurus guilelmiimperatoris", "text": "Il seeleyosauro (Seeleyosaurus guilelmiimperatoris) \u00e8 un rettile marino estinto, appartenente ai plesiosauri. Visse nel Giurassico inferiore (Toarciano, circa 185 milioni di anni fa) e i suoi resti sono stati ritrovati nel giacimento di Holzmaden, in Germania. \nDescrizione.\nQuesto animale, lungo circa 3,5 metri, era caratterizzato dai tratti tipici dei plesiosauri, ovvero zampe trasformate in pagaie, corpo appiattito e corto, e collo allungato e sormontato da una piccola testa. Il seeleyosauro, in particolare, possedeva un collo pi\u00f9 allungato rispetto a quello dei plesiosauri primitivi, e il cranio era piuttosto leggero grazie a notevoli finestre temporali. Le pinne, inoltre, erano notevolmente allungate. L'omero, in particolare, era decisamente robusto e diritto rispetto a quello di \"Plesiosaurus\". Un fossile ben conservato sembra recare l'impronta di una pinna caudale a forma di rombo; \u00e8 possibile, quindi, che tutti i plesiosauri possedessero strutture simili. \nClassificazione.\nQuesto animale \u00e8 stato descritto nel 1895 da Dames e classificato inizialmente come una specie di \"Plesiosaurus\"; l'epiteto specifico, \"guilelmiimperatoris\", \u00e8 stato posto in onore dell'imperatore Guglielmo II. Successivamente, nel 1940, i fossili sono stati attribuiti a un nuovo genere, \"Seeleyosaurus\", ma classificazioni pi\u00f9 recenti avevano preferito attribuire tutti i fossili di questa specie al genere \"Plesiosaurus\".\nSolo nel 2006 una ridescrizione del materiale, principalmente sulla base di caratteristiche craniche e delle pinne, ha riassegnato i fossili al genere \"Seeleyosaurus\" (in onore del paleontologo Harry Govier Seeley). Lo stesso studio attribu\u00ec a \"Seeleyosaurus\" anche uno scheletro di piccole dimensioni descritto due anni prima come un genere a s\u00e9 stante, \"Plesiopterys\".\nSecondo lo studio, i parenti pi\u00f9 prossimi di questo animale sarebbero stati gli elasmosauridi, un gruppo di plesiosauri dal collo particolarmente allungato caratteristici del Cretaceo. La forma pi\u00f9 affine a \"Seeleyosaurus\" sembrerebbe essere stata \"Muraenosaurus\".\nStudi pi\u00f9 recenti (Ketchum e Benson, 2010) hanno invece sottolineato le affinit\u00e0 di questa forma con il ben noto \"Plesiosaurus\", includendola nella famiglia dei plesiosauridi, tipica del Giurassico inferiore. Ulteriori studi hanno stabilito che \"Seeleyosaurus\" era un rappresentante dei microcleididi, un gruppo di plesiosauri tipici del Giurassico inferiore (Benson et al., 2012).\nStile di vita.\nDalla forma delle pinne gli studiosi hanno dedotto che questo animale fosse un veloce nuotatore, molto resistente. Il cranio, inoltre, era strutturato in modo tale che le mascelle (non particolarmente potenti) si potessero chiudere con gran velocit\u00e0. Si pensa che le prede abituali del seeleyosauro fossero cefalopodi simili a calamari, come le belemniti. Un altro elasmosauro primitivo rinvenuto nello stesso giacimento, \"Hydrorion\", si nutriva probabilmente di pesci ossei."}
{"id": "2248519", "revid": "1543377", "url": "https://it.wikipedia.org/wiki?curid=2248519", "title": "Nazionale di rugby a 15 di Vanuatu", "text": "La nazionale di rugby XV di Vanuatu rappresenta Vanuatu nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2248530", "revid": "339392", "url": "https://it.wikipedia.org/wiki?curid=2248530", "title": "Pavel Khnykin", "text": ""}
{"id": "2248534", "revid": "226458", "url": "https://it.wikipedia.org/wiki?curid=2248534", "title": "Omega (satellite)", "text": "Omega \u00e8 un gruppo di satelliti artificiali lanciati dall'Unione Sovietica nel corso del 1963. Si trattava di satelliti del tipo DS costruiti dalla Yuzhnoye, la cui componentistica interna era stata sviluppata dalla VNIIEM. Ne furono costruiti due, entrambi utilizzati per testare dei sistemi elettrici di orientamento giroscopico. La massa era di 347\u00a0kg, il perigeo di 241\u00a0km e l'apogeo di 485\u00a0km (valori tipici). L'inclinazione era di 48,9 gradi. Il vettore utilizzato era il Kosmos-2."}
{"id": "2248538", "revid": "149485", "url": "https://it.wikipedia.org/wiki?curid=2248538", "title": "Oleg Lisogor", "text": ""}
{"id": "2248540", "revid": "767487", "url": "https://it.wikipedia.org/wiki?curid=2248540", "title": "\u017deljko \u010cajkovski", "text": ""}
{"id": "2248542", "revid": "62004", "url": "https://it.wikipedia.org/wiki?curid=2248542", "title": "Igor Borysik", "text": ""}
{"id": "2248543", "revid": "112928632", "url": "https://it.wikipedia.org/wiki?curid=2248543", "title": "Filtro adattato", "text": "Nelle telecomunicazioni un filtro adattato o filtro ottimo (originariamente conosciuto come filtro di North) \u00e8 ottenuto correlando un segnale conosciuto con un segnale incognito per rivelare la presenza di un marcatore all'interno del segnale incognito. Ci\u00f2 \u00e8 equivalente ad effettuare l'operazione di convoluzione tra il segnale incognito ed una versione tempo-invertita del segnale noto. Il filtro adattato \u00e8 il filtro lineare ottimo per la massimizzazione del Rapporto segnale/rumore (SNR) in presenza di rumore stocastico additivo. I filtri adattati sono comunemente usati in ambito radar, in cui un segnale conosciuto viene trasmesso, ed il segnale riflesso \u00e8 esaminato per la ricerca di elementi comuni con il segnale trasmesso. Altre applicazioni del filtro adattato si ritrovano nell'elaborazione digitale delle immagini, ad esempio per incrementare il rapporto SNR in fotografie a raggi X.\nDerivazione del filtro adattato in caso di AWGN.\nSi consideri un modello di canale gaussiano \ndove x(t) rappresenta il segnale informativo mentre w(t) \u00e8 un processo gaussiano bianco.\nSi vuole cercare il filtro h(t) in ricezione che massimizza il rapporto tra la potenza del segnale e la potenza del rumore (SNR) a valle del campionatore. Bisogner\u00e0 quindi trovare il valore ottimo dell'istante di campionamento.\ndove ll simbolo '*' indica il prodotto di convoluzione.\nDobbiamo quindi ricavare l'espressione del filtro formula_3 massimizzando SNR.\nformula_4\nL'ultimo passaggio \u00e8 giustificato dall'ipotesi di rumore bianco ovvero formula_5 e quindi formula_6.\nUtilizzando la disuguaglianza di Schwartz si pu\u00f2 ottenere il limite superiore a tale rapporto:\nformula_7\nIl filtro adattato deve massimizzare il rapporto segnale rumore quindi ci deve permettere di scrivere la disuguaglianza di Schwartz come un'uguaglianza.\nIl valore di formula_10 serve ad indicare l'istante nel quale si ha il massimo SNR. Ad esempio se x(t)= rect(t) si porr\u00e0 formula_11 mentre per formula_12 rect(t-1) dovremo porre formula_13. Un altro fattore di cui bisogna tener conto in una trasmissione dati \u00e8 l'interferenza intersimbolica (ISI) e in tal caso il segnale dati trasmesso deve possedere un impulso sagomatore p(t) avente espressione in frequenza:\nformula_14\ndove formula_15 \u00e8 funzione di trasferimento relativa a una caratteristica di Nyquist a coseno rialzato; e ovviamente in ricezione si utilizzer\u00e0 un filtro con risposta impulsiva formula_16. Sotto queste condizioni, vengono soddisfatti entrambi i requisiti (trasmissione priva di ISI e massimo SNR sul simbolo). In questo caso l'SNR vale:\nformula_17\ncon formula_18 sprettro bilatero di densit\u00e0 di potenza di n(t).\nDerivazione del filtro adattato nel caso pi\u00f9 generale di rumore stocastico additivo.\nSe il rumore non \u00e8 un Processo bianco \u00e8 possibile ricondursi al caso precedente ponendo in ingresso al filtro adattato un filtro sbiancatore del rumore. Si consideri un caso del tutto simile al precedente\nformula_19 \nDove il rumore formula_20 ha una densit\u00e0 spettrale formula_21 \nOra si esegua un filtraggio di formula_22 attraverso un filtro con funzione di trasferimento formula_23 per ottenere formula_24.\nSi potr\u00e0 facilmente vedere che i rumore ora \u00e8 bianco infatti se valutiamo la densit\u00e0 spettrale di potenza di formula_25\nformula_26 \nPossiamo quindi ricondurci al caso precedente realizzando un filtro adattato a y(t).\nformula_27\nTenendo conto anche del filtro sbiancatore si ottiene\nformula_28\nIn formule, equivale a massimizzare \nformula_29\nUtilizzando la disuguaglianza di Schwartz, moltiplicando e dividendo l'integrando al numeratore per formula_30 \u00e8 possibile stimare il \nlimite superiore a tale rapporto:\nformula_31\nDall'equazione qua sopra si vede come il rapporto segnale-rumore ha un limite superiore che risulta indipendente da formula_32. \nPer ottenere un'espressione per il filtro ottimo baster\u00e0 a questo punto trovare la funzione di trasferimento H, tale per cui l'equazione si riduce ad un'uguaglianza. Si ricava:\nformula_33\ndove K \u00e8 una costante.\nDa queste considerazioni emerge che per ottenere il segnale filtrato formula_34 sar\u00e0 sufficiente convolvere il segnale con la funzione \ndi risposta formula_35 del Filtro Ottimo; sfruttando le propriet\u00e0 della Trasformata di Fourier basta antitrasformare il prodotto delle trasformate di formula_36 e di formula_35, ovvero\nformula_38\nOsservando la forma di formula_39 e l'espressione del filtro ottimo, il significato fisico di tale sistema pu\u00f2 essere visto cos\u00ec:\nesso rappresenta una media del segnale vero formula_40 pesata sulle frequenze da formula_41; alle frequenze in cui formula_41 \u00e8 maggiore, formula_40 viene soppressa.\nFiltro adattato tempo discreto.\nIl filtro adattato \u00e8 il filtro lineare, formula_44, che massimizza il rapporto segnale-rumore in uscita.\nL'espressione del filtro adattato si pu\u00f2 ottenere tramite argomentazioni geometriche: correlando il segnale ricevuto (un vettore) con la risposta impulsiva del filtro (un altro vettore), parallelo al primo, si massimizza il prodotto interno. Se si considera il rumore additivo, bisogna inoltre minimizzare l'uscita dovuta al rumore scegliendo una risposta impulsiva che sia ortogonale al rumore.\nFormalmente: bisogna determinare il filtro formula_44, tale che sia massimizzato il rapporto segnale-rumore in uscita, in cui l'uscita \u00e8 il prodotto interno tra la risposta impulsiva del filtro ed il segnale osservato formula_47.\nTale segnale osservato consiste nella somma del segnale utile formula_48 e del segnale di rumore formula_49:\nDefinendo la matrice di covarianza del rumore, che ha simmetria hermitiana\nin cui formula_52 denota la matrice trasposta coniugata, e formula_53 denota il valore atteso.\nDefiniamo l'uscita formula_54, come prodotto interno tra il nostro filtro ed il segnale osservato, in maniera tale che:\nDefiniamo ora il rapporto segnale-rumore come rapporto tra la potenza dell'uscita dovuta al segnale utile e la potenza dell'uscita dovuta al rumore:\nChe si pu\u00f2 riscrivere:\nche \u00e8 la funzione da massimizzare rispetto ad formula_44. \nEspandendo il denominatore, si ha:\nOra, formula_60 diventa\nEsplicitando la simmetria hermitiana della matrice di covarianza formula_62, si pu\u00f2 scrivere\nespressione al quale bisogna trovare un limite superiore. \nPer fare ci\u00f2 si riconosce una forma della disuguaglianza di Cauchy-Schwarz:\nche equivale a dire che la radice del prodotto interno tra due vettori non \u00e8 mai superiore al prodotto delle norme dei vettori. Tale concetto rappresenta l'intuizione che si cela dietro al principio del filtro adattato: questo limite superiore \u00e8 raggiunto quando i due vettori formula_65 e formula_66 sono paralleli. Si giunge quindi a:\nEspressione che pu\u00f2 essere cos\u00ec semplificata:\nIl limite superiore pu\u00f2 esser raggiunto scegliendo,\nin cui formula_70 \u00e8 un numero reale arbitrario. Per verificare ci\u00f2, \u00e8 sufficiente considerare l'espressione per formula_60 in uscita:\nQuindi, il filtro adattato assume la forma:\nSpesso si sceglie di normalizzare il valore atteso della potenza in uscita dal filtro dovuta al rumore:\nCi\u00f2 implica un valore determinato per formula_70, per determinare il quale basta risolvere:\nche conduce a\ndando l'espressione del filtro normalizzata,\nLa risposta impulsiva del filtro \u00e8 semplicemente la versione complessa coniugata e tempo-inversa di formula_44.\nTale filtro adattato \u00e8 stato derivato per i sistemi a tempo-discreto, ma pu\u00f2 essere anche esteso a quelli tempo-continuo, rimpiazzando formula_62 con la funzione di autocorrelazione tempo-continua del rumore, assumendo un segnale formula_81, rumore formula_82, ed un filtro con risposta impulsiva formula_35.\nEsempio di filtro adattato in radar e sonar.\nI filtri adattati sono spesso usati nella rivelazione di segnali (vedi Teoria della decisione e della rivelazione); ad esempio, nel caso in cui si voglia misurare la distanza da un oggetto analizzando il tempo impiegato da un segnale trasmesso su di esso a tornare indietro. Trasmettendo una sinusoide pura, si pu\u00f2 assumere che il segnale ricevuto sia una versione attenuata e ritardata del segnale trasmesso con una componente di rumore additivo.\nPer valutare la distanza dall'oggetto, bisogna correlare il segnale ricevuto con un filtro adattato, che, nel caso di rumore bianco, \u00e8 un'altra sinusoide alla stessa frequenza di quella trasmessa. Quando l'uscita del filtro adattato supera una certa soglia, si pu\u00f2 concludere con alta probabilit\u00e0 che il segnale ricevuto \u00e8 stato riflettuto dall'oggetto. Utilizzando la velocit\u00e0 di propagazione delle onde elettromagnetiche ed il tempo trascorso tra la trasmissione e la ricezione, si pu\u00f2 stimare la distanza dall'oggetto. Se si cambia la forma dell'impulso in una maniera appositamente progettata, il rapporto segnale-rumore e la risoluzione in distanza possono essere ancora migliorati: questa \u00e8 la tecnica chiamata compressione d'impulso.\nInoltre, filtri adattati possono essere impiegati in problemi di stima di parametro (vedi anche Teoria della stima); nell'esempio precedente, infatti, pu\u00f2 essere interessante calcolare anche la velocit\u00e0 dell'oggetto, sulla base della stima del parametro di frequenza del segnale ricevuto e della conoscenza dell'effetto Doppler. Per fare ci\u00f2 \u00e8 necessario correlare il segnale ricevuto con molti filtri adattati a sinusoidi con frequenza differenti. Il filtro adattato con la risposta maggiore riveler\u00e0, con alta probabilit\u00e0, la frequenza del segnale riflesso. Su tale principio si basa la tecnica chiamata moving target indication."}
{"id": "2248544", "revid": "599013", "url": "https://it.wikipedia.org/wiki?curid=2248544", "title": "\u017deljko Cajkovski", "text": ""}
{"id": "2248545", "revid": "287204", "url": "https://it.wikipedia.org/wiki?curid=2248545", "title": "Zeljko Cajkovski", "text": ""}
{"id": "2248547", "revid": "339392", "url": "https://it.wikipedia.org/wiki?curid=2248547", "title": "Sergiy Breus", "text": ""}
{"id": "2248550", "revid": "897909", "url": "https://it.wikipedia.org/wiki?curid=2248550", "title": "Antonello nel Paese delle Meraviglie", "text": "Antonello nel Paese delle Meraviglie \u00e8 un album di Antonello Venditti pubblicato nel 1997. Il disco \u00e8 stato pubblicato in edizione limitata con copie numerate, stampate su carta filigranata. Contiene alcuni dei successi di Venditti arrangiati in chiave sinfonica; il cantautore romano, nei vari brani, viene accompagnato dalla Bulgarian Simphony Orchestra di Sofia diretta da Renato Serio. \"Ho fatto un sogno\", scritto insieme a Sergio Bardotti e Ennio Morricone, \u00e8 l'unico inedito presente nell'album."}
{"id": "2248552", "revid": "38120", "url": "https://it.wikipedia.org/wiki?curid=2248552", "title": "Shin Mazinger", "text": ""}
{"id": "2248553", "revid": "339392", "url": "https://it.wikipedia.org/wiki?curid=2248553", "title": "Andriy Serdinov", "text": ""}
{"id": "2248558", "revid": "359266", "url": "https://it.wikipedia.org/wiki?curid=2248558", "title": "Filtro di North", "text": ""}
{"id": "2248562", "revid": "104265", "url": "https://it.wikipedia.org/wiki?curid=2248562", "title": "Selezione di rugby a 15 di Wallis e Futuna", "text": "La nazionale di rugby XV di Wallis e Futuna (in francese \"\u00c9quipe de Wallis-et-Futuna de rugby \u00e0 XV\") rappresenta Wallis e Futuna a livello internazionale nel rugby a 15.\nEsord\u00ec nel dicembre 1966 ma \u00e8 inattiva dal 1979."}
{"id": "2248575", "revid": "339392", "url": "https://it.wikipedia.org/wiki?curid=2248575", "title": "Svetlana Bondarenko", "text": ""}
{"id": "2248576", "revid": "2110845", "url": "https://it.wikipedia.org/wiki?curid=2248576", "title": "Giovanni Klaus Koenig", "text": "Biografia.\nLa sua molteplice attivit\u00e0 spicca nel panorama culturale fiorentino tra gli anni sessanta e gli anni ottanta.\nLaureato nel 1950 a Firenze, fu professore alla Facolt\u00e0 di Architettura di Venezia e di Firenze, nonch\u00e9 fondatore e promotore dell'ISIA di Firenze; fu autore di numerosi saggi sull'architettura e sul design in cui, in anticipo sui tempi, abbandonava una visione ortodossa del Razionalismo, recuperando movimenti d'avanguardia come l'espressionismo; fu condirettore di \"Casabella\", vicedirettore di \"Parametro\" e collaboratore di numerosi quotidiani e riviste.\nLa sua attivit\u00e0 progettuale fu dedicata soprattutto alla progettazione di veicoli, insieme a Roberto Segoni: (\"Jumbotram\" di Milano, elettromotrici MA.100 per la metropolitana di Roma, treni pendolari in lega leggera delle FS, carrozze Socimi per le Ferrovie Nord Milano).\nNel 1993, \u00e8 nato il \"Centro Studi Koenig\", un'associazione culturale che ha lo scopo di sviluppare i temi critici dell'opera di Koenig.\nArchitetture.\nPassata in secondo piano rispetto all'attivit\u00e0 di critico e storico, la sua produzione architettonica \u00e8 ancora, in parte, da studiare e rivalutare all'interno di quella \"scuola toscana\" che Koenig stesso contribu\u00ec a definire criticamente in \"Architettura in Toscana 1931-1968\" del 1968.\nTra le sue opere:"}
{"id": "2248577", "revid": "174925", "url": "https://it.wikipedia.org/wiki?curid=2248577", "title": "Orso Alberti", "text": ""}
{"id": "2248583", "revid": "121458987", "url": "https://it.wikipedia.org/wiki?curid=2248583", "title": "Stjepan Bobek", "text": "Carriera.\nInizia a giocare nel H\u0160K Concordia di Zagabria. Nel 1946 passa nel Partizan Belgrado, squadra dove trascorre gran parte della sua carriera (fino al 1959) collezionando 468 presenze con ben 403 gol.\nVincer\u00e0 alcuni tornei nazionali e per due volte sar\u00e0 il capocannoniere del campionato jugoslavo.\nMiglior realizzatore nella storia della nazionale di calcio dell'ex Jugoslavia, registr\u00f2 63 presenze segnando 38 gol; con la maglia della Jugoslavia partecip\u00f2 alle Olimpiadi di Londra nel 1948, nel 1950 ai Mondiali del Brasile e nel 1954 in Svizzera."}
{"id": "2248586", "revid": "1793900", "url": "https://it.wikipedia.org/wiki?curid=2248586", "title": "Nueces", "text": "Il Rio Nueces \u00e8 un fiume del Texas, negli Stati Uniti d'America. Il suo corso copre circa 507\u00a0km.\nGeografia.\nIl fiume, l'ultimo grande fiume del Texas prima del Rio Grande, ha la sua sorgente sull'Altopiano Edwards, nella Contea di Real, 80\u00a0km a nord della citt\u00e0 di Uvalde. Scorre nella regione centrale e meridionale del Texas, attraversando la Texas Hill Country, dirigendosi verso sud-est dove si getta nel Golfo del Messico, dopo aver attraversato la citt\u00e0 di Corpus Christi, l'unica grande citt\u00e0 che incontra lungo il suo percorso."}
{"id": "2248588", "revid": "9", "url": "https://it.wikipedia.org/wiki?curid=2248588", "title": "Casalunga", "text": ""}
{"id": "2248600", "revid": "217830", "url": "https://it.wikipedia.org/wiki?curid=2248600", "title": "Gran Premio motociclistico di Francia 1999", "text": "Il Gran Premio motociclistico di Francia 1999 corso il 23 maggio, \u00e8 stato il quarto Gran Premio della stagione 1999 del motomondiale e ha visto vincere la Honda di \u00c0lex Crivill\u00e9 nella classe 500, T\u014dru Ukawa nella classe 250 e Roberto Locatelli nella classe 125."}
{"id": "2248604", "revid": "339392", "url": "https://it.wikipedia.org/wiki?curid=2248604", "title": "Denys Sylantyev", "text": ""}
{"id": "2248606", "revid": "1718925", "url": "https://it.wikipedia.org/wiki?curid=2248606", "title": "Il coraggio e l'amore", "text": "Il coraggio e l'amore \u00e8 una raccolta di successi di Antonello Venditti, pubblicato nel 2002."}
{"id": "2248607", "revid": "1610933", "url": "https://it.wikipedia.org/wiki?curid=2248607", "title": "Cardea", "text": "Nella mitologia romana, Cardea era la dea della salute, delle soglie e cardini della porta e delle maniglie, associata anche al vento. Il nome deriva da \"cardo\" (cardine). Ella proteggeva i bambini dai vampiri e dalle streghe, ed era anche la benefattrice degli artigiani. Il suo culto era importante nell'antica Roma, ed era venerata alla festa di Beltane e in giugno, i quali erano visti come un metaforico cardine dell'anno. Maschere, palline e figurine erano appese agli usci o agli alberi, per favorire la crescita del grano, in sua riverenza. L'albero del biancospino era consacrato a Cardea.\nOvidio disse di Cardea: pu\u00f2 aprire ci\u00f2 che \u00e8 chiuso; pu\u00f2 chiudere ci\u00f2 che \u00e8 aperto.\nIn origine era la ninfa Carna finch\u00e9 Giano le diede il potere sulle maniglie e sui cardini e la qualifica di protettrice dei bambini."}
{"id": "2248611", "revid": "1005847", "url": "https://it.wikipedia.org/wiki?curid=2248611", "title": "Elezioni europee del 1981", "text": "Le elezioni europee del 1981, straordinarie, si sono tenute il 18 ottobre soltanto in Grecia."}
{"id": "2248613", "revid": "767487", "url": "https://it.wikipedia.org/wiki?curid=2248613", "title": "Ugo di Santalla", "text": "Dalla lingua araba egli tradusse in latino testi di alchimia, astronomia, astrologia e geomanzia. \nSi crede sia stato prete in Spagna, operante a Tarazona.\nLavori a lui attribuiti sono le traduzioni di Ahmad ibn Muhammad ibn Kath\u012br al-Fargh\u0101n\u012b (Alfraganus), di Ab\u016b l-Hasan \u02bfAl\u012b ibn Ab\u012b l-Rij\u0101l (Haly Abenragel), il \"Liber de secretis naturae\" di Apollonio di Tiana, \"De Spatula\" sulla divinazione, e la nota \"Tabula Smaragdina\". Il suo \"Liber Aristotilis\" fu un'antologia di materiali di provenienza greca e persiana, nessuno dei quali peraltro attribuibili ad Aristotele."}
{"id": "2248615", "revid": "838137", "url": "https://it.wikipedia.org/wiki?curid=2248615", "title": "Taxi brousse", "text": "I taxi brousse, detti anche taxi de brousse, sono taxi collettivi tipici di molti paesi africani e del Sud America (dove sono chiamati \"colectivos\"). Il nome, francofono, significa \"taxi della savana\". Effettuano per lo pi\u00f9 collegamenti extra-urbani tra citt\u00e0 contigue. Per effettuare traversate di varie citt\u00e0 occorre cambiare taxi. \nSi trovano riuniti in parcheggi appositi che fungono da autostazioni, le \"gare routi\u00e8re\", e partono quando tutti i posti sono stati occupati, tuttavia dato che lungo la strada molti passeggeri scendono \u00e8 possibile richiedere di salire a bordo anche durante il tragitto. Il prezzo, a seconda delle abitudini locali, pu\u00f2 essere contrattato o fissato dalle consuetudini. Spesso sono dei furgoncini cabinati Toyota o Peugeot da 7 posti pi\u00f9 i due posti anteriori ma il conducente cerca di far entrare molte pi\u00f9 persone.\nDa non confondersi con il Car de Brousse, o Car Rapide, che \u00e8 un minibus, anche questo stipato fino all'inverosimile di passeggeri, che effettua gli stessi percorsi, a un prezzo un po' pi\u00f9 basso, e che solitamente \u00e8 molto colorato esternamente.\nMolto esplicativo questo divertente aneddoto dell'antropologo inglese Nigel Barley: \"I taxi de brousse sono veicoli con una capienza che varia dalle dodici alle venti persone. Il proprietario per\u00f2 cerca di stiparne tra le trenta e le cinquanta. Quando l'automezzo \u00e8 sul punto di scoppiare, l'autista parte di scatto e poi frena bruscamente, cosa che crea lo spazio per una o due persone ancora.\""}
{"id": "2248619", "revid": "81195", "url": "https://it.wikipedia.org/wiki?curid=2248619", "title": "Invertasi", "text": " \nL'invertasi o saccarasi \u00e8 un enzima esocellulare che, attraverso la reazione di idrolisi, scompone il saccarosio in glucosio e fruttosio. I microrganismi che lo producono sono lieviti, soprattutto Saccharomyces cerevisiae, il processo di produzione dell'enzima avviene a pH 6 e temperatura ottimale dai 35 ai 40 \u00b0C.\nUtilizzi.\nEsso viene utilizzato prevalentemente per convertire il saccarosio da barbabietola o canna da zucchero in miscele contenenti fruttosio e glucosio, lo zucchero invertito, utilizzabili per creare sciroppi o nella preparazione di dolci lievitanti."}
{"id": "2248630", "revid": "1442080", "url": "https://it.wikipedia.org/wiki?curid=2248630", "title": "Pallavolo femminile ai XIII Giochi asiatici", "text": "Il X campionato di pallavolo femminile ai Giochi asiatici si \u00e8 svolto dal 7 al 15 dicembre 1998 a Bangkok, in Thailandia, durante i XIII Giochi asiatici. Al torneo hanno partecipato 6 squadre nazionali asiatiche e la vittoria finale \u00e8 andata par la quarta volta alla Cina.\nPodio.\nCampione.\nCina(Quarto titolo)\nSecondo posto.\nCorea del Sud\nTerzo posto.\nGiappone"}
{"id": "2248632", "revid": "287204", "url": "https://it.wikipedia.org/wiki?curid=2248632", "title": "Robert Brown Elliott", "text": "Nato a Liverpool in Inghilterra, si diplom\u00f2 ad Eton nel 1859 e prest\u00f2 servizio militare nella Royal Navy. Nel 1867 si trasfer\u00ec nella Carolina del Sud dove apr\u00ec uno studio legale. Elliott aiut\u00f2 a riorganizzare il Partito Repubblicano locale e prese parte all'assemblea che scrisse la costituzione della Carolina del Sud. Nel 1868 fu eletto alla Camera dei rappresentanti della Carolina del sud e l'anno seguente venne nominato comandante della milizia territoriale; fu il primo afroamericano a ricoprire la carica di comandante generale della Guardia nazionale della Carolina del sud. In questa veste si attiv\u00f2 per organizzare una milizia nazionale per combattere il Ku Klux Klan.\nElliott fu eletto nelle file del Partito Repubblicano al 42\u00ba e 43\u00ba Congresso degli Stati Uniti. Tenne un apprezzato discorso a sostegno della legge sui diritti civili. Il 1\u00ba novembre 1874 si dimise per tornare a combattere la corruzione politica in Carolina del Sud, dove venne eletto nuovamente alla Camera dei rappresentanti svolgendone anche il ruolo di Presidente.\nNel 1876 fu nominato procuratore generale della Carolina del sud, ma in quello stesso anno il periodo della Ricostruzione fin\u00ec e fu costretto ad abbandonare la carica. Si ritir\u00f2 quindi dalla vita pubblica aprendo uno studio legale a New Orleans."}
{"id": "2248633", "revid": "1543377", "url": "https://it.wikipedia.org/wiki?curid=2248633", "title": "Aleksandr Nikolaevi\u010d Ostrovskij", "text": "Considerato il fondatore del teatro russo moderno, definito da Turgenev lo \"Shakespeare della classe mercantile russa\", Ostrovskij fu autore di ben quarantasette opere teatrali con le quali cominci\u00f2 il teatro realistico russo.\nBiografia.\nOstrovskij nacque a Mosca, nell'Oltremoscova, il quartiere dei commercianti situato sulla riva meridionale della Moscova. Suo padre era un avvocato civilista, sempre in contatto con piccoli borghesi e commercianti: ci\u00f2 facilit\u00f2 ad Ostrovskij, fin da ragazzo, la conoscenza di tipi originali che gli davano spunto per fare bozzetti di scene teatrali.\nOstrovskij ricevette un'eccellente educazione famigliare che gli fece acquisire la conoscenza delle lingue classiche e delle principali lingue europee. Nel 1840 intraprese gli studi giuridici all'Universit\u00e0 di Mosca, ma li interruppe a seguito di una lite con le autorit\u00e0 accademiche impiegandosi nel 1843 nel Tribunale di commercio. Qui rimase fino al 1851 e vi pot\u00e9 conoscere da vicino il mondo dei commercianti, dal quale avrebbe tratto i personaggi della maggior parte delle sue commedie.\nLa sua prima pubblicazione fu un frammento di commedia, \"Il fallimento\", poi terminata nel 1849 col titolo \"Fra amici ci si mette d'accordo\" (\u0421\u0432\u043e\u0438 \u043b\u044e\u0434\u0438 \u0441\u043e\u0447\u0442\u0451\u043c\u0441\u044f, Svo\u00ed ljudi so\u010dt\u00ebmsja). La pubblicazione di quest'opera, nel 1850 sul giornale \"Il foglio della citt\u00e0 di Mosca\" (\u041c\u043e\u0441\u043a\u043e\u0432\u0441\u043a\u0438\u0439 \u0433\u043e\u0440\u043e\u0434\u0441\u043a\u043e\u0439 \u043b\u0438\u0441\u0442\u043e\u043a, \u041c\u043eskovskij gorodskoj listok), fu un successo trionfale: essa fu letta ed accolta con entusiasmo dai critici pi\u00f9 noti. Nell'opera, la storia di una bancarotta fraudolenta, Ostrovskij rappresentava il trionfo dei disonesti che non vengono puniti e la rappresentazione della commedia fu perci\u00f2 bloccata dalla censura, mentre l'autore fu posto sotto sorveglianza e costretto a dare le dimissioni dal Tribunale commerciale.\nLa prima opera rappresentata fu un altro capolavoro, \"La fidanzata povera\" (\u0411\u0435\u0434\u043d\u0430\u044f \u043d\u0435\u0432\u0435\u0441\u0442\u0430, Bedanja nevesta, 1853). Si svolge nell'ambiente dei piccoli impiegati e narra di una ragazza che, delusa da un amore romantico, sposa un uomo rozzo ma ricco, che pu\u00f2 sottrarla all'incombente miseria. Tutti i personaggi sono ben tratteggiati e nell'ultimo atto Ostrovskij scrive una scena priva dei protagonisti, nella quale una folla di persone commenta il matrimonio.\nDa allora fino alla sua morte, Ostrovskij diede quasi ogni anno una commedia, allargando sempre pi\u00f9 i suoi orizzonti, comprendendo accanto alla classe mercantile (che pur rimase sempre al centro della sua produzione artistica) altre classi sociali.\nNel 1855 si rec\u00f2 nella regione del basso Volga per incarico del granduca Konstantin Nikolaevi\u010d, che lo aveva inserito nella Commissione di letterati incaricata di studiare le condizioni di vita della popolazione. Da questa esperienza Ostrovskij trasse ispirazione per il suo capolavoro \"L'uragano\" (1859) e per alcuni drammi storici. Nel 1859 pubblic\u00f2 la prima raccolta delle sue opere e fond\u00f2 una Societ\u00e0 di soccorso ai letterati, con Turgenev, Nekrasov, Maikov, ricavandone discreti guadagni, dovuti alle letture, che egli faceva in pubblico, delle sue commedie. In quest'epoca ricevette anche una pensione vitalizia di tremila rubli all'anno.\nMor\u00ec nel 1886 nella sua tenuta di \u0160\u010delykovo, nel governatorato di Kostroma.\nIl teatro di costume: il mondo dei mercanti.\nIl mondo dei mercanti, inteso in senso ampio, comprendente anche tutti gli altri mondi dei piccoli borghesi, degli artigiani, dei funzionari e dei proprietari terrieri che con esso interagiscono, costituisce la base delle opere di Ostrovskij. Il primo periodo dell'attivit\u00e0 del drammaturgo mette a punto la caratterizzazione del famoso tipo psicologico del \"samodur\": il mercante volubile, istintivamente grossolano e pateticamente ignorante. \"Samodurstvo\" \u00e8 il complesso di quelle qualit\u00e0 comuni ai mercanti, portatrici di un sistema di vita rigorosamente patriarcale e oppressivo, dove la donna non ha mai voce in capitolo che viene illustrato nelle commedie \"Non ti sedere sulla slitta non tua\" (1852), \"Povert\u00e0 non \u00e8 vizio\" (1853), \"L'altro banchetta e a te viene il mal di testa\" (1856). Un momento cruciale dell'attivit\u00e0 dello scrittore fu la pubblicazione di \"Un posto lucrativo\" (1856), il capolavoro di Ostrovskij nella riproduzione del mondo degli impiegati: una commedia che smonta impietosamente i meccanismi di una burocrazia fondata sullo sfruttamento. Con \"La pupilla\" (1858) appare una figura di giovane donna energica che anela alla libert\u00e0 e che trover\u00e0 la sua pi\u00f9 alta espressione ne \"L'uragano\" (1859), generalmente considerato il capolavoro di Ostrovskij.\nCronache storiche.\nOltre alla commedia di costume, Ostrovskij esplor\u00f2 anche la strada del dramma storico. Le cronache drammatiche, come pi\u00f9 correttamente dovrebbero essere definiti i quattro drammi di Ostrovskij, furono scritte dopo il viaggio sulla Volga, durante il decennio 1860-1870. Sono tutti ambientati nell'epoca dei torbidi e si collocano nella tradizione dei grandi affreschi storici inaugurata dal \"Boris Godunov\" di Aleksandr Sergeevi\u010d Pu\u0161kin.\nDiversa ancora fu l'opera \"Sneguro\u010dka\" (1868-1873), definita dallo stesso autore una \"fiaba primaverile\", che si colloca nella tradizione folcloristica. Per essa \u010cajkovskij compose della musica di scena e Rimskij-Korsakov ne trasse un'opera.\nUn mondo che cambia.\nL'ultimo periodo della vita di Ostrovskij fu anch'esso molto fecondo. Le commedie di questo periodo sono perlopi\u00f9 consacrate alla Russia che si trasforma, in cui agiscono tipi nuovi quali l'intrigante (\"Anche il pi\u00f9 furbo ci pu\u00f2 cascare\", 1868), l'affarista (\"Denaro folle\", 1869 - che testimonia l'interesse di Ostrovskij per la nuova classe nascente, la borghesia), la nobilt\u00e0 ormai in rovina (\"I lupi e le pecore\", 1875) e in cui vengono rappresentati anche gli ambienti teatrali e la condizione di attori e attrici (\"Talenti e ammiratori\", 1881 e \"Colpevoli senza colpa\", 1884). Il capolavoro di questo periodo \u00e8 la commedia \"La foresta\" (1870) che mette in scena dei commedianti errabondi moralmente superiori ai rappresentanti della vecchia classe nobiliare in decadenza. Una serie di commedie tratta delle condizione femminile: \"Senza dote\" (1878) e \"Il cuore non \u00e8 pietra\" (1879)."}
{"id": "2248634", "revid": "247933", "url": "https://it.wikipedia.org/wiki?curid=2248634", "title": "Rio Nueces", "text": ""}
{"id": "2248654", "revid": "116307655", "url": "https://it.wikipedia.org/wiki?curid=2248654", "title": "Michael Wachtler", "text": "Biografia.\nIl suo nome \u00e8 legato varie scoperte nell'ambito di piante e animali del passato, fra cui spiccano le pi\u00f9 vecchie conifere e cicadee e anche \"Megachirella wachtleri\", una delle pi\u00f9 primitive lucertole.\nDurante il periodo universitario ha preso parte a varie spedizioni in montagna. Dall'inizio il suo interesse \u00e8 stato suscitato in particolare da cristalli e fossili. \nNel 1984, il suo compagno Nolli Huber precipita durante un\u2019escursione comune alla scoperta di cristalli e perde la vita.\nPrese parte a diverse spedizioni, che lo condussero nei mari del Sud, in Etiopia, nelle Comore, nella penisola Kamtchatka, in Venezuela e in Siberia.\nWachtler \u00e8 sposato con Edith Campei e ha tre figli. Vive a San Candido.\nPrime ricerche scientifiche.\nAttorno al 1990 Wachtler scopre sulle Dolomiti le sue prime piante nuove alle scienza: Voltzia dolomitica, una conifera e Bjuvia dolomitica, una cicadea, che rappresentano un passo importante nell\u00b4evoluzione delle piante. Le studia assieme alla ricercatrice olandese Han van Konijnenburg-van Cittert. [2] \nIn questo periodo ricorsero con successo le prime pubblicazione di libri documentari, in particolare sulla ricerca dei cristalli sulle Alpi come anche la storia e genesi delle Dolomiti.\nNel 1998 segu\u00ed la scoperta della Fossillagerst\u00e4tte Pra della Vacca nelle Dolomiti di Braies. Fu classificato come \u201cl\u00b4Eden della Preistoria\u201d. Si tratta di una delle zone pi\u00f9 ricche di animali e piante del Triassico. (3)\nMegachirella wachtleri.\nNel 1999, Michael Wachtler scopr\u00ec sul Monte Pr\u00e0 della Vacca, nelle Dolomiti di Braies, lo scheletro di un piccolo sauro terrestre della prima fase del medio Triassico, vissuto 241 milioni di anni fa. La genealogia dell\u2019animale attir\u00f2 l\u2019attenzione internazionale, e il rettile, descritto per la prima volta nel 2003 da Silvio Renesto e Renato Posenato prese il nome di Megachirella wachtleri, venne classificato come precursore degli squamati. (4) \nGrazie al lavoro di un team internazionale di ricercatori brasiliani, italiani, polacchi, australiani e statunitensi coordinato dall\u2019autore principale, il paleontologo brasiliano Tiago Sim\u00f5es dell\u2019Universit\u00e0 dell'Alberta, in Canada, e con l\u2019ausilio di una nuova microtomografia computerizzata, si \u00e8 ottenuto un modello tridimensionale delle parti interne ed esterne dell\u2019animale, che inquadra inequivocabilmente Megachirella come antenato degli squamati (Squamata). L\u2019ordine \u00e8 attualmente rappresentato da oltre 10.000 specie (contro le circa 6.400 dei mammiferi), e ne fanno parte le famiglie delle lucertole, dei serpenti, delle iguane, dei camaleonti, dei varani e dei gechi.(5) \nScoperte importanti.\n4.1 Nuove felci fossili \nUna felce fossile scoperta da Michael Wachtler nelle Dolomiti di Braies venne denominata da Michael Wachtler, Han van Konijnenburg - van Cittert e Evelyn Kustatscher nel 2005 in ricordo della scienziata scozzese Marie Ogilvie Gordon (1864 \u2013 1939). Il nome rende anche omaggio alla geologa Carmela Loriga Broglio (1929\u20132003), operante a Ferrara e grande studiosa delle Dolomiti. Nel 1893, Maria Gordon fu la prima donna britannica a conseguire il titolo di \u201cDoctor of science\u201d in scienze naturali, e nel 1900 ugualmente \u00e8 stata la prima donna ad addottorarsi presso l\u2019Universit\u00e0 di Monaco. Partecip\u00f2 inoltre attivamente, per molti anni, alla rivendicazione della parit\u00e0 dei diritti per le donne. (6) \nUn\u2019altra felce Wachtleria nobilis, cos\u00ec chiamata in onore del suo scopritore, Michael Wachtler, \u00e8 stata descritta per la prima volta nel 2011 dal paleontologo austriaco Georg Kandutsch. Wachtleria nobilis \u00e8 una felce particolarmente interessante, in quanto si tratta della rappresentante nota pi\u00f9 antica della famiglia delle Lindsaeaceae, un importante sottogruppo delle polipodiali. Oggi loro comprendono circa 200 specie e sono presenti in America meridionale, Asia orientale e Nuova Zelanda.\n4.2 Una strana espansione dei licopodi nel Triassico \nNel 1998, il ritrovamento, ad opera di Michael Wachtler, di rappresentanti di lepidodendri di piccole dimensioni sulle Dolomiti ha suscitato ancora pi\u00f9 clamore. Il piccolo arbusto Lycopia dezanchei pu\u00f2 essere considerato come una delle piante pi\u00f9 interessanti di tutto il Triassico. Con le sue radici striscianti, la biforcazione bipartita dei rami e gli strobili, la pianta mostra una curiosa affinit\u00e0 con Lepidodendron, estinto gi\u00e0 nel Carbonifero, ma conserva anche tratti simili al genere Lycopodium, attualmente diffuso su tutto il pianeta. Queste caratteristiche rendono plausibile l\u2019ipotesi di una linea evolutiva costantemente orientata verso una riduzione delle dimensioni.\nPer lungo tempo, la letteratura specializzata ha sostenuto la teoria secondo la quale le sigillarie, arbusti licopodi del Carbonifero si sarebbero estinte all\u2019inizio del Permiano, senza lasciare discendenti diretti. Il ritrovamento nell\u2019area delle Dolomiti di numerosi esemplari pigmei da parte di Michael Wachtler imparentati con le Sigillarie ha sorpreso il mondo scientifico. Il genere Sigillcampeia descritto da Michael Wachtler \u2013 onorando Edith Campei - si distingueva per i fusti bassi e biforcati. Su entrambe le parti terminali spuntava un ciuffo composto dalle foglie che avvolgevano il raggruppamento delle spore, che erano di due diverse tipologie: nella parte inferiore si trovavano, in fitta concentrazione, i megasporofilli quasi tondeggianti, che contenevano - stranamente - un unico seme di grandi dimensioni. Un\u2019altra specie, Eocyclotes alexawachtleri, si caratterizzava per un fusto corto, alla cui estremit\u00e0 era disposto un gruppo di squame embricate, dalla struttura sovrapposta, che contenevano sia i macro- che i microsporangi.\n4.3 Gli antenati delle cicadee \nLe origini e l\u2019evoluzione delle cicadofite hanno affascinato i ricercatori paleobotanici per decenni, probabilmente a causa della loro connotazione primordiale. Particolarmente nelle Dolomiti pu\u00f2 essere perseguita la loro evoluzione - da quasi 300 milioni di anni fa - come probabilmente in nessun\u2019altra localit\u00e0 al mondo. Nell\u2019anno 2010 Ferruccio Valentini e Michael Wachtler scoprirono a Tregiovo nella Val di Non trentina strane piante, che manifestavano somiglianze con le cicadofite, ma erano nel loro carattere del tutto ignote. Si trattava del raro ritrovamento di un Missing link - cio\u00e8 di un anello di collegamento mancante. In onore di Michael Wachtler e F\u00e9ro Valentini questa pianta venne descritta dal ricercatore tedesco Thomas Perner come Wachtleropteris valentinii. \n4.4 Perneria, alla ricerca della conifera primordiale\nCon Perneria thomsonii, scoperta per la prima volta in Germania Michael Wachtler descrive e inquadra nel 2013 per la prima volta la conifera pi\u00f9 primordiale, cio\u00e8 l\u2019antenato di tutte le gimnosperme, che si svilupp\u00f2 300 milioni di anni fa.\n4.5 F\u00e8rovalentinia, l\u2019antenato dei pini\nNel 2014, Michael Wachtler ha avviato le sue ricerche, durante le quali sono venuti sorprendentemente alla luce i resti dei pi\u00f9 antichi progenitori dei pini (genere Pinus), classificati dal paleobotanico tedesco Thomas Perner come F\u00e8rovalentinia wachtleri. \u00c8 interessante notare come nei coni siano riscontrabili caratteristiche simili a quelli odierni, mentre gli aghi, riuniti in gruppi, presentino buona parte delle varianti che caratterizzano i pini attuali (da uno a cinque - e pi\u00f9 - aghi). In un arco di dieci milioni di anni i pini si svilluparono nelle Dolomiti seguendo diverse linee evolutive. F\u00e8rovalentinia angelellii presentava ancora foglie aghiformi dicotome, relativamente corte, mentre al contrario F\u00e8rovalentinia cassinisi si distingueva gi\u00e0 per i fasci di lunghi aghi, simili all\u2019albero noto pi\u00f9 longevo al mondo, Pinus longaeva, specie autoctona nella parte occidentale degli Stati Uniti. (7)\n4.6 La nascita delle prime angiosperme \nNel 2017 Michael Wachtler elabor\u00f2 una nuova teoria sull\u2019evoluzione delle angiosperme. Su un continente appartato, denominato \u201cAngara\u201d dal ricercatore austriaco Eduard Suess, che comprendeva parte della Russia, degli Urali e della Siberia le condizioni di isolamento favorirono l\u2019evoluzione di un mondo vegetale del tutto peculiare, i cui esponenti possono essere annoverati in gran parte tra gli antenati delle angiosperme, mentre le gimnosperme erano relegate a un ruolo marginale. \u00c8 da qui che hanno avuto probabilmente origine molte delle specie di piante da fiore oggi note. \nA partire dal Permiano inferiore compaiono su questo continente Angara i precursori delle drupe, ma anche gli antenati di querce, aceri, frassini, olmi, con i loro semi alati leggermente differenziati, e persino fiori e piante erbacee a bassa crescita. Sono cos\u00ec simili, per molti aspetti, ai discendenti attuali delle piante da fiore, da esserne quasi indistinguibili, come se in quasi 300 milioni di anni non avessero subito alcuna variazione significativa. Si tratta di una circostanza che mette in dubbio la teoria della magnolia, comunemente accettata, secondo la quale da specie primitive di quest\u2019ultima sarebbero derivate tutte le altre angiosperme.\nUna volta sviluppatasi la caratteristica primaria di questi vegetali - i fiori, consistendo di stami e gineceo - \u00e8 relativamente semplice ricondurre tutte le altre circa 370.000 angiosperme a questa linea. Se nei restanti territori dell\u2019emisfero settentrionale sono stati trovati pochissimi insetti in quel periodo, il continente Angara era l\u2019habitat di un numero tale di grilli, mosche, antenati delle api, ragni, libellule e scarafaggi - molti dei quali potenziali impollinatori -, da rendere ovvia una potenziale simbiosi. \nChe gli antenati delle piante da fiore non si diffusero rapidamente sulla totalit\u00e0 delle terre emerse pu\u00f2 essere spiegato dal fatto che le violente eruzioni vulcaniche della Siberia, fino ad ora additate come le principali responsabili della \u201cmadre di tutte le catastrofi\u201d, posero fine all\u2019iniziale trionfo delle angiosperme. Furono soprattutto le piante da fiore a subire gli effetti dell\u2019estinzione di massa del Permiano-Triassico; queste specie riuscirono a riprendersi solo all\u2019inizio della prima fase del Cretaceo, quando conobbero un\u2019espansione fulminea su scala planetaria.(8) \n4.7 Scoperta delle impronte dei primi dinosauri \nParticolarmente interessante si rivelarono impronte scoperte da Michael Wachtler sulle Dolomiti di Braies che risalgono a 240 milioni di anni fa. Esse presentano zampe anteriori molto piccole, mentre le falangi, da cinque, diventano tre, caratteristica tipica dei dinosauri e degli uccelli. Insieme a Marco Avanzini ne diedero la descrizione scientifica di \u201cSphingopus ladinicus\u201d. Pi\u00f9 che un vero dinosauro, Sphingopus ladinicus pu\u00f2 essere considerato un loro precursore dinosauromorfo. \n4.8 Wachtlerosaurus\nIn strati del medio Triassico delle Dolomiti, in mezzo a rami di conifere perfettamente conservati, Michael Wachtler scopr\u00ec nel 2017 lo scheletro di un piccolo saurietto, denominato Wachtlerosaurus ladinicus dallo scienziato tedesco Thomas Perner. Wachtlerosaurus ladinicus presenta gi\u00e0 molte caratteristiche utili a farne un candidato ideale a delineare una linea di demarcazione tra i diversi dinosauri, anche se le sue dimensioni erano ancora assai modeste.\nLa grande scoperta di oro.\nNel 2008 nelle vicinanze del Monte Rosa, ad opera di Michael Wachtler, dei gemelli Mario e Lino Pallaoro, di Federico Morelli, Maurizio Prati e di Georg Kandutsch venne effettuato il pi\u00f9 grande ritrovamento d\u2019oro dei giorni nostri. In tale occasione furono rinvenuti circa 30 kg di oro puro. Il punto di partenza fu una cartina dimenticata di uno scienziato svizzero, in cui questi riferiva di un ritrovamento di 40 kg di oro puro nel 1908 e di un altro di 28 kg sempre nello stesso punto.\nScoperta di tracce dei primi dinosauri.\nSulle Dolomiti di Braies, nel 2007 ha scoperto impronte ancora ben tenute che risalgono a 240 milioni di anni fa e che segnano l'inizio dei primi dinosauri. Insieme a Marco Avanzini ne diedero la descrizione scientifica di \u201c\"Sphingopus ladinicus\"\u201d. Inoltre prese parte a diverse spedizioni, che lo condussero nei mari del Sud, in Etiopia, nelle Comore, nella penisola Kamtschatka e in Venezuela.\nMuseo Dolomythos e pena detentiva.\nCon l'austriaco Georg Kandutsch, Michael Wachtler ha iniziato a costruire le prime \u201eTesoriere della natura\u201c. Sono strutture che espongono i tesori delle montagne. In particolare diventa noto il Museo Dolomythos adiacente alla sua Villa a San Candido. Esso racchiude la storia delle Dolomiti dalle origini ai giorni nostri. Nel 2010 l'unit\u00e0 speciale dei Carabinieri ha messo sotto sequestro e in parte rimosso 3.700 ritrovamenti paleontologici, che erano custoditi nel museo, come anche tutte le relative documentazioni. Michael Wachtler fu condannato ad una pena detentiva di 8 mesi. Wachtler defin\u00ec questa come una \u201csentenza contro la scienza\u201d. (8)\nBattaglie contro la distruzione della natura.\nSempre pi\u00f9 crescentemente Michael Wachtler si rivolse alle critiche della societ\u00e0. Nel 2006 fu pubblicato \u201cL\u2018anima segreta della Natura\u201d, nel 2007 segue \u201cTirol Saga\u201d. Segue nel 2013 \u201cF\u00e8ro l\u2018uomo dei boschi\u201d o un cercatore d\u2018erbe fra le Dolomiti violate.\nDal 2011 Wachtler si \u00e8 ritirato sulle montagne ed insieme a Feruccio Valentini, un uomo dei boschi dalla Valle di Non nel Trentino, combatte ancora di pi\u00f9 contro la distruzione della natura. Insieme vanno alla ricerca di segni di vita del passato, in questo caso del Permiano risalente a quasi 300 milioni di anni fa che fanno vedere l\u2018evoluzione delle piante dagli inizi fino ad adesso.\nImpassibile alle querele e alle pene detentive, Michael Wachtler \u00e8 stato visto sempre pi\u00f9 come l\u00b4\u201dammonitore\u201d contro la distruzione della natura delle Dolomiti. Sebbene il museo Dolomythos corre il rischio di essere chiuso dalle autorit\u00e0, egli combatte ininterrottamente per la sensibilizzazione dell\u00b4uomo nei confronti di un mondo fragile.\nNote.\n1. Wegers Wolke, Tagszeitung, 01. Juli 2018\n2. Wachtler M., van Konijnenburgh \u2013 van Cittert H.2000: La flora fossile della Formazione di La Valle \u2013 Wengen (Ladinico) nelle Dolomiti (Italia) Studi Trentini di Scienze Naturali \u2013 Acta Geologica v. 75 (1998), p. 113-146.\n3. Broglio-Loriga C., Fugagnoli A., Gaetani M., van Konijnenburg-van Cittert, J.H.A.,Kustatscher E., Mantovani N., Posenato R., Renesto S., Tintori A. &amp; Wachtler M. (2002) Il giacimento a piante di Monte Pra della Vacca/K\u00fchwiesenkopf (Anisico, Dolomiti di Braies): una proposta di salvaguardia. In: A. Tintori (ed.), Giornate della Paleontologia 2002 S.P.I., Verona-Bolca-Priabona (I), abstract book, p.13.\n4. Renesto S., Posenato R., 2003: A new Lepidosauromorph reptile from the Middle Triassic of the Dolomites (Northern Italy). Rivista Italiana di Paleontologia e Stratigrafia, 109(3), p. 463-474\n5. Sim\u014des, T., Caldwell, M., Talanda, M.; Bernardi, M., Palci, A., Vernygora, O., Bernardini, F., Mancini, L., Nydam, R., 2018. The origin of squamates revealed by a Middle Triassic lizard from the Italian Alps\u201d. Nature. 557 (7707): 706\u2013709. doi:10.1038/s41586-018-0093-3\n6. Museo di Scienze Naturali dell'Alto Adige: La flora fossile di Monte Pr\u00e0 della Vacca (Valdaora), su naturmuseum.it. URL consultato il 3 settembre 2009.\n7. Wachtler: L'Origine delle Dolomiti, Editore DoloMythos - San Candido, ISBN 978-88-944100-1-3\n8. Wachtler mercoled\u00ec in Tribunale per la vicenda legata ai reperti archeologici, su altoadige.gelocal.it. URL consultato il 3 gennaio 2012."}
{"id": "2248657", "revid": "121709976", "url": "https://it.wikipedia.org/wiki?curid=2248657", "title": "Ernie Davis", "text": "Nato in Pennsylvania, all'eta di 12 anni, dopo la prematura scomparsa del padre, si trasfer\u00ec con la madre ed il suo nuovo compagno ad Elmira, nello stato di New York.\nDopo diverse esperienze con il basket, decise, una volta approdato alla high school, di cimentarsi con il football americano, ottenendo peraltro discreti successi, come giocatore liceale, anche nel baseball.\nCarriera.\nCarriera universitaria.\nAl termine della sua carriera scolastica scelse l'Universit\u00e0 di Syracuse, diventando rapidamente leader indiscusso di una formazione che riusc\u00ec nell'impresa di vincere due importanti Bowl (finali di campionato universitario, dove si accede su invito della NCAA in base ai risultati sportivi conseguiti durante l'anno).\nNel 1960 gli Orangemen di Syracuse, vinsero il \"Cotton Bowl\" 22 a 14 contro i temibili Longhorns della locale Universit\u00e0 del Texas, e l'anno successivo (1961), il \"Liberty Bowl\" contro gli Hurricanes dell'Universit\u00e0 di Miami per 14 a 13. In ambedue gli incontri Davis fu eletto miglior giocatore della partita. Proprio alla partita di Dallas si fa risalire la nascita del soprannome di \"Ernie\". Fu un giornalista dell\"'Elmira star-gazzette\" Al Mallett, a coniare per lui il nick-name \"The Elmira Express\" (il treno di Elmira), sintesi perfetta della straordinaria potenza e dell'incredibile velocit\u00e0 del giovane running back. Altra curiosit\u00e0 \u00e8 legata al suo numero di maglia da atleta universitario, il 44. Tale numero fu appuntato sulle spalle di un'altra leggenda degli Orangeman e dei Browns, Jim Brown (leggenda del football, ed attore ne \"Quella sporca dozzina\")\nNel 1962, al termine della sua carriera universitaria, vinse l'Heisman Trophy, premio riservato al miglior giocatore universitario di football. Fu il primo giocatore afro-americano a fregiarsi di tale riconoscimento e lo stesso Presidente John F. Kennedy chiese di poterlo incontrare mentre si trovava a New York per ritirare il premio.\nCarriera professionistica.\nIl giocatore di Syracuse era stato scelto con la prima chiamata assoluta del Draft NFL 1962, dai Washington Redskins, che in seguito avevano scambiato la scelta con i Cleveland Browns. Il giocatore, date anche le sue rare potenzialit\u00e0 tecniche, firm\u00f2 il pi\u00f9 ricco contratto mai sottoscritto all'epoca da un giocatore al debutto.\nMorte.\nNel corso delle visite mediche precedenti al training camp (sorta di ritiro pre-campionato), i medici gli riscontrarono una gravissima forma di leucemia che lo uccise a soli 23 anni, il 18 maggio 1963."}
{"id": "2248658", "revid": "767487", "url": "https://it.wikipedia.org/wiki?curid=2248658", "title": "Alexander Popovic", "text": "Carriera.\nGiocatore.\nTrascorse tutta la carriera da giocatore a Vienna. Gioc\u00f2 per l', con cui vinse due Coppe d'Austria e un campionato austriaco, con il Rapid, con cui vinse un altro campionato, e con il Wiener AC. In nazionale collezion\u00f2 33 presenze e una rete.\nAllenatore.\nCome allenatore, ha guidato e Minerva Berlino in Germania, e , e in Italia."}
{"id": "2248665", "revid": "1005847", "url": "https://it.wikipedia.org/wiki?curid=2248665", "title": "Elezioni europee del 1984 in Grecia", "text": "Le elezioni europee del 1984 in Grecia si sono tenute il 17 giugno."}
{"id": "2248668", "revid": "767487", "url": "https://it.wikipedia.org/wiki?curid=2248668", "title": "Kosta Toma\u0161evi\u0107", "text": "Carriera.\nCresciuto nel debutta da professionista nel 1946 con Stella Rossa di Belgrado, di cui diventa una delle prime bandiere, vincendo due campionati della RSF di Jugoslavia, e tre Coppe di Jugoslavia.\nNel 1954 si trasferisce allo Spartak Subotica, dove due anni pi\u00f9 tardi chiude la carriera.\nCon la Nazionale jugoslava vanta 10 presenze e 5 gol e la partecipazione alle Olimpiadi del 1948, competizione in cui vinse la medaglia d'argento, a cui si aggiunge la partecipazione ai Mondiali del 1950."}
{"id": "2248669", "revid": "123348854", "url": "https://it.wikipedia.org/wiki?curid=2248669", "title": "Ahmad ibn Muhammad ibn Kathir al-Farghani", "text": "Biografia.\nDi origine persiana o araba, nacque agli inizi del IX secolo nella regione del Fergana (attuale Uzbekistan) e fu interessato alla misurazione del diametro terrestre, effettuando a Baghdad calcoli e rilevamenti assieme a uno \"staff\" di scienziati, sotto l'alto patronato del Califfo abbaside al-Ma\u02bem\u016bn.\nIl suo principale testo, gli \"Elementi di astronomia sui moti celesti\", scritto verso l'833, fu un competente sommario descritto dell'Almagesto di Claudio Tolomeo. Fu tradotto in latino nel XII secolo e rimase ampiamente popolare in Europa fino al tempo di Regiomontano. Nel XVII secolo, l'orientalista olandese Jacob Golius pubblic\u00f2 il testo arabo, sulla scorta di un manoscritto che aveva acquistato nel Vicino Oriente, traducendolo in latino e accompagnandolo con ampie notazioni.\nAnche Jakob Christmann, astronomo tedesco dell'Universit\u00e0 di Heidelberg, si occup\u00f2 della traduzione del suo trattato di astronomia\nPi\u00f9 tardi al-Farghani si spost\u00f2 al Cairo, dove compose un importantissimo trattato sull'astrolabio, circa nell'856. Nell'861 supervision\u00f2 anche la costruzione di un grande nilometro nell'isoletta nilotica di al-Rawda (Roda), nella Vecchia Cairo, che ancora esiste e funziona perfettamente.\nIl cratere Alfraganus sulla Luna \u00e8 stato cos\u00ec chiamato in suo onore."}
{"id": "2248670", "revid": "297059", "url": "https://it.wikipedia.org/wiki?curid=2248670", "title": "Thomas Helwys", "text": "Thomas Helwys, giurista e teologo inglese, \u00e8 considerato tra i fondatori del movimento delle chiese battiste. Nasce da una facoltosa famiglia del Nottinghamshire e studia giurisprudenza al Grey's Inn. Si sposa con Joan Ashmore t St. Martin's Church, Bilborough, nel 1595. Hanno sette figli e vivono a Broxtowe Hall. Sviluppando simpatie verso i Puritani fa della propria casa un luogo di incontro e probabilmente ne finanzia la missione.\nSviluppa una forte amicizia con il dissidente religioso John Smyth e con la sua famiglia diventa convinto sostenitore della comunit\u00e0 separatista di Gainsborough (Lincolnshire).\nNel 1608 emigra nei Paesi Bassi con John Smyth e diventa membro della Chiesa separatista ad Amsterdam. Qui, come lo Smyth, si persuade che il Battesimo dei neonati non potesse essere considerato davvero un battesimo secondo l'insegnamento del Nuovo Testamento e chiede di essere battezzato sulla base della sua professione di fede, dallo stesso Smyth. Di conseguenza, quando lui e lo Smyth sono scomuticati ad Amsterdam, da loro nasce la prima chiesa battista.\nNel 1612, sentendo essere suo dovere ritornare in Inghilterra e testimoniarvi della sua fede nonostante la persecuzione, e non intendendo aderire alla comunit\u00e0 mennonita come aveva fatto lo Smyth, ritorna a Londra, dove fonda la prima Chiesa battista generale a Spitalfield, Londra, dove ottiene un grande successo come predicatore.\nHelwys ed una dozzina d'altri, cominciano a formulare la prima fra le confessioni di fede battiste. Questa \"confessione\" diventa i ventisette articoli della \"A Declaration of Faith of English People Remaining at Amsterdam in Holland\" (Una dichiarazione di fede del popolo inglese rimasto ad Amsterdam nei Paesi Bassi) (1611).\nIn circa 12 mesi, Helwys scrive tre importanti opere: una difesa dell'Arminianesimo dal titolo: \"Breve e chiara prova, dalla parola ed opere di Dio, che il decreto di Dio non \u00e8 causa d'alcun peccato o condanna dell'uomo; e che tutti gli uomini sono redenti in Cristo; come pure che nessun bambino \u00e8 condannato\"); una polemica che spiega le sue differenze dai Mennoniti e, l'opera pi\u00f9 importante: \"Declaration of the Mystery of Iniquity\" (Dichiarazione del mistero dell'iniquit\u00e0) che, scritto e stampato nei Paesi Bassi (1611-1612) contiene la prima grande perorazione di un teologo inglese in favore della tolleranza religiosa ed una negazione del diritto dello Stato di legiferare in materia di religione, cosa che riguarda solo il libero rapporto dell'individuo con Dio. Per Helwys la libert\u00e0 religiosa \u00e8 un diritto universale, anche per coloro con i quali \u00e8 in disaccordo. Scrive un appello al Re Giacomo I in favore della libert\u00e0 di coscienza e gli manda una copia del suo libro. Quest'opera contiene pure un'interpretazione apocalittica del Papato come pure una critica del Brownismo e del Puritanesimo.\nIl re, per\u00f2, lo fa arrestare ed imprigionare a Newgate, dove muore nel 1616 all'et\u00e0 di 40 anni."}
{"id": "2248671", "revid": "599013", "url": "https://it.wikipedia.org/wiki?curid=2248671", "title": "Kosta Toma\u0161evic", "text": ""}
{"id": "2248672", "revid": "287204", "url": "https://it.wikipedia.org/wiki?curid=2248672", "title": "Kosta Tomasevic", "text": ""}
{"id": "2248677", "revid": "11959", "url": "https://it.wikipedia.org/wiki?curid=2248677", "title": "Al-Farghani", "text": ""}
{"id": "2248678", "revid": "121359209", "url": "https://it.wikipedia.org/wiki?curid=2248678", "title": "How Do U Want It", "text": "How Do U Want It \u00e8 un singolo del rapper statunitense 2Pac, pubblicato nel 1996 dalla Death Row Records ed estratto dall'album \"All Eyez on Me\".\nDescrizione.\nIl brano contiene una forte impronta rap con riecheggiamenti pop, K-Ci e JoJo cantano il ritornello mentre 2Pac \"rappa\" in 3 strofe. Il singolo ha una versione non censurata e una versione remix senza contenuti espliciti. Ha ottenuto 2 dischi di platino.\nVideo Musicale.\nEsistono anche tre versioni del video: in modo analogo al singolo vi \u00e8 una versione censurata e un'altra no, con espliciti nudismi. Entrambi i video sono ambientati in uno strip club e in una limousine. Al video parteciparono famose pornostar e attrici dell'epoca come Heather Hunter, Nadia Cassini, Ebony Ayes, Angel Kelly, Nyomi Banxxx e Nina Hartley, Il terzo video invece \u00e8 stato girato durante un concerto di Tupac e K-Ci &amp; JoJo con partecipazioni di rapper come Treach o Shock G."}
{"id": "2248679", "revid": "11959", "url": "https://it.wikipedia.org/wiki?curid=2248679", "title": "Alfraganius", "text": ""}
{"id": "2248681", "revid": "6923", "url": "https://it.wikipedia.org/wiki?curid=2248681", "title": "Deutschland (transatlantico)", "text": ""}
{"id": "2248682", "revid": "339392", "url": "https://it.wikipedia.org/wiki?curid=2248682", "title": "Oleksandr Volynets", "text": ""}
{"id": "2248684", "revid": "11959", "url": "https://it.wikipedia.org/wiki?curid=2248684", "title": "Alfraganus", "text": ""}
{"id": "2248695", "revid": "712828", "url": "https://it.wikipedia.org/wiki?curid=2248695", "title": "Drum (One Piece)", "text": ""}
{"id": "2248697", "revid": "277947", "url": "https://it.wikipedia.org/wiki?curid=2248697", "title": "Fermati e prendi fiato", "text": "Fermati e prendi fiato \u00e8 un libro scritto dal conferenziere e consulente manageriale Jeff Davidson, indirizzato a tutti coloro che si sentono soffocati dagli impegni e che hanno perso il controllo della propria vita. Il libro enuncia una serie di tecniche preposte a tenere sotto controllo l'ambiente in cui il soggetto vive, a ritagliarsi uno spazio necessario per svolgere ci\u00f2 che gradisce l'interessato ed a guadagnare energia dai risultati ottenuti piano piano che pu\u00f2 essere rilanciata per nuovi slanci.\nL'autore cerca di spiegare come sia possibile limitare tensione, ansia e stress, sentendosi ogni giorno meglio e centrando i propri obiettivi e restando, nello stesso tempo autentici e spontanei."}
{"id": "2248698", "revid": "224230", "url": "https://it.wikipedia.org/wiki?curid=2248698", "title": "Inno nazionale spagnolo", "text": ""}
{"id": "2248704", "revid": "4175", "url": "https://it.wikipedia.org/wiki?curid=2248704", "title": "Nazionale di rugby a 15 della Repubblica Democratica Tedesca", "text": "La nazionale di rugby a 15 della Repubblica Democratica Tedesca (in tedesco \"Rugby-Union-Nationalmannschaft der Deutscher Demokratische Republik\") o della Germania dell'Est rappresent\u00f2, dal 1951 al 1990, la Repubblica Democratica Tedesca nel rugby a 15 a livello internazionale.\nPer i primi anni di vita fu amministrata da una costola della Federcalcio tedesco orientale poi, successivamente, dal 1958 dalla Deutscher Rugby-Sportverband der DDR, federazione costituita in seno alla Deutscher Turn- und Sportbund, l'ufficio centrale dello sport tedesco-orientale.\nStoria.\nGi\u00e0 prima della seconda guerra mondiale la aveva un movimento rugbistico rilevante: la Nazionale aveva vinto un argento olimpico, aveva battuto due volte la , il Paese di riferimento per l'Europa continentale, e vantava una piazza d'onore al primo campionato europeo disputatosi nel 1936.\nIl conflitto caus\u00f2 la morte di gran parte dei praticanti di rilievo e il rapido declino della disciplina in Germania che, nel 1948 dovette inoltre sub\u00ecre la separazione in due Stati facenti capo a due blocchi politici contrapposti, la Germania orientale (la Repubblica Democratica Tedesca) essendo finita nell'area dei satelliti dell'Unione Sovietica.\nL'attivit\u00e0 sportiva in Germania Est riprese a cura dell'ufficio centrale dello Sport che istitu\u00ec tra le prime cose una federazione calcistica, all'interno della quale si costitu\u00ec un comitato rugbistico (successivamente, nel 1958, divenuto una federazione autonoma) che nel 1951 organizz\u00f2 il primo campionato nazionale e mise in campo la prima Nazionale, che debutt\u00f2 a Bucarest contro la ; con la nascita della federazione la Germania Est entr\u00f2 anche a far parte della FIRA."}
{"id": "2248707", "revid": "767487", "url": "https://it.wikipedia.org/wiki?curid=2248707", "title": "Gli anni '70 (Antonello Venditti)", "text": "Gli anni '70 \u00e8 una raccolta di Antonello Venditti pubblicata nel 1992 nella quale sono presenti i pi\u00f9 grandi successi degli anni settanta."}
{"id": "2248725", "revid": "712828", "url": "https://it.wikipedia.org/wiki?curid=2248725", "title": "Abitanti di Drum", "text": ""}
{"id": "2248727", "revid": "767487", "url": "https://it.wikipedia.org/wiki?curid=2248727", "title": "Trilogia del Sole Nero", "text": "La Trilogia del Sole Nero (The Coldfire Trilogy) \u00e8 una saga fantasy/fantascienza della scrittrice statunitense Celia S. Friedman, tradotta in italiano da Annarita Guarnieri e pubblicata da Editrice Nord nel 1996 e 1997.\nComprende tre volumi:.\nNel 2012 \u00e8 stato pubblicato in inglese come e-book il racconto Dominion, prequel della trilogia ambientato alcuni secoli prima degli eventi descritti nei tre romanzi con protagonista lo stregone Gerald Tarrant..\nAmbientazione.\nLa saga \u00e8 ambientata in un lontano futuro sull'immaginario pianeta di Erna, raggiunto da coloni provenienti dalla Terra circa 1200 anni prima dei principali avvenimenti della storia.\nI coloni ben presto si accorsero che Erna non \u00e8 un pianeta come gli altri, ma \u00e8 animato da una sorta di fluido di energia, chiamato Fae, in grado di reagire in modo incontrollato ai pensieri degli esseri viventi e dare cos\u00ec vita ai desideri e alle paure di chi lo popola.\nA causa di questa caratteristica di Erna i coloni hanno ben presto perso gran parte delle tecnologie in loro possesso, perch\u00e9 \u00e8 sufficiente la paura di qualcuno che un oggetto meccanico esploda loro in mano per rischiare che questo abbia davvero un malfunzionamento.\nCon il tempo per\u00f2 alcune persone hanno imparato a sfruttare il Fae a proprio vantaggio, modellandolo attraverso frasi e gesti che ricordano antiche formule magiche, e un numero molto limitato di individui, chiamati adepti, sono anche in grado di vedere lo scorrere delle correnti del Fae e di modificarle con la loro volont\u00e0.\nDopo 1200 anni dall'arrivo dei coloni, gli uomini vivono in un precario equilibrio con Erna. Il livello tecnologico ricorda quello medievale - ci si muove a cavallo o in barche a vela raramente dotate anche di una turbina a vapore, e si preferiscono armi come spade e balestre alle pi\u00f9 pericolose pistole che possono incepparsi o esplodere senza preavviso - e si fa spesso ricorso a oggetti \"lavorati\", ossia incantati da maghi e adepti in grado di modellare il Fae.\nSono inoltre nate diverse organizzazioni religiose, alcune incentrate sul culto di piccole divinit\u00e0 generate dal Fae, altre il cui obiettivo \u00e8 limitare l'influenza incontrollata della mente umana sul Fae. La pi\u00f9 importante di queste ultime \u00e8 sicuramente la Chiesa dell'Unificazione, in gran parte basata sugli scritti e sugli insegnamenti del Profeta vissuto circa 900 anni prima.\nAstronomia e Geografia di Erna.\nClimaticamente e morfologicamente Erna \u00e8 un pianeta abbastanza simile alla Terra, adatto alla vita di piante e animali autoctoni e allo sviluppo degli uomini, bench\u00e9 abbia un'attivit\u00e0 sismica e vulcanica pi\u00f9 intensa e frequente.\nUna delle principali differenze con la Terra, oltre ovviamente alla presenza del Fae, \u00e8 l'alternarsi del giorno e della notte. Oltre alla stella a cui ruota intorno e che illumina il pianeta durante quello che \u00e8 propriamente chiamato giorno, la luce \u00e8 fornita anche dalle sue tre lune Prima, Domina e Casca e dal Nucleo, un insieme di migliaia di stelle lontane, al centro della galassia della quale Erna e il suo sole occupano uno dei rami pi\u00f9 esterni.\nQuando le tre lune e il Nucleo sono contemporaneamente visibili sono in grado di fornire una luce paragonabile a quella diurna, mentre talvolta capita che per alcuni minuti tutti i corpi celesti si trovino al di sotto dell'orizzonte, lasciando il pianeta nella completa oscurit\u00e0. Questo fenomeno \u00e8 chiamato Vera Notte ed \u00e8 particolarmente temuto dagli abitanti di Erna in quanto libera il Fae Oscuro in grado di generare demoni e creature mostruose dalle paure della gente.\nDurante la serie sono descritti due principali continenti su Erna: il continente occidentale dove abitano la maggior parte degli abitanti del pianeta, e il continente orientale, raggiunto da alcune spedizioni di colonizzatori secoli prima. I due continenti sono separati da un oceano, al cui centro si trova una zona particolarmente pericolosa pin quanto sede di una forte attivit\u00e0 vulcanica sottomarina.\nIl primo ed il terzo romanzo sono ambientati nelle terre ad est del continente occidentale, dove gli insediamenti umani sono concentrati intorno alla grande citt\u00e0 di Jaggonath - sede tra le altre cose del Patriarca dell'Est della Chiesa dell'Unificazione - e ad alcuni insediamenti costieri. Pi\u00f9 a nord, separato da uno stretto di mare chiamato Il Serpente, si trova una terra particolarmente sismica e montagnosa, dove si trova anche il vulcano Monte Shaitan, e la grande Foresta del Cacciatore. Ad est di Jaggonath si trovano le selvagge terre abitate dai Rakh, una razza originaria di Erna simili a grandi felini umanoidi, separate dalle terre circostanti da una strana barriera di Fae chiamata la Volta.\nIl continente orientale \u00e8 descritto del secondo volume della trilogia. \u00c8 diviso in due grandi parti, la pi\u00f9 a nord delle quali ricca e popolata, l'altra desertica e quasi disabitata.\nIl Fae.\nIl Fae \u00e8 una sorta di flusso di energia che scorre dentro Erna e circonda la sua superficie. \u00c8 in grado di reagire ai pensieri delle persone, e alcuni individui sono in grado di manipolarlo, o pi\u00f9 precisamente di \"lavorarlo\", ottenendo cos\u00ec una sorta di incantesimi.\nEsistono almeno quattro diversi tipi di Fae:\n\u00c8 il Fae pi\u00f9 comune e quello pi\u00f9 spesso utilizzato da maghi e adepti, fluisce attraverso la superficie e deriva dall'attivit\u00e0 sismica e vulcanica di Erna. Durante i terremoti si liberano in modo improvviso grandissime quantit\u00e0 di Fae della terra, ma chi tentasse di incanalarne l'energia in quel momento ne sarebbe ucciso.\nGenerato dall'influenza delle tre lune di Erna sui mari, \u00e8 una forma misteriosa e potente di Fae, ma allo stesso tempo imprevedibile e poco duratura. Tra gli umani, raramente gli uomini riescono a vederlo o avvertirlo. Alcune donne possono vederlo, senza per\u00f2 riuscire a controllarlo, mentre i Rakh lo utilizzano apertamente e in modo quasi inconscio.\n\u00c8 generato dal sole di Erna e dalle stelle che compongono il Nucleo ed \u00e8 forse la forma pi\u00f9 potente di Fae, ma \u00e8 praticamente impossibile da lavorare. Solo una volta, molto tempo prima dell'epoca in cui \u00e8 ambientata la storia, il Fae solare fu lavorato attraverso la volont\u00e0 congiunta di un gran numero di fedeli della Chiesa dell'Unificazione per creare delle armi in grado di purificare la grande Foresta del Cacciatore. Il tentativo di uccidere il Cacciatore non ebbe successo e la tecnica per lavorare il Fae solare \u00e8 andata persa nel tempo. Di quelle armi ne sopravvivono solo alcuni esemplari, conservati come grandi reliquie.\n\u00c8 il pi\u00f9 potente tipo di Fae usabile dagli umani, ma solo in pochi osano farlo. Trae il suo potere dall'oscurit\u00e0 e raggiunge il suo apice durante i periodi di Vera Notte, quando non c'\u00e8 nessun'altra forza in grado di contrastarlo. \u00c8 un Fae subdolo e molto sensibile, in grado di dare vita alle pi\u00f9 grandi paure delle persone.\nTrama.\nIl Cavaliere del Sole Nero.\nIl Reverendo Damien Vryce, sacerdote guerriero della Chiesa dell'Unificazione, viene inviato nella citt\u00e0 di Jaggonath, sede del Patriarca dell'Est della sua Chiesa, per insegnare ad alcuni novizi ad usare il Fae per fini coerenti con il proprio ruolo, come per operare guarigioni.\nA Jaggonath incontra inoltre Ciani di Faraday, un'adepta che gestisce un negozio di oggetti magici, ed il suo assistente Senzei Reese.\nQuando Ciani, di cui si \u00e8 innamorato, viene attaccata da alcune strane creature che le rubano la memoria e le capacit\u00e0 da adepta, Damien decide di partire insieme a Senzei all'inseguimento delle creature, in direzione delle misteriose terre dei Rakh.\nDurante il viaggio Damien, Ciani e Senzei fanno la conoscenza di Gerald Tarrant, uno strano adepto che si riveler\u00e0 ben presto essere molto pi\u00f9 di quello che sembra.\nPer tenere fede a un giuramento Tarrant si unisce al gruppo, nonostante l'opposizione di Damien che scoperta la sua vera identit\u00e0 vorrebbe ucciderlo.\nDopo una serie di avventure, e dopo essersi imbattuti in una trib\u00f9 Rakh, Damien e i suoi compagni riescono a scoprire l'identit\u00e0 del nemico che si cela dietro le creature che hanno attaccato Ciani, a raggiungere la sua fortezza costruita sopra una faglia tettonica e a scatenare un terremoto che uccide il nemici e fa crollare l'edificio e le gallerie sottostanti.\nMuore cos\u00ec anche la creatura che aveva aggredito Ciani, restituendo all'adepta tutti i suoi ricordi.\nDamien scopre infine che le creature non era altro che Rakh artificialmente mutati dalla Signora di Lema e che a est, oltre l'oceano, si trova qualcuno che sta facendo la stessa cosa su una scala molto pi\u00f9 grande.\nMette quindi da parte per il momento i suoi propositi di uccidere Gerald Tarrant e propone all'adepto di viaggiare con lui verso il continente orientale per andare fino in fondo alla faccenda.\nL'Oceano del Sole Nero.\nIl Reverendo Vryce e Gerald Tarrant, insieme a una donna Rakh di nome Hesseth, partono a bordo di una nave per attraversare l'oceano e raggiungere il continente orientale. Raggiuntolo, scoprono che le spedizioni dei secoli precedenti erano arrivate a destinazione e si \u00e8 nel frattempo sviluppato un prosperoso continente, dove il livello tecnologico sembra essere pi\u00f9 sviluppano che nel continente occidentale. Sono di uso comune navi a vapore e armi da fuoco e si organizzano addirittura spettacoli di fuochi d'artificio senza timore che questi possano esplodere a causa del Fae influenzato dalla mente umana. Sembra infatti che gli uomini, guidati da una forte Chiesa centralizzata, abbiano imparato a controllare la loro influenza sul Fae.\nSembra troppo bello per essere vero, ed infatti presto il gruppo scopre la corruzione che si annida nelle pi\u00f9 alte sfere della Chiesa, posti tutti occupati da donne Rakh che nascondono la loro identit\u00e0 grazie all'uso del Fae delle Maree e che sono solo il primo passo di un complesso piano di invasione del continente.\nLa mente di questa invasione sembra trovarsi a sud, nelle terre pi\u00f9 meridionali del continente, e Damien, Gerald e Hesseth si mettono in viaggio in quella direzione.\nDurante il viaggio salvano una bambina di nome Jenseny, figlia di un dignitario ucciso in un attacco di Rakh agli ordini del Principe Immortale mente dell'invasione, che senza saperlo \u00e8 un'adepta in grado di utilizzare il Fae delle Maree.\nUna notte inoltre Tarrant riceve un messaggio da parte del Principe Immortale, che gli propone uno scambio: l'adepto dovr\u00e0 tradire i suoi compagni e consegnarglieli in cambio dell'immortalit\u00e0.\nRaggiunte le desertiche terre dove si trova il palazzo del Principe, che si scopre essere come la Signora di Lema un burattino controllato dal demone Iezu Calesta, Tarrant conduce i suoi compagni in una trappola. Quando tutto sembra perduto per\u00f2 un colpo di scena ribalta la situazione, e anche questa volta il nemico viene sconfitto e i piani di Calesta vanificati.\nLa guerra con Calesta \u00e8 per\u00f2 appena cominciata, e Damien e Gerald devono affrettarsi a tornare a casa, nel continente occidentale, dove lo Iezu ha intenzione di giocare l'ultima battaglia contro di loro.\nLa Corona Nascosta.\nUn amaro benvenuto accoglie Damien Vryce e Gerald Tarrant al loro ritorno nel continente occidentale, dopo un secondo lungo viaggio attraverso l'oceano: il demone Calesta ha gi\u00e0 iniziato a mettere in atto la sua vendetta, distruggendo con una terribile mareggiata una citt\u00e0 costiera e aizzando con l'inganno orde di fanatici religiosi a compiere scorrerie verso i diversi templi di Jaggonath. Inoltre \u00e8 riuscito a conquistare le fiducia di Andrys Tarrant, ultimo discendente di Gerald Tarrant il quale odia profondamente il suo antenato per avere ucciso tutti gli altri membri della sua famiglia, e intende mostrargli il modo per avere la sua vendetta sul Cacciatore.\nArrivati a Jaggonath, Damien scopre che in realt\u00e0 il Patriarca della Chiesa dell'Unificazione, fermamente contrario alla magia e all'uso del Fae, \u00e8 lui stesso un adepto pur senza saperlo, e Tarrant decide di rivelargli questa verit\u00e0 e mostrargli come liberare i propri poteri, convinto che il Patriarca sia la chiave per salvare la Chiesa e sventare i piani di Calesta.\nCos\u00ec facendo per\u00f2 Tarrant suscita l'ira dell'Innominato, l'oscura e malvagia entit\u00e0 con la quale aveva stretto un patto secoli prima diventando l'immortale Cacciatore, gi\u00e0 in collera con lui perch\u00e9 con le sue azioni aveva involontariamente salvato milioni di vite nel continente orientale.\nL'adepto \u00e8 cos\u00ec imprigionato dall'Innominato nel suo personale infermo, ma grazie all'aiuto di Karril, un altro Iezu amico di Tarrant, Damien riesce a fare un patto con l'Innominato e a salvare il suo compagno, almeno temporaneamente: Tarrant ha trentun giorni di tempo per trovare un altro modo per sostentare la sua vita immortale. Scaduto quel termine il suo contratto con L'innominato avr\u00e0 termine e lui morir\u00e0.\nPer Damien e Gerald per\u00f2 la priorit\u00e0 \u00e8 un'altra: trovare un modo per fermare Calesta. Uno Iezu infatti pu\u00f2 essere distrutto solamente dall'emozione opposta a quella di cui si nutre e per Calesta, che sogna un mondo governato dal sadismo, questa \u00e8 l'altruismo. &lt;br&gt;\nI due si mettono quindi in viaggio verso nord, in direzione del Monte Shaitan, un grande vulcano attivo non lontano dalla Foresta, che si dice essere il luogo di nascita di tutti gli Iezu. Qui Tarrant, attingendo al mortale potere del Fae della Terra reso rovente dal vulcano, si sacrifica uccidendo con il suo atto di altruismo anche Calesta.\nLa storia per\u00f2 non \u00e8 ancora giunta al termine, e a questo punto fa la sua apparizione la madre degli Iezu, una creatura aliena che ha creato i suoi \"figli\" utilizzando emozioni sottratte ad alcuni esseri umani. Per rimpiazzare Calesta essa prende il Cacciatore da Gerald Tarrant, la parte di lui che si cibava di dolore e paura, ma cos\u00ec facendo riporta l'adepto in vita, anzi alla vera vita.\nNel frattempo Andrys Tarrant, istigato da Calesta, \u00e8 riuscito a convincere il Patriarca a intraprendere una crociata contro la Foresta, per distruggere del tutto il regno del Cacciatore.\nMentre la Foresta \u00e8 ormai in fiamme Damien e Gerald ritornano alla fortezza del Cacciatore attraverso un passaggio segreto nella speranza di salvare alcuni appunti di Tarrant sugli Iezu, ma vengono raggiunti da Andrys nella biblioteca. Tarrant dice a Damien di andare via, perch\u00e9 si tratta di una questione di famiglia che deve risolvere da solo, ma dopo alcuni minuti \u00e8 Andrys a uscire dalla fortezza, con in mano la testa mozzata del Cacciatore, ponendo cos\u00ec definitivamente fine al suo regno di terrore.\nIntanto l'originario sacrificio di Tarrant su Monte Shaitan, ed un successivo sacrificio da parte del Patriarca, hanno influenzato profondamente la natura del Fae, e adesso gli uomini non riescono pi\u00f9 a manipolarlo, n\u00e9 volontariamente n\u00e9 meno, a meno che non siano disposti a morire per farlo. Senza l'interferenza del Fae forse gli uomini potranno finalmente ritrovare la loro perduta tecnologia, come segnato dal Profeta secoli prima.\nI Personaggi.\nProtagonisti.\nFilo conduttore di tutta la saga \u00e8 il rapporto tra Damien Vryce e Gerald Tarrant, due personaggi apparentemente agli antipodi e che in un'altra situazione non esiterebbero ad uccidersi a vicenda, costretti ad allearsi contro un nemico comune e a viaggiare insieme. La psicologia dei due personaggi evolve profondamente nel corso della storia in conseguenza delle prove che dovranno affrontare e delle loro conoscenza reciproca.\nIl Reverendo Damien Vryce \u00e8 un sacerdote guerriero della Chiesa dell'Unificazione, che occupa una posizione abbastanza elevata nella gerarchia della Chiesa. \u00c8, almeno inizialmente, fermamente devoto alla sua fede e si impegna anima e corpo nel combattere il male. \u00c8 un combattente molto abile che durante i suoi viaggi in molte occasioni ha affrontato e sconfitto demoni e altre malvagie creature generate dal Fae, ed \u00e8 inoltre uno stregone le cui abilit\u00e0 sono incentrate sulla guarigione.\nAppartiene all'ordine di cavalieri, fondato secoli prima dal Profeta, che combinano l'appartenenza alla Chiesa con la capacit\u00e0 di lavorare il Fae e usarlo per svolgere con maggiore efficacia la loro missione.\nScoprire la vera identit\u00e0 del Cacciatore \u00e8 per lui uno shock e viaggiare in compagnia di Gerald Tarrant mette a dura prova le sue convinzioni e gli causa diversi conflitti interiori quando \u00e8 costretto ad accettare il suo aiuto o a salvargli la vita.\nUno dei personaggi pi\u00f9 complessi e affascinanti della saga, la storia di Gerald Tarrant inizia circa 900 anni prima dell'epoca descritta nei romanzi. Adepto estremamente potente, sognava un mondo in cui gli uomini potessero controllare la propria influenza sul Fae e avere cos\u00ec la possibilit\u00e0 di recuperare la tecnologia dei propri antenati. Per questo motivo riscrisse la maggior parte dei testi sacri della Chiesa dell'Unificazione, creando preghiere attraverso le quali si modellasse il Fae rafforzando la Chiesa, e diventandone il suo Profeta.\nLe sue abilit\u00e0 gli fornirono grande fama e il titolo di Neoconte di Merentha, ma alla fine venne espulso in quanto adepto dalla sua stessa Chiesa, che travis\u00f2 le sue parole sull'uso del Fae e lo condann\u00f2 all'inferno.\nSentendo la morte imminente a soli 29 anni a causa di un problema cardiaco e temendo l'inferno, sent\u00ec la necessit\u00e0 di avere pi\u00f9 tempo, e strinse un oscuro patto con una entit\u00e0 generata dai peccati e dagli oscuri desideri degli uomini: uccise cos\u00ec la sua famiglia, ad eccezione del figlio maggiore, e sacrific\u00f2 la sua umanit\u00e0 diventando il Cacciatore, un essere non morto che si ciba delle emozioni e soprattutto della paura delle persone che caccia e uccide nella sua Foresta.\nLa sua nuova condizione gli ha permesso di sopravvivere per 900 anni, e durante questo periodo la fama della malvagit\u00e0 del Cacciatore, unita a quella del suo potere, \u00e8 cresciuta a dismisura. Nessuno conosce per\u00f2 la sua vera identit\u00e0, e nel tempo si \u00e8 perso il ricordo del vero nome del Profeta della Chiesa.\nIn quanto una sorta di vampiro, Tarrant \u00e8 ferito dal sole ed una completa esposizione ad esso pu\u00f2 ucciderlo. Controlla senza difficolt\u00e0 il Fae della Terra, ed \u00e8 inoltre in grado di utilizzare l'elusivo e potente Fae Oscuro.\nElemento che accompagna l'evolversi della storia e i suoi viaggi in compagnia del Reverendo Vryce \u00e8 la redenzione di Tarrant, che alla fine arriver\u00e0 a sacrificare la sua vita per salvare l'umanit\u00e0 dal demone Calesta.\nAltri Personaggi.\nCiani \u00e8 un'adepta che gestisce un negozio di oggetti lavorati a Jaggonath. \u00c8 una delle prime persone che il Reverendo Damien Vryce incontra al suo arrivo in citt\u00e0 all'inizio de \"Il Cavaliere del Sole Nero\", e di lei si innamora ricambiato.&lt;br&gt;\nQuando una notte un gruppo di creature l'attacca privandola dei suoi ricordi e dei suoi poteri di adepta Damien decide di mettersi in viaggio verso le Terre dei Rakh alla ricerca dei suoi assalitori. \u00c8 questo lo spunto che d\u00e0 il via ai principali eventi del primo romanzo.\nSenzei \"Zen\" Reese \u00e8 un mago che lavora come assistente nel negozio di oggetti magici di Ciani. Non ha mai lasciato la citt\u00e0, ma dopo l'attacco a Ciani non esita a partire insieme a Damien alla ricerca dei suoi assalitori. Come mago Senzei \u00e8 in grado di lavorare il Fae, ma \u00e8 ossessionato dal non riuscire a vedere naturalmente lo scorrere delle sue correnti e dal non poterlo padroneggiare in modo istintivo, caratteristica esclusiva degli adepti.\nIl Patriarca \u00e8 uno dei due massimi esponenti della Chiesa dell'Unificazione, e il capo indiscusso della Chiesa nella regione dell'Est, dove ha la sua sede a Jaggonath. \u00c8 fermamente convinto che la fede e l'uso del Fae debbano essere tenute ben separate, e per questo si dimostra subito ostile nei confronti del Reverendo Vryce, inviato a Jaggonath dalla Matriarca dell'Ovest proprio per mostrare come conciliare fede e magia. Nel terzo volume della trilogia si scoprir\u00e0 che il Patriarca stesso \u00e8, pur rifiutandosi di ammetterlo, un adepto, e Gerald Tarrant gli mostrer\u00e0 come risvegliare i suoi poteri per salvare la Chiesa.\nHesseth \u00e8 una donna Rakh che Damien, Tarrant, Senzei e Ciani incontrano durante il loro viaggio nelle Terre dei Rakh nel primo volume della trilogia. \u00c8 una dei pochi membri della sua razza in grado di parlare la lingua degli umani, e\nper questo si unir\u00e0 al gruppo per aiutarli a sconfiggere la Signora di Lema, la persona a capo delle creature che hanno attaccato Ciani e che sta causando dei problemi anche nelle stesse Terre dei Rakh. Dopo la sua sconfitta accompagner\u00e0 quindi Damien e Gerald anche nel continente orientale ne \"L'Oceano del Sole Nero\". &lt;br&gt;\nHesseth \u00e8 un'abile guerriera ed inoltre essendo i Rakh una razza nativa di Erna \u00e8 in grado di manipolare il Fae in modo inconscio, senza bisogno delle parole e dei rituali necessari agli umani. Inizialmente odia gli uomini, anche a causa delle passate guerre tra le due razze, ma i viaggi in compagnia di Damien e poi di Jenseny nel continente orientale faranno mutare il suo atteggiamento.\nJenseny \u00e8 una bambina figlia di un dignitario del continente orientale. \u00c8 un'adepta senza sapere di esserlo e in un paese dove chi utilizza il Fae \u00e8 visto come un pericolo. E talvolta sopraffatta dai suoi poteri che ancora non capisce, che la causano malori e attacchi di panico. \u00c8 in grado di manipolare il Fae delle Maree, una capacit\u00e0 fino a quel momento sconosciuta agli umani. &lt;br&gt;\nQuando il palazzo di suo padre viene attaccato da alcune creature mandate dal Principe Immortale lei riesce a fuggire e sar\u00e0 infine salvata da Damien, Tarrant e Hesseth. Si unir\u00e0 quindi a loro nel viaggio verso le terre del Principe, dove giocher\u00e0 un ruolo determinante nella sconfitta del nemico.\nKarril \u00e8 uno Iezu, un demone potente e dotato di intelligenza che si nutre di una particolare emozione degli umani, senza ucciderli facendolo, e che pu\u00f2 essere ucciso solo dall'emozione opposta \u00e8 questa. Nel caso di Karril, egli si nutre del piacere e pu\u00f2 essere ucciso dall'apatia. &lt;br&gt;\nKarril fa una breve apparizione agli inizi de \"Il Cavaliere del Sole Nero\" subito dopo l'attacco a Ciani, spiegando a Damien e Senzei cosa \u00e8 successo all'adepta e come fare per restituirle ci\u00f2 che le \u00e8 stato tolto, e diventa un personaggio pi\u00f9 importante nei successivi due romanzi. Conosce da diversi secoli Gerald Tarrant, il primo essere umano con cui ha parlato, e pur non condividendo i modi brutali del Cacciatore trae sostentamento dal piacere che egli prova nell'uccidere le sue vittime e considera Tarrant una sorta di amico. Per questo lo aiuter\u00e0 in un momento di difficolt\u00e0 ne L'Oceano del Sole Nero e guider\u00e0 addirittura Damien Vryce attraverso l'inferno per salvare Tarrant ne La Corona Nascosta.\nAndrys Tarrant \u00e8 l'ultima persona ancora in vita della famiglia di Gerald Tarrant, discendente dal figlio maggiore del Neoconte di Merentha che egli aveva lasciato in vita quando aveva sacrificato la sua famiglia per diventare il Cacciatore. Fisicamente assomiglia tantissimo a Gerald, solamente un po' meno pallido e pi\u00f9 robusto, mentre caratterialmente \u00e8 un uomo debole ed effeminato, dipendente dalla droga e dall'alcol. Odia profondamente il suo antenato da quando egli ha ucciso tutto il resto della sua famiglia: nel lasciare la sua linea di discendenza Gerald aveva ordinato che nessuno avrebbe mai dovuto reclamare per s\u00e9 il titolo di Neoconte di Merentha, ma il fratello maggiore di Andrys lo aveva fatto e la sua pena e quella degli altri suoi parenti era stata la morte. Solo Andrys era stato lasciato in vita per continuare la discendenza. &lt;br&gt;\nAndrys viene introdotto nel terzo volume della trilogia, quando il demone Calesta gli offrir\u00e0 il suo aiuto per cancellare gli incubi che lo assillano - in realt\u00e0 volendolo usare per compiere la sua vendetta contro Gerald Tarrant - e giocher\u00e0 un ruolo piccolo ma importante nell'epilogo della storia.\nAntagonisti.\nLa Signora di Lema \u00e8 l'antagonista principale de \"Il Cavaliere del Sole Nero\". \u00c8 lei ad avere inviato a Jaggonath le creature che attaccano Ciani causandole la perdita dei suoi poteri. \u00c8 una potente stregona che vive al centro delle terre dei Rakh ed \u00e8 convinta che impadronendosi dell'essenza di alcuni adepti potr\u00e0 diventare un'adepta egli stessa.&lt;br&gt;\nHa costruito la sua fortezza sopra una zona di faglia per poter incanalare l'energia del Fae della Terra e sar\u00e0 proprio questo la causa della sua sconfitta, quando Tarrant con un inganno la convincer\u00e0 a lavorare nel momento in cui la rottura dei suoi sigilli contro i terremoti causer\u00e0 il rilascio istantaneo di tutta l'energia da essi trattenuta.\nNell'epilogo del libro si scoprir\u00e0 che ella era stata manipolata da uno Iezu di nome Calesta.\nIl Principe Immortale \u00e8 l'antagonista principale de \"L'Oceano del Sole Nero\" e la mente che sta dietro l'invasione che sta avendo luogo nel continente orientale. \u00c8 un adepto che vive nelle terre pi\u00f9 meridionali del continente orientale e ha trovato un modo per vivere in eterno, trasferendo la propria mente da un corpo a un altro quando il precedente inizia ad essere troppo vecchio o viene ferito.\nCome la Signora di Lema egli \u00e8 in realt\u00e0 un burattino nelle mani del demone Calesta.\nCalesta \u00e8 il principale antagonista della trilogia, colui che stava dietro i piani della Signora di Lema e del Principe Immortale. \u00c8 uno Iezu e come tale si nutre di una particolare emozione umana. Nel suo caso si tratta del sadismo, e per questo egli sogna un mondo governato dall'odio e dalla violenza. Non pu\u00f2 agire direttamente sulle cose o lavorare il Fae, ma \u00e8 in grado di manipolare le persone grazie all'illusione.&lt;br&gt;\nDurante il corso del terzo volume della serie Damien e Tarrant riescono a capire che l'unica cosa in grado di uccidere Calesta \u00e8 l'altruismo - l'emozione opposta a quella di cui si nutre - e Terrant alla fine decide di sacrificare la propria vita distruggendo cos\u00ec anche il demone.\nCuriosit\u00e0.\nNell'edizione originale inglese le copertine di tutti e tre i libri della serie sono state illustrate dal disegnatore Michael Whelan e raffigurano tutte lo stregone Gerald Tarrant.\nNell'edizione italiana pubblicata da Editrice Nord la copertina de Il Cavaliere del Sole Nero \u00e8 opera di Bruce Pennington, quella de L'Oceano del Sole Nero di Mick van Houten e il terzo libro, La Corona Nascosta, riporta la copertina originale di Michael Whelan."}
{"id": "2248731", "revid": "2173351", "url": "https://it.wikipedia.org/wiki?curid=2248731", "title": "Massimo Carboni", "text": "\u00c8 stato un radiocronista di Radio Rai in particolare della trasmissione \"Tuttobasket\", prima come inviato (a partire dal 1979) e poi come conduttore in studio dal 1987. \u00c8 andato in pensione nel 2008 collaborando poi con il Corriere Adriatico e con la rete televisiva \u00e8TV Marche.\nEventi sportivi raccontati.\nHa raccontato, inoltre, anche altri eventi sportivi non necessariamente cestistici:"}
{"id": "2248732", "revid": "767487", "url": "https://it.wikipedia.org/wiki?curid=2248732", "title": "Moto Guzzi Tre Cilindri", "text": "La \"500 3C\" o \"500 Tre Cilindri\" \u00e8 una motocicletta realizzata dalla Moto Guzzi e costruita in piccola serie dal 1932 al 1933.\nFrutto di un progetto particolarmente ambizioso per la giovane casa di Mandello, la \"500 3C\" rappresent\u00f2 il primo tentativo della Moto Guzzi di affacciarsi al ristretto mercato internazionale delle moto di elevato prestigio.\nLa 500 3C Stradale.\nLa Moto Guzzi 500 Tre Cilindri venne presentata e messa in vendita nel 1932. La ciclistica con telaio elastico, derivata dalla \"GT 16\", era mossa dal primo motore a quattro tempi tricilindrico orizzontale in linea che sia mai stato messo in produzione. Con i suoi 494,8 cm\u00b3 di cilindrata totale, esprime una potenza di 25 CV a 5.500 giri. Il veicolo, del peso a vuoto di 160 kg, pu\u00f2 raggiungere la velocit\u00e0 di 130 km/h.\nDopo la consegna del primo lotto, immediate furono le lamentele dei clienti per i molti difetti di funzionamento del sofisticato motore, probabilmente dovuti ad un incompleto sviluppo prototipale. Preoccupato di poter perdere il buon nome che l'azienda aveva rapidamente acquisito in un solo decennio d'esistenza, grazie ai modelli \"Sport\", Carlo Guzzi prese la decisione di ritirare i pochi esemplari venduti e di sospendere la produzione del modello.\nL'unico esemplare rimasto \u00e8 custodito nel museo della Moto Guzzi.\nLa 500 3C Compressore.\nNel 1937, Carlo Guzzi rinunci\u00f2 alla ghiotta offerta di Taruffi che gli proponeva l'acquisto della \"Rondine\", in quanto giudicava inconcepibile che la Moto Guzzi si presentasse sulle piste di gara con una moto non progettata all'interno dell'azienda. Nondimeno, la \"Rondine\" si era dimostrata vincente su tutte le piste e prometteva grandi possibilit\u00e0 di sviluppo. Fu cos\u00ec che Carlo Guzzi, allo scopo di contrastare quel \"mostro\" di potenza, decise di rispolverare l'accantonato progetto del motore tricilindrico, al quale applic\u00f2 una nuova distribuzione bialbero e un compressore volumetrico a palette Cozette. La macchina scese in pista sul circuito di Alessandria e concluse la brevissima carriera agonistica al circuito di Genova, sempre nel 1940. Dopo la parentesi bellica, i nuovi regolamenti vietarono l'uso del compressore nelle competizioni e il tricilindrico venne definitivamente abbandonato."}
{"id": "2248734", "revid": "767487", "url": "https://it.wikipedia.org/wiki?curid=2248734", "title": "Ucanal", "text": "Ucanal \u00e8 un sito Maya in Guatemala, nel Dipartimento di Pet\u00e9n lungo il corso del rio Mopan, a circa 35\u00a0km a sud-ovest di Melchor de Mencos e a circa 80\u00a0km da Tikal.\nStoria.\nNel 1914 Raymond Merwin scopr\u00ec le rovine del piccolo sito; la pi\u00f9 tarda data documentata sui monumenti lapidei qui rinvenuti risale all'849 a.C. I geroglifici mostrano influssi provenienti dal Messico centrale, con forme che sono state trovate anche a Ixlu e a Seibal.\nDai testi tradotti si sa che i sovrani locali venivano designati come \"k'uhul k'an witznal ajaw\", cio\u00e8 \"sovrani divini della luogo della montagna gialla\", forse questa era la denominazione di Ucanal.\nDescrizione del sito.\nNel sito sono ancora evidenti due sistemi d'irrigazione artificiale: il primo costituito da un canale lungo 420 m, il secondo da un altro di 370 m. Entrambi sono larghi 7 m."}
{"id": "2248747", "revid": "666668", "url": "https://it.wikipedia.org/wiki?curid=2248747", "title": "Campionato bielorusso di calcio a 5 2007-2008", "text": "Il Campionato bielorusso di calcio a 5 2007-2008 \u00e8 stato il diciannovesimo Campionato bielorusso di calcio a 5 e si \u00e8 svolto nella stagione 2007/2008 con la formula del girone all'italiana formato da 14 formazioni.\nAl termine del campionato la vittoria \u00e8 andata al Viten Novolukoml al suo primo trofeo della storia, in virt\u00f9 dei cinque punti di vantaggio sui campioni uscenti del Mapid Minsk."}
{"id": "2248750", "revid": "1543377", "url": "https://it.wikipedia.org/wiki?curid=2248750", "title": "North Warning System", "text": "Il North Warning System, anche noto con la sigla NWS, \u00e8 una rete di stazioni radar situate nelle zone artiche del Nord America. Il sistema garantisce il controllo dello spazio aereo e serve per individuare un eventuale attacco al Nord America attraverso l'Artide. l'NWS \u00e8 composto da 13 radar a lungo raggio 11 dei quali situati in Canada e 8 dei quali appartenenti alla DEW Line. Il sistema dispone inoltre di 39 radar a corto raggio 36 dei quali situati sempre in Canada. Il sistema forma una rete di stazioni radar lunga 4800 chilometri e larga 320 chilometri che si estende dall'Alaska attraverso il Canada fino alla Groenlandia.\nL'NWS fu costruito nel 1985 quando si decise di ammodernare alcune delle stazioni radar della DEW Line per creare una rete di stazioni radar pi\u00f9 moderna. Rispetto alla DEW Line furono utilizzati sistemi con maggiori automatismi. Con la fine della Guerra Fredda nel 1990 tutto il personale statunitense fu ritirato dalle stazioni radar situate in territorio canadese e le singole stazioni furono consegnate alle autorit\u00e0 canadesi. \nCi\u00f2 nonostante tutte le stazioni radar sono rimaste sotto il controllo del NORAD.\nLa rete di stazioni radar \u00e8 composta da 39 AN/FPS-124 radar a corto raggio e 15 radar a lungo raggio del tipo AN/FPS-117."}
{"id": "2248753", "revid": "666668", "url": "https://it.wikipedia.org/wiki?curid=2248753", "title": "Campionato bielorusso di calcio a 5 2006-2007", "text": "Il Campionato bielorusso di calcio a 5 2006-2007 \u00e8 stato il diciottesimo Campionato bielorusso di calcio a 5 e si \u00e8 svolto nella stagione 2006/2007 con la formula del girone all'italiana formato da 14 formazioni.\nAl termine del campionato la vittoria \u00e8 andata al Mapid Minsk al suo primo campionato della storia, dopo la Coppa di Bielorussia conquistata nella stagione 2002/2003."}
{"id": "2248754", "revid": "486946", "url": "https://it.wikipedia.org/wiki?curid=2248754", "title": "Vitebskenergo Orsha", "text": ""}
{"id": "2248755", "revid": "1543377", "url": "https://it.wikipedia.org/wiki?curid=2248755", "title": "Coxcox", "text": "Nella mitologia azteca, Coxcox fu il solo maschio sopravvissuto ad un'alluvione di livello mondiale.\nGli Aztechi credevano che solo Coxcox e la moglie Xochiquetzal fossero sopravvissuti all'alluvione. Trovarono rifugio in un tronco vuoto di cipresso, con cui navigarono sull'acqua per poi approdare su una montagna presso Culhuacan.\nEbbero molti figli, ma erano tutti muti. Il grande spirito ebbe piet\u00e0 di loro, ed invi\u00f2 una colomba che tent\u00f2 di insegnargli a parlare. Quindici di loro impararono, e da questi, secondo le credenze azteche, discesero Toltechi ed Aztechi.\nAltra storia.\nIn un'altra leggenda, il dio Nahua Tezcatlipoca parla ad un uomo chiamato Nata ed alla moglie Nana, dicendo: \"Non preoccupatevi pi\u00f9 di produrre \"pulque\", ma scavate per voi una grande barca da un albero di \"ahuehuete\" (cipresso), spostando l\u00ec la vostra casa quando vedrete l'acqua salire verso il cielo.\"\nQuando l'alluvione giunse, la terra scomparve e le cime delle montagne pi\u00f9 alte furono ricoperte. Tutti gli altri uomini morirono, trasformandosi in pesci."}
{"id": "2248760", "revid": "118876855", "url": "https://it.wikipedia.org/wiki?curid=2248760", "title": "Stargate (disambigua)", "text": ""}
{"id": "2248762", "revid": "729019", "url": "https://it.wikipedia.org/wiki?curid=2248762", "title": "Volo Turkish Airlines 1951", "text": "Il volo Turkish Airlines 1951 era un volo di linea proveniente da Istanbul, Turchia e diretto ad Amsterdam, Paesi Bassi. Alle ore 9:31 UTC (10:31 CET) del 25 febbraio 2009 il velivolo, un Boeing 737-800, durante l'avvicinamento all'Aeroporto di Amsterdam-Schiphol ha impattato il suolo e si \u00e8 spezzato in tre parti senza per\u00f2 prendere fuoco, circostanza che ha permesso a 126 dei 135 presenti sull'aereo di avere salva la vita.\nCircostanze.\nIl volo aveva lasciato Istanbul alle 8:22, con ai comandi il capitano Hasan Tahsin Arisan, uno dei piloti con maggior esperienza della compagnia. A bordo erano presenti 127 passeggeri e 7 membri dell'equipaggio.\nAtterraggio e incidente.\nIn seguito agli accertamenti della commissione d'inchiesta, le cause dell'incidente sono state attribuite ad una combinazione di eventi. Uno dei due radio altimetri del velivolo forniva una rilevazione errata, in quanto segnalava, durante la manovra d'atterraggio, un'altitudine di -8 piedi, nonostante l'aereo si trovasse ad una quota di 2000 piedi (600 metri circa). Il sistema di pilota automatico, di conseguenza, ha impostato le condizioni del velivolo come se l'atterraggio fosse imminente, ossia alzando il muso e riducendo al minimo la potenza dei motori. I piloti erano al corrente del malfunzionamento dell'altimetro, ma evidentemente non di come esso si sarebbe ripercosso attraverso l'azione dell'autopilota. La riduzione di potenza dei motori port\u00f2 ad una drastica perdita di velocit\u00e0 e ad uno stallo. I piloti si resero conto di cosa stava accadendo e reagirono circa 100 secondi dopo, ridando massima potenza ai motori, ma siccome non avevano disinserito i sistemi automatici che regolano la potenza dei motori (autothrottle) e il pilota automatico, gli strumenti riportarono i motori al minimo (idle). Dopo altri 6 secondi, i piloti si accorsero di questo errore, allora disinserirono pilota automatico e autothrottle e riuscirono a ridare potenza ai motori, ma era ormai troppo tardi per recuperare dallo stallo il velivolo, che inizi\u00f2 a precipitare e si schiant\u00f2.\nIl Boeing 737 rimase seriamente danneggiato nell'incidente, dividendosi in tre parti, ma senza incendiarsi. I motori si sono staccati dalla fusoliera e sono stati trovati a circa 100 metri dal resto dell'aereo.\nLe autorit\u00e0 hanno confermato infine 9 morti e 86 feriti, tra le vittime ci furono il pilota, il copilota e un pilota in addestramento.\nIl volo Turkish Airlines 1951 nei media.\nIl volo Turkish Airlines 1951 \u00e8 stato analizzato nella puntata \"Chi \u00e8 al comando?\" della decima stagione del documentario Indagini ad alta quota trasmesso dal National Geographic Channel."}
{"id": "2248765", "revid": "4175", "url": "https://it.wikipedia.org/wiki?curid=2248765", "title": "Nazionale di rugby a 15 della Jugoslavia", "text": "La nazionale di rugby a 15 della Jugoslavia () \u00e8 la selezione di rugby a 15 che rappresent\u00f2 la Jugoslavia in ambito internazionale tra il 1961 e il 1991.\nStoria.\nLa nazionale jugoslava gioc\u00f2 il suo primo match internazionale nella citt\u00e0 bosniaca di Banja Luka contro la squadra amatoriale francese. La partita si gioc\u00f2 dinanzi a 5000 spettatori e fin\u00ec con una sconfitta per 13 a 0.\nIl primo \"test match\" ebbe luogo nel 1968 contro la , e il primo incontro ufficiale alla fine di quello stesso anno contro l' nel corso della seconda divisione della Coppa Europa.\nL'ultimo incontro fu disputato a Belgrado il contro la nel corso della Coppa FIRA 1990-92.\nStatistiche.\nIn totale, nel periodo tra il 1961 e il 1991, la nazionale jugoslava gioc\u00f2 66 partite internazionali e si annoverano: 20 vittorie, 44 sconfitte e 2 pareggi con una differenza punti di 622 a 1056.\nNello stesso periodo scese in campo in 50 incontri senza valore di \"test match\" con 26 vittorie, 23 sconfitte e una differenza punti di 1142 a 699."}
{"id": "2248766", "revid": "666668", "url": "https://it.wikipedia.org/wiki?curid=2248766", "title": "Campionato bielorusso di calcio a 5 2005-2006", "text": "Il Campionato bielorusso di calcio a 5 2005-2006 \u00e8 stato il diciassettesimo Campionato bielorusso di calcio a 5 e si \u00e8 svolto nella stagione 2005-06 con la formula del girone all'italiana tra 14 formazioni, rimasto orfano per\u00f2 del BGATU Minsk.\nAl termine del campionato la vittoria \u00e8 andata nuovamente al Dorozhnik Minsk giunto al suo sesto campionato della storia, quarta doppietta Campionato-Coppa."}
{"id": "2248768", "revid": "287204", "url": "https://it.wikipedia.org/wiki?curid=2248768", "title": "Burmilla", "text": "Burmilla \u00e8 una razza di gatto domestico, originario del Regno Unito dal 1981. \u00c8 un incrocio tra le razze Persiano e Burmese. Poich\u00e9 la selezione non \u00e8 facile, questi gatti sono rari. Nel 1984 in Inghilterra \u00e8 stato fondato il \"Burmilla Cat Club\".\nGli standard sono stati prodotti nel 1984, e la razza ha ottenuto la qualifica per i campionati negli anni \u201890."}
{"id": "2248771", "revid": "1429175", "url": "https://it.wikipedia.org/wiki?curid=2248771", "title": "Episcopio (ottica)", "text": "L'episcopio \u00e8 un dispositivo ottico che permette di proiettare su un supporto fisico, quali ad esempio uno schermo di proiezione o un muro, l'immagine in presa diretta da originali opachi, quali libri, fotografie, stampe, giornali, e anche piccoli oggetti tridimensionali come monete.\nDescrizione.\nGli episcopi moderni (sempre pi\u00f9 rari) appaiono come un ibrido tra una piccola fotocopiatrice da tavolo e un videoproiettore, e sono costituiti da un piano in vetro sul quale va posto l'originale opaco o l'oggetto tridimensionale da proiettare, solitamente con dimensioni non superiori a 15\u00a0cm di altezza.\nSotto questo vetro, un sistema di lampade illuminer\u00e0 sufficientemente l'oggetto, che rifletter\u00e0 la sua immagine nel sistema di specchi e lenti che ne consentono la proiezione sullo schermo.\nUn vetro sovrasta il sistema di ottica (solitamente a 5 elementi) che offre un ingrandimento da 3x fino a 8x.\nLe lampade possono essere di tipo alogeno o a vapori metallici, in gruppi da 2 o da 4, per una potenza media complessiva di circa 800-1200\u00a0Watt.\nLe dimensioni di un comune episcopio moderno possono quantificarsi indicativamente in 400 x 300 x 500\u00a0mm (L x H x P).\nVantaggi e svantaggi.\nUn enorme vantaggio dell'episcopio \u00e8 la semplicit\u00e0 e la prontezza all'uso, poich\u00e9 l'originale viene direttamente proiettato. L'immagine non deve essere precedentemente catturata, convertita o digitalizzata in alcun modo, ma semplicemente posta sul piano di proiezione.\nDal momento, per\u00f2, che gli episcopi sono dispositivi che funzionano col principio della luce riflessa, necessitano di lampade molto pi\u00f9 potenti, con grande consumo energetico, e lenti molto pi\u00f9 grandi e pesanti rispetto a quelle impiegate dalla comuni lavagne luminose, che invece lavorano solitamente per luce diretta. Per lo stesso motivo gli episcopi vanno solitamente impiegati in stanze quasi totalmente oscurate.\nCampo d'applicazione.\nGli episcopi sono tipicamente impiegati per proiettare immagini da pagine di libri, disegni, piccoli oggetti (soprattutto in geologia e biologia).\nViene inoltre impiegato da artisti di vario tipo durante la produzione delle loro opere (ad esempio proiettando su un muro lo schizzo precedentemente realizzato su carta).\nSono inoltre stati realizzati episcopi giocattolo (a tema) che per\u00f2 non offrono sicuramente una nitidezza e luminosit\u00e0 dell'immagine tale da consentirne un uso intensivo.\nCaduta in disuso.\nNel corso dei recenti anni, anche a causa della grandissima diffusione di dispositivi per la grafica digitale e PC, sempre meno produttori si occupano degli episcopi, i quali sono stati sostituiti prima dalle lavagne luminose e poi dai videoproiettori digitali, dispositivi che richiedono comunque un'acquisizione dell'immagine, attraverso fotocopia su foglio trasparente (lucido) le prime o digitalizzazione i secondi.\nSebbene altri dispositivi siano attualmente pi\u00f9 apprezzati dal mercato, gli episcopi sono tuttora ancora richiesti nei negozi di elettronica di consumo."}
{"id": "2248775", "revid": "287204", "url": "https://it.wikipedia.org/wiki?curid=2248775", "title": "Campionato bielorusso di calcio a 5 2004-2005", "text": "Il Campionato bielorusso di calcio a 5 2004-2005 \u00e8 stato il sedicesimo Campionato bielorusso di calcio a 5 e si \u00e8 svolto nella stagione 2004/2005 con la formula del girone all'italiana formato da 13 formazioni\nAl termine del campionato la vittoria \u00e8 andata nuovamente al Dorozhnik Minsk giunto al suo quinto campionato della storia, terza doppietta Campionato-Coppa. La classifica cannonieri \u00e8 andata a Sergei Svyadysh del Borisov-900."}
{"id": "2248777", "revid": "125588955", "url": "https://it.wikipedia.org/wiki?curid=2248777", "title": "Antonio Janigro", "text": "Biografia.\nJanigro cominci\u00f2 lo studio del pianoforte all'et\u00e0 di sei anni, e del violoncello dagli otto. \nA quel tempo gli fu dato un violoncello da Giovanni Berti, che gli impart\u00ec anche le sue prime lezioni. Si innamor\u00f2 immediatamente dello strumento. A Milano studi\u00f2 con Gilberto Crepax.\nNel 1929 ebbe l'opportunit\u00e0 di suonare per Pablo Casals, il quale scrisse di lui: \"Un brillante strumentista con un raffinato senso dello stile che, con sufficiente determinazione, diventer\u00e0 un autorevole esponente del nostro strumento.\"\nJanigro attese fino al 1934, quando aveva sedici anni, e poi si trasfer\u00ec a studiare all'\u00c9cole Normale di Parigi. Con Casals e Alexanian, Cortot, Thibaud, Paul Dukas, Nadia Boulanger, Stravinsky e altri. Dinu Lipatti e Ginette Neveu erano i suoi compagni di studio.\nInizi\u00f2 la carriera di solista immediatamente (1937), suonando in concerto con Dinu Lipatti e Paul Badura-Skoda. Viaggiava spesso in treno tra Milano e Parigi, cercando sempre uno scompartimento vuoto nel quale studiare il violoncello. \nNel 1939, allo scoppio della seconda guerra mondiale, Janigro si trovava in vacanza in Jugoslavia. Il Conservatorio di Zagabria gli offr\u00ec un posto di professore di violoncello e musica da camera. \nIn quel momento storico egli fond\u00f2 la scuola del violoncello in Jugoslavia e trov\u00f2 anche opportunit\u00e0 per lo sviluppo personale. A Zagabria conobbe un altro famoso violoncellista, Rudolf Matz, e insieme fondarono un\u2019associazione che riuniva moltissimi violoncellisti.\nCome solista viaggi\u00f2 molto in Sudamerica e in tutta Europa.\nDirettore d'orchestra.\nDivenne anche noto come direttore d'orchestra. La Radio di Zagabria gli chiese di formare un'orchestra sinfonica della quale fu il direttore principale e sotto i suoi auspici fu fondata una delle pi\u00f9 prestigiose orchestre da camera del suo tempo, \u00abI Solisti di Zagabria\u00bb, che si esibisce ancora oggi. A Salisburgo diresse la \u00abCamerata Academica\u00bb e tenne lezioni di perfezionamento al Mozarteum. Prosegu\u00ec la sua attivit\u00e0 di insegnante anche in Portogallo, Gran Bretagna e Canada e di direttore ospite in molti Paesi europei.\nTrascorse il resto della sua vita a Milano, dove mor\u00ec nel 1989.\nRegistrazioni.\nRealizz\u00f2 oltre 50 registrazioni, ne viene indicata qualcuna:\nAllievi.\nTra i suoi allievi figurano:"}
{"id": "2248778", "revid": "83531", "url": "https://it.wikipedia.org/wiki?curid=2248778", "title": "Shadow DN11", "text": "La Shadow DN11 fu una vettura di Formula 1 progettata da John Gentry e Richard Owen in monoscocca d'alluminio e spinta dal tradizionale propulsore Ford Cosworth DFV. La DN11 venne utilizzata nel corso della stagione 1980.\nLa vettura fece il suo debutto in gara nel Gran Premio d'Argentina, senza qualificarsi per la gara, guidata da Stefan Johansson e Dave Kennedy. Nel corso della stagione venne iscritta in 6 gran premi ma si qualific\u00f2 con Geoff Lees solo nel Gran Premio del Sud Africa, classificandosi poi tredicesima anche se ritirata per un problema alle sospensioni.\nVenne sostituita dal modello DN12 che per\u00f2 ebbe altrettanta poca fortuna, tanto che la scuderia venne rilevata dalla Theodore."}
{"id": "2248779", "revid": "1391549", "url": "https://it.wikipedia.org/wiki?curid=2248779", "title": "Sabine (fiume Stati Uniti d'America)", "text": "Il Sabine \u00e8 un fiume di 893\u00a0km degli Stati Uniti d'America.\nNel suo corso inferiore costituisce parte del confine tra gli Stati del Texas e della Louisiana prima di gettarsi nel Golfo del Messico. Il fiume faceva parte della frontiera tra gli Stati Uniti e il Messico durante la prima met\u00e0 del XIX secolo.\nLa parte superiore del fiume attraversa una regione di praterie nel nord-est del Texas. Lungo gran parte del suo corso inferiore scorre attraverso foreste di pini lungo la frontiera Texas-Louisiana, e bayou vicino alla costa del Golfo.\nCirca 15\u00a0km a sud di Orange incontra il suo principale affluente, il fiume Neches, dando vita al lago Sabine, un bacino di 27\u00a0km di lunghezza e 11\u00a0km di larghezza. La citt\u00e0 di Port Arthur \u00e8 localizzata sulla sponda occidentale del lago.\nIl bacino idrografico si estende su una superficie di 25.270\u00a0km\u00b2, di cui 19.230\u00a0km\u00b2 nel Texas e il resto in Louisiana. Il bacino \u00e8 caratterizzato da abbondanti precipitazioni. Il nome Sabine (spagnolo: \"R\u00edo de Sabinas\") deriva dalla parola spagnola per il cipresso, in riferimento alla presenza di tali alberi lungo le sponde del fiume.\nIl fiume scorre attraverso un'importante regione petrolifera e, nelle vicinanze del Golfo del Messico, tra le aree pi\u00f9 industrializzate del sud-est degli Stati Uniti."}
{"id": "2248780", "revid": "110157", "url": "https://it.wikipedia.org/wiki?curid=2248780", "title": "Kup Srbije 2006-2007", "text": "La Kup Srbije u fudbalu 2006-2007 (in cirillico \"\u041a\u0443\u043f \u0421\u0440\u0431\u0438\u0458\u0435 \u0443 \u0444\u0443\u0434\u0431\u0430\u043b\u0443 2006-2007\", Coppa di Serbia di calcio 2006-2007), conosciuta anche come Lav kup Srbije 2006-2007 per motivi di sponsorizzazione, fu la 1\u00aa edizione della coppa della Serbia di calcio (l'anno precedente le squadre serbe prendevano parte alla coppa di Serbia e Montenegro)\nIl detentore era la . In questa edizione la coppa fu vinta ancora dalla (al suo 1\u00ba titolo, 22\u00aa coppa nazionale in totale) che sconfisse in finale il .\nFormula.\nLa formula \u00e8 quella dell'eliminazione diretta, in caso si parit\u00e0 al 90\u00ba minuto si va direttamente ai tiri di rigore senza disputare i tempi supplementari (eccetto in finale). Gli accoppiamenti sono decisi tramite sorteggio; in ogni turno (eccetto le semifinali, dove il sorteggio \u00e8 libero) le \"teste di serie\" non possono essere incrociate fra loro.\nSquadre partecipanti.\nPartecipano 32 squadre: le 13 serbe della Prva liga SCG 2005-2006, 14 della Prva liga 2005-2006 e le 5 vincitrici delle coppe regionali 2005-2006.\nLe vincitrici delle coppe regionali 2005-2006 sono: ' (Vojvodina), ' (Belgrado), ' (Ovest), ' (Est) e \"\" (Kosovo e Metochia).\nSuperLiga\nPrva liga\nSrpska liga\nZonska liga"}
{"id": "2248781", "revid": "1005847", "url": "https://it.wikipedia.org/wiki?curid=2248781", "title": "Elezioni europee del 1989 in Grecia", "text": "Le elezioni europee del 1989 in Grecia si tennero il 15 giugno."}
{"id": "2248783", "revid": "330183", "url": "https://it.wikipedia.org/wiki?curid=2248783", "title": "Moto Guzzi 500 3C", "text": ""}
{"id": "2248789", "revid": "486946", "url": "https://it.wikipedia.org/wiki?curid=2248789", "title": "Energetik Orsha", "text": ""}
{"id": "2248796", "revid": "287204", "url": "https://it.wikipedia.org/wiki?curid=2248796", "title": "Campionato bielorusso di calcio a 5 2003-2004", "text": "Il Campionato bielorusso di calcio a 5 2003-2004 \u00e8 stato il quindicesimo Campionato bielorusso di calcio a 5 e si \u00e8 svolto nella stagione 2003/2004 con la formula del girone all'italiana formato da 13 formazioni\nAl termine del campionato la vittoria \u00e8 andata al Dorozhnik Minsk giunto al suo quarto campionato della storia, seconda doppietta Campionato-Coppa. La classifica cannonieri \u00e8 andata a Aleksandr Kalm dell'."}
{"id": "2248798", "revid": "1305772", "url": "https://it.wikipedia.org/wiki?curid=2248798", "title": "Pixoy", "text": "Pixoy \u00e8 un sito archeologico maya nel Campeche, in Messico.\nSi trova su una collina a 19,5 km a sud-est dalla cittadina di Bolonchen. Il sito \u00e8 stato pi\u00f9 volte depredato da tombaroli, ma \u00e8 stato visitato e documentato nel 1973 e nel 1974 da Edward Wyllys Andrews della Tulane University.\nIl sito conserva solamente due strutture superiori ai 10 m: la \"Structure 1\" \u00e8 la pi\u00f9 alta del sito (12 m), mentre la \"Structure 4\" aveva due piani e sembra essere stata la pi\u00f9 importante. Il livello inferiore si componeva di tre stanze, di cui due connesse tra loro; il secondo piano \u00e8 quasi totalmente non conservato. L'entrata della \"Structure 22\" conservava una maschera in pietra sotto un architrave, coperta da stucco e pittura rossa. La stessa pittura \u00e8 stata rinvenuta anche su un altare tra le strutture 11 e 12. Su una pietra angola della \"Structure 15\" restano tracce di glifi dipinti, ma la cui superficie \u00e8 in gran parte erosa. Di fronte alla Struttura 1 si trova un bassorilievo di una figura rimasta solo per met\u00e0, che mostra una cintura decorata da teste e conchiglie e gli avambracci."}
{"id": "2248801", "revid": "2173588", "url": "https://it.wikipedia.org/wiki?curid=2248801", "title": "Nitruro di titanio", "text": "Il nitruro di titanio, TiN, \u00e8 un composto binario tra titanio e azoto. \u00c8 un materiale ceramico estremamente duro, spesso usato per ricoprire leghe di titanio, acciaio, carburi e componenti di alluminio per migliorare le propriet\u00e0 superficiali dell'oggetto.\nApplicato in strato sottile, TiN \u00e8 usato per indurire e proteggere superfici di taglio e di scorrimento, per scopi decorativi, e come finitura superficiale non tossica in protesi mediche.\nCaratteristiche.\nTipicamente il nitruro di titanio ha una stechiometria vicina a 1:1 e una struttura cristallina tipo NaCl. Sono per\u00f2 noti e stabili termodinamicamente anche composti TiN\"x\" con \"x\" compreso tra 0,6 e 1,2. Il TiN si ossida all'aria a 600\u00a0\u00b0C.\nI rivestimenti di TiN hanno un colore simile all'oro. A seconda del substrato e della finitura superficiale, il TiN ha un coefficiente di attrito compreso tra 0,4 e 0,6 rispetto a s\u00e9 stesso (senza lubrificanti). La durezza dei rivestimenti di TiN \u00e8 difficile da misurare, dato che i rivestimenti sono molto duri e quando sono molto sottili il test di durezza finisce col penetrare il substrato. Si stima che la durezza di TiN sia ~85 nella scala C di Rockwell (~2500 nella scala Vickers o 24,5 GPa). Per valori cos\u00ec elevati la scala di Rockwell \u00e8 considerata approssimata. Per misurare la durezza di TiN sono state sviluppate tecniche particolari.\nUsi.\nRivestimenti di TiN sono applicati molto comunemente su utensili come punte da trapano e frese, per migliorare la durata dell'affilatura e la resistenza alla corrosione.\nDato il suo colore oro metallico, rivestimenti di TiN sono usati a scopo decorativo in bigiotteria e in finiture di automobili. TiN \u00e8 usato anche come strato pi\u00f9 esterno di finitura in oggetti placcati di nichel o cromo, come la rubinetteria domestica o la ferramenta per porte. TiN non \u00e8 tossico ed \u00e8 stato utilizzato in strumentazione medica come lame di bisturi e seghe per uso ortopedico, dove sono importanti l'affilatura e la sua durata. Altri usi di TiN riguardano l'implantologia, o applicazioni nel campo aerospaziale e militare.\nRivestimenti di TiN sono stati usati in impianti di protesi, specie nella protesi dell'anca. Questi rivestimenti sono applicati o per crescita reattiva (ad esempio, per ricottura del pezzo di titanio in atmosfera di azoto) o per deposizione fisica da vapore, con uno spessore di circa 3 micrometri. Rivestimenti pi\u00f9 spessi sono meno resistenti all'uso perch\u00e9 tendono a staccarsi.\nRivestimenti di TiN sono usati anche nelle forcelle di biciclette e motociclette per proteggere le superfici di scorrimento, nonch\u00e9 in alberi di modellini di auto.\nUn utilizzo meno visibile di film sottili di TiN \u00e8 nell'industria dei semiconduttori. In circuiti integrati che usano il rame per i collegamenti interni, questi film sono usati come barriera per separare il dispositivo di silicio e i conduttori metallici interni. Il film impedisce la diffusione del metallo nel silicio, ma ha una conducibilit\u00e0 sufficiente (30\u201370 \u03bc\u03a9\u00b7cm) da permettere un buon contatto elettrico. In questo contesto, il TiN \u00e8 classificato come \"metallo barriera\", anche se \u00e8 ovviamente un materiale ceramico dal punto di vista del comportamento chimico o meccanico.\nFabbricazione.\nI metodi pi\u00f9 comuni per preparare film sottili di TiN sono la deposizione fisica da vapore (PVD) e la deposizione chimica da vapore (CVD). In entrambi i metodi si fa sublimare titanio puro sotto vuoto ad alta temperatura, e quindi lo si fa reagire con l'azoto. La tecnica PVD \u00e8 preferibile per pezzi in acciaio perch\u00e9 la temperatura di deposizione \u00e8 al di sotto della temperatura di austenizzazione dell'acciaio. Ricoperture di TiN con la tecnica PVD si usano anche per vari materiali con punto di fusione relativamente elevato come l'acciaio inossidabile, il titanio e le sue leghe.\nMateriali ceramici possono essere fabbricati col metodo della sinterizzazione, compattando polveri di titanio metallico nella forma desiderata, sotto pressione, per poi farlo bruciare in atmosfera di azoto. Il calore sviluppato dalla reazione chimica tra metallo e gas \u00e8 sufficiente a sinterizzare il prodotto nitruro formando un oggetto solido e duro.\nComposti analoghi.\nEsistono molti composti analoghi a TiN di importanza commerciale, sviluppati nella scorsa decade, come il carbonitruro di titanio (TiCN), il nitruro di titanio e alluminio (TiAlN), e il nitrossido di titanio (TiNO), che possono essere usati da soli o in strati alternati con TiN. Questi rivestimenti hanno propriet\u00e0 simili o superiori a TiN per quanto riguarda durezza e resistenza alla corrosione, e mostrano colori che vanno dal grigio chiaro al nero, o a un colore blu-porpora iridescente a seconda dello specifico metodo di applicazione. Questi rivestimenti stanno diventando comuni in oggetti vari, in particolare coltelli e pistole, per motivi sia decorativi che funzionali."}
{"id": "2248804", "revid": "869733", "url": "https://it.wikipedia.org/wiki?curid=2248804", "title": "Episodi di Scuola di polizia", "text": "Questa \u00e8 la lista degli episodi della serie animata Scuola di polizia (\"Police Academy\"). La serie \u00e8 composta da due stagioni, per un totale di 65 episodi, trasmessi negli Stati Uniti dal 10 settembre 1988 al 2 settembre 1989.\nIn Italia \u00e8 andata in onda dal 23 gennaio 1991 su Canale 5 e Italia 1. Al termine di ogni episodio vengono mostrate delle scene extra non trasmesse nella versione italiana.\nStagione 1.\n\"La banda dei clown\".\nTrama.\nIl capitano Harris recluta inavvertitamente La banda dei clown che dovrebbero diventare i sostituti di Mahoney e i suoi ragazzi. Sfruttando le armi dell'accademia, i bricconi mettono a segno qualche colpo sapendo anche dove nascondere il bottino, facendo anche accadere su Zed, Sweetchuck e House, scambiandoli in falsi banditi.\n\"Cani d'assalto\".\nTrama.\nMentre Harris \u00e8 sorpreso che il famigerato Artiglio \u00e8 scappato, un giorno il comandante Lassard fa presentare ai cadetti i loro nuovi aiutanti a quattro zampe, il corpo K-9. Ma insieme riusciranno a catturare Artiglio che sta rubando la corona della regina?\n\"Il fantasma\".\nTrama.\nAlcuni tre cadetti sono stati spaventati da un misterioso fantasma. Harris convince Mahoney e gli altri a fermarlo. Ma Sweetchuck, che ha perso i suoi occhiali, non ha paura di lui. Una notte quando il fantasma lo cattura verso Hearse Castle, i cadetti cercano inutilmente di acciuffarlo. Soltanto Sweetchuck lo ferma, e scopre che il fantasma \u00e8 in realt\u00e0 un nanetto impostore.\n\"Poliziotti robot\".\nTrama.\nIl capitano Harris induce i nuovi robot del professore come cadetti. Ma lo Sciccoso e i suoi uomini fecero rendere ai robot dei criminali, e Mahoney e i suoi amici riusciranno a distruggerli.\n\"Missione in Inghilterra\".\nTrama.\nQuando la banda del ponte di Londra ruba la supercar del professore, Lassard decide di lasciare il posto di comandante, sostituendosi da Harris. Ma Mahoney e i suoi amici, per far tornare Lassard al suo posto, dovranno riuscire a riprendere la supercar.\n\"Incidenti all'Opera\".\nTrama.\nQuando l'Opera viene interrotta da numerosi incidenti, gli agenti proteggono la cantante Mademoiselle Diva. Improvvisamente, la cantante viene catturata dal Fantasma dell'Opera, e Mahoney e i suoi amici riusciranno a salvarla.\n\"Tanto oro quanto pesa\".\nTrama.\nSweetchuck \u00e8 follemente innamorato della lottatrice di wrestling Phoenix Amazona, della quale per\u00f2 viene catturato da lei stessa, per poter impossessarsi dell'oro, e Mahoney e gli altri risolveranno la situazione.\n\"Nozze contrastate\".\nTrama.\nI cadetti vanno all'isola del sig. Thuntain, per la notizia del matrimonio di Debbie, prima del rapimento. Il giardiniere Ben, amico d'infanzia di Mahoney, e innamorato di lei, scopre che i suoi servitori sono davvero dei rapitori, mentre Zed e Sweetchuck fermano Miles, anche lui innamorato di Debbie.\n\"Alla conquista del west\".\nTrama.\nHooks, stanca dei compiti, decide di diventare lo sceriffo del far west, conquistato dal famigerato Seedy McLeach e la sua banda.\n\"Operazione Egitto\".\nTrama.\nPer porre termine a un sortilegio, un curatore del museo chiede aiuto ai cadetti per scortare la mummia del faraone Thutmose III verso la sua sepoltura originaria, e cos\u00ec i cadetti vanno in missione in Egitto. Sulla nave Mr. Cremenail e la sua banda tentano di impossessarsi della mummia, che ritorna in vita, provocando il panico a bordo.\n\"La vendetta di Testadura\".\nTrama.\nIl capitano Harris \u00e8 riuscito a catturare il famigerato Testadura, un tipo prepotente con oggetti in testa da sistemare. Tuttavia, Testadura riesce a scappare dalla prigione e vuole architettare una vendetta su di lui e gli altri cadetti che alla fine riusciranno a fermarlo.\n\"Chiamatemi il dottore\".\nTrama.\nQuando Harris si \u00e8 ospedalizzato, Proctor prende il suo posto. Ma il sindaco viene catturato da Mister Sciatto, e i cadetti riusciranno a fermarlo.\n\"Rapine sull'autostrada\".\nTrama.\nZed, scopre che i razziatori dell'autostrada sono in realt\u00e0 la sua famiglia: la zia Bertha e i cugini Ed e Ned, arrivati giusto in tempo, durante una rapina ad una gara. Sono convinti che lui si \u00e8 scordato di essere un criminale, e quindi grazie ad un colpo in testa, Zed si riunisce alla famiglia. Ma Sweetchuck riuscir\u00e0 a far tornare Zed come prima, e lui potr\u00e0 rispondere?\n\"La fattura\".\nTrama.\nSweetchuck, a causa di un disastro con Zed, viene punito dalla polvere di Madame Zelda, signora dei pirati scatenati comandati dal capitano Zarco, acquistandogli una fattura, e il cadetto fece delle maledizioni su tutti. Mahoney chiede al suo amico di darglielo un oggetto rosa e cos\u00ec la sfortuna finir\u00e0 cos\u00ec. Ma i nostri eroi riusciranno a fermare i pirati? E Sweetchuck capir\u00e0 che non esistono le maledizioni?\n\"Ciak, azione sbirri\".\nTrama.\nHouse esce dal cinema e va nello studio, mentre due ladri, alleati di un regista senza scrupoli, insieme tentano improvvisamente di sbarazzarsi di lui e degli altri cadetti con un gigantesco gorilla finto.\n\"Il campo estivo\".\nTrama.\nLassard apre un nuovo campo estivo per ragazzi, compresi Bobby e i suoi amici. Mahoney stringe amicizia con Bobby, ma alcuni criminali vogliono metterse a soqquadro il campo estivo.\n\"Stato ipnotico\".\nTrama.\nHightower ha il mal di denti, e il magnificente Mystopholes, il mago, lo ipnotizza, mettendo un dente d'oro da obbedire, per poter impossessarsi di una gemma magica dal museo.\n\"Scontro fra bande\".\nTrama.\nMister Sciatto \u00e8 invidioso del famigerato Squalo, e lui \u00e8 improvvisamente innamorato di Callahan.\n\"Gli astro sbirri\".\nTrama.\nIn compagnia di Proctor, Harris viene accidentalmente messo a bordo di una navicella spaziale insieme ai nostri eroi cadetti. Pi\u00f9 tardi vengono scesi in una giungla amazzonica, dove Harris e Proctor vengono catturati da una misteriosa trib\u00f9 di indigeni, capitati dal responsabile dello schuttle.\n\"Il fratello di Sweetchuck\".\nTrama.\nSweetchuck scopre che \u00e8 arrivato suo fratello Doug, l'agente dell'FBI, e quando lui viene catturato da Mr. Billerman, una spia di fama internazionale, Sweetchuck riuscir\u00e0 a salvare il fratello.\n\"Guaio a ChinaTown\".\nTrama.\nJones, ha perso il suo fisico, ma con l'aiuto del saggio Maestro Shiro, diventa campione di karate e dovr\u00e0 sbarazzarsi dell'invidioso Sa-tan che vuole dominare ChinaTown.\n\"Gli sballati del surf\".\nTrama.\nMentre Sweetchuck e Zed vanno a fare spese per comprare un nuovo pesciolino di Lassard, pi\u00f9 tardi, dopo una tragedia, Zed sente di aver paura dell'acqua, mentre stringe amicizia con dei tipi strani che si rivelano come gli sballati del surf.\n\"Nove scapoli e un beb\u00e8\".\nTrama.\nMahoney fa da babysitter alla nipotina di una donna, catturata da alcuni criminali che vogliono impossessarsi del sonaglio della bambina.\n\"Il pesce perduto\".\nTrama.\nL'infame Mister Glitch mette un microchip allo stomaco di Finnergan, il pesciolino di Lassard. Una notte, Finnergan si \u00e8 disperso nel lavandino, e i cadetti con i consigli del professore riusciranno a trovarlo sano e salvo.\n\"L'uomo dai mille volti\".\nTrama.\nWaxen Wayne, il curatore del museo delle cere, crea una formula speciale. Con lo Sciccoso, catturano il governatore per riscatto. Sweetchuck e Zed cercano di salvarlo ma anche loro vengono catturati, e lo Sciccoso li trasforma in statue di cera.\n\"I baby-agenti\".\nTrama.\nIl popolo dello Sciccoso ruba i gioielli di Ruritania. Intanto, il giovane Billy e i suoi amici sono nel nuovo programma di campeggio di Lassard. La loro missione \u00e8 quella di aiutare Mahoney e i suoi amici cadetti.\nStagione 2.\n\"La formula anti-crimine\".\nTrama.\nIl professore inventa una formula per rendere i criminali in buoni. Ma Barracuda Diamond e la sua banda, gli rendono malvagio con la stessa formula.\n\"Operazione gattabuia\".\nTrama.\nNonostante il criminale Muggsy, vecchio nemico di Lassard (che da giovane tent\u00f2 di catturarlo per il furto delle scarpette di smeraldo), come ai vecchi tempi, Lassard deve riconoscerlo, cacciandosi in un gran guaio. Intanto, Mahoney, Jones, Zed e Sweetchuck vanno sotto copertura nel penitenziario statale per trovare la mente dei furti di diamanti.\n\"Il gran consiglio del crimine\".\nTrama.\nLo Sciccoso e il resto degli evasi: Artiglio, Amazona, Squalo, Testadura e Mister Sciatto, sono al gran consiglio del crimine, un'organizzazione criminale per tutti gli evasi. Essi vogliono fare una grande rapina al treno pi\u00f9 grande del mondo per impossessarsi dell'oro.\n\"La nave dei gioielli\".\nTrama.\nSulla nave, Mister Bard e alcuni proprietari, travestiti da Nettuno, re dei mari e i suoi scagnozzi, ruba i gioielli, ma Mahoney e i suoi amici riusciranno a fermarli, mentre House trova una piccola orca che ha perso la mamma.\n\"Zed miliardario\".\nTrama.\nZed, vince 50 milioni di dollari da un quiz televisivo, e diventa ricco e famoso, andandosene in una vacanza al centro della Terra. Ma il criminale Asso, invidioso di lui, che ha perso i suoi numeri vincenti, vuole costringere a catturarlo per 50.000.000 di riscatto, escogitando un piano alle giostre.\n\"Fumetti che passione!\".\nTrama.\nZed ha una passione per i fumetti eroici come l'eroico Schizzoboy. Intanto, tre delinquenti si travestono da supercattivi: Dottor Moron, Miss Bomba e Marsupioman, per poter imitare le mosse dei cattivi per una rapina. Ma Mahoney e i suoi amici faranno una grande sorpresa.\n\"Il testimone\".\nTrama.\nZed, stringe amicizia con una scimmietta di nome Sally, che per\u00f2 Falcon, un bandito met\u00e0 uomo e met\u00e0 falco, vuole sbarazzarsi della scimmietta, per farle sapere di un tatuaggio.\n\"I banditi a rotelle\".\nTrama.\nCallahan scopre che la sua vecchia migliore amica Regina Kucosky sia una delle bandite femmine a rotelle, capitate da Big Mary. Ma riuscir\u00e0 a fargliela perdonare?\n\"Caccia alla...volpe\".\nTrama.\nIl corpo K-9 sono sulle indagini dell'infame Fox che ha rubato dal museo il cane del pechino dove cui sta dentro una mappa del tesoro delle montagne nere. Ma i cani con l'aiuto dei cadetti riusciranno a fermarlo?\n\"Babbo Natale in uniforme\".\nTrama.\nI cadetti incontrano una bambina che lei spiega che Babbo Natale esiste. Allora gli eroi fanno prove per essere veramente Babbo Natale, ma due criminali, intanto, rubano dal negozio.\n\"Acciuffate Mahoney!\".\nTrama.\nL'innarestabile Lady Tina, ruba dei gioielli e, fece un trucco a Mahoney, facendo credere a tutti che \u00e8 stato lui. Ma il professore spiega ai cadetti che Mahoney \u00e8 innocente, e che sia stata proprio Lady Tina a farlo.\n\"A tutto rock!\".\nTrama.\nJones diventa un grande rockettaro, ma Teschio Ned, un musicista invidioso e arrogante, vuole tentare di sbarazzarsi di lui, per vincere il premio del concerto rock.\n\"Il caso del principe ereditario\".\nTrama.\nMahoney e i suoi amici tengono d'occhio al principe Merak, dopo il suo arrivo dall'India. Ma lo zio del principe, uno sceicco spione ed ipocrita, tenta di catturare il ragazzo per impossessarsi delle sue ricchezze.\n\"L'incredibile Shandar\".\nTrama.\nMahoney, Jones, Zed, Sweetchuck e House scoprono che l'incredibile Shandar, un mago che sparisce, ha rubato sia il furgone che il camion, e vanno misteriosamente ad una scuola di magia. Poi devono proteggere l'oro per la nave, ma Harris, in compagnia di Proctor, tenta di seguirli.\n\"Maxine\".\nTrama.\nHarris \u00e8 furioso, perch\u00e9 i suoi cadetti non hanno ancora acchiappato Maxine e i suoi guerrieri della strada; bisogna creare i camion da combattimento, mentre lei e la sua banda fanno offerta le loro macchine a tutti i peggiori banditi.\n\"Scambio di parti\".\nTrama.\nTackleberry, fece una strana azione, e Harris, furioso, lo punisce, mentre un uomo di nome Krutz, nonch\u00e9 capo gangster, gli spiega di fare uno scambio di parti.\n\"Champ\".\nTrama.\nChamp, il cavallo di Linda, nipotina di Lassard, viene catturato da un trio di banditi spagnoli, mentre i nostri eroi cadetti tentano di salvare il cavallo e fermare i banditi.\n\"Largo alle reclute\".\nTrama.\nMentre Zed, convinto che i suoi parenti, la zia Bertha e i cugini Ed e Ned sono arrivati per diventare nuove reclute della scuola di polizia che per\u00f2 il sindaco si sente meno orgoglioso, Mister Sciatto e la sua banda, inoltre, vogliono rovinare l'auto del sindaco per riscatto.\n\"Il ragazzo lupo\".\nTrama.\nMentre i cadetti sono sulle tracce di Slik e la sua banda, Zed e Sweetchuck incontrano un ragazzo allevato dai lupi. Zed, decide di insegnare al ragazzo come si deve, mentre Slik lo trova per fare colpo ad un albergo.\n\"Esercitazioni sulla neve\".\nTrama.\nIl comandante Lassard e i suoi cadetti (a parte Harris, punito dopo il fallimento di una ridicola efficienza), vanno a visitare in montagna facendoli insegnare a fare degli sciatori. Ma una famiglia furba, vogliono fermarli tentando di fare incidenti sulla neve.\n\"Il cavaliere nero\".\nTrama.\nTackleberry, convinto che le sue buoni azioni non funzionano pi\u00f9 e che si comporta tanto meno cattivo, dopo che non si \u00e8 riuscito anche a colpire il cavaliere nero dal videogioco, decide di allenarsi dallo zio in montagna, mentre uno dei tre malviventi indossa un costume diventando come un vero cavaliere nero per attaccare Tackleberry.\n\"Sweetchuck Supercop\".\nTrama.\nSweetchuck, dopo aver visto il video di Supercop, il suo eroe preferito, viene colpito da un incidente e perse la memoria, durante una rapina alla gioielleria dai gemelli Humongo. Sweetchuck improvvisamente, si comporta proprio come Supercop, e un giorno crede che il commissario Bates (nonch\u00e9 in realt\u00e0 il capo degli Humongo) sia il prof. Philper, acerrimo nemico del supereroe.\n\"Antichi riti e cerimonie\".\nTrama.\nSweetchuck e Zed stanno facendo la guardia al museo, quando all'improvviso arrivano Jaguar il giaguaro e la sua banda, che sono riusciti a prendere il medaglione magico per rubare le stoffe necessarie per le bambole voodoo, degli oggetti che si muovono alle stesse persone.\n\"I pirati dell'aria\".\nTrama.\nIl capitano Harris, severamente, avvisa Mahoney di arrestare i tre pirati dell'aria, Mister Shee e i suoi scagnozzi, dopo una rapina su un aereo. I cadetti vanno in una missione sul volo per trovare il pesciolino di Lassard, rubato dai tre guastafeste, mentre Hightower ha paura di precipitare dall'aereo.\n\"Big Burger\".\nTrama.\nHouse scopre che tutti i fast food della citt\u00e0 sono stati dominati dalla banda di Big Burger, un ricco proprietario di hamburger, e il poliziotto va a cercarlo per farlo arrestare.\n\"L'insospettabile\".\nTrama.\nNonostante Harris sta sempre a fare la guardia, House, dopo uno strano furto da un ladro, rischia di lasciare la squadra. Mahoney e gli altri spiegano di chi ha rubato le cose. Con il loro aiuto, e dei Fat Boys, amici di House, House, capir\u00e0 che il ladro \u00e8 il sig. Ego, un rappresentante dell'alta societ\u00e0, estremamente ricco, potente e furbo.\n\"Elementare, cari sbirri!\".\nTrama.\nZed, dopo il rapimento della sposa Samantha dal prof. Pherryl, per riscatto delle scarpette di diamanti, in compagnia di Sweetchuck, decide di essere nei panni di Sherlock Holmes per riuscire a catturare il bandito. Alla fine scopriranno che il rapitore della sposa \u00e8 in realt\u00e0 una donna.\n\"Operazione Africa\".\nTrama.\nMentre Hightower scopre che un tatuaggio africano sulla sua caviglia sia una mappa segreta, e credendosi di aver perso i suoi genitori da piccolo, il terribile dott. Krimer ruba i due vasi di Shaba, tentando di impossessarsi anche dei diamanti di una misteriosa miniera. Ma i nostri eroi, arrivati in Africa, riusciranno a fermarlo.\n\"Famiglie in lotta\".\nTrama.\nZed, accompagnato da Sweetchuck, torna al suo paese per cercare di riportare la pace fra i suoi parenti, i Glunk e gli Hagglepuss, in perenne lotta. In realt\u00e0 chi fomenta l'odio \u00e8 lo sceriffo Hillbilly, che ha scoperto una miniera d'oro sotto il terreno di propriet\u00e0 delle due famiglie e pensa che mettendole una contro l'altra potr\u00e0 appropriarsi della miniera.\n\"La principessa del Sali\".\nTrama.\nMahoney e i suoi amici tengono in guardia alla principessa Lontal del Sali che rimane negli Stati Uniti per vedere i Fat Boys, amici di House, sotto per\u00f2 alla gelosia della sua guardia del corpo Noxo, che vuole diventare re oltre che costringerla a sposarla.\n\"Ozono in pericolo!\".\nTrama.\nL'iniezione letale \u00e8 John Lurid, un cianfrusagliere ambientale di primo ordine, e minaccia di distruggere con l'aiuto di un razzo caricato con CFC, lo strato di ozono della terra, per poter avere dei 50 milioni di dollari. Ma Mahoney e i suoi amici dovranno salvare l'umanit\u00e0.\n\"Viaggio di...dovere\".\nTrama.\nMahoney e i suoi amici ottengono Ted il Duro in una prigione federale. Ma la banda del boss tenta di liberarlo. Nel mezzo del parco nazionale di Yellowstone, sar\u00e0 una grande prova di forza tra la polizia e i banditi.\n\"Tale nonno, tale nipote\".\nTrama.\nClyde, il capo di una banda di criminali, ha creato una formula per essere giovane solo per pochi minuti o secondi, e insieme ai suoi compagni Bonnie e Butch, \u00e8 riuscito a liberarsi dalla prigione. Ma non ha fatto i conti con Tackleberry e il suo nonno energico, suo vecchio nemico.\n\"Dieci piccoli poliziotti\".\nTrama.\nPer liberarsi dei migliori uomini della scuola di polizia in strada, chiaramente, lo Sciccoso ha commissionato la scrittrice Bagatella Crusties per scrivere un romanzo simile, invitando Mahoney e i suoi amici a Bleak Island, tentando di catturarsi. Ma gli agenti capiranno che \u00e8 una trappola, e poi, finalmente, riusciranno a fermarlo.\n\"Il circo di Hooks\".\nTrama.\nHooks eredita dal suo pro-z\u00eco un circo. Non appena ha la nuova societ\u00e0, deve gi\u00e0 ottenere due criminali da sistemare, che rendono loro la vita difficile d'ora in poi.\n\"I K-9 alla riscossa\".\nTrama.\nArrivata in Europa, Callahan viene bramata da Schubert Von Scheister, un mezzo principe che prima della sua perdita nella lunga notte, vorr\u00e0 assumere una grande eredit\u00e0, se lei far\u00e0 un appello. A risolvere il caso sar\u00e0 il corpo K-9.\n\"La leggenda di Robin Good\".\nTrama.\nIl famigerato Robin Good (parodia di Robin Hood) ruba ai pi\u00f9 ricchi dei ricchi e mantiene il bottino per s\u00e9 stessi, e un giornalista senza scrupoli lo sta aiutando. Mahoney e i suoi amici vogliono fare una squadra di esperti per contrastare il disegno di legge.\n\"Missione alle Hawaii\".\nTrama.\nMahoney e i suoi amici sono invitati da Trush il milionario, nella sua villa alle Hawaii. Gli agenti si sentono quasi come il paradiso, ma la gioia, purtroppo, non andr\u00e0 tutto bene: Trush \u00e8 stato rapito.\n\"Ladri come noi\".\nTrama.\nIl vecchio Tex cade su diverse auto blindate, e conquista il driver sulla strada cowboy con un laccio. Mahoney sa come pu\u00f2 ottenere l'eroe occidentale: pu\u00f2 ottenere il suo ex compagno di cella Mulgrew."}
{"id": "2248816", "revid": "80598", "url": "https://it.wikipedia.org/wiki?curid=2248816", "title": "Heinz Music", "text": "Heinz Music\" \u00e8 una casa discografica italiana creata all'inizio degli anni ottanta da Antonello Venditti tuttora in attivit\u00e0.\nLa nascita della societ\u00e0.\nCome racconta il cantautore nel suo libro L'importante \u00e8 che tu sia infelice, il nome \"Heinz\" nasce da un episodio molto curioso. Venditti si trovava a Milano per stabilire gli ultimi dettagli dell'operazione quando nacque il problema del nome della nuova azienda. Sul tavolino del ristorante c'era una bottiglia di ketchup Heinz. Si decise per \"Heinz Music\". Tutti i dischi di Venditti da Sotto la pioggia in poi sono usciti con questa etichetta, con la produzione affidata ad Alessandro Colombini e la distribuzione Dischi Ricordi che fu poi assorbita dalla multinazionale BMG.\nNel 1999 Venditti vende il 51% della societ\u00e0 alla BMG, restando per\u00f2 presidente ed oggi pubblica i suoi dischi con etichetta \"Heinz Music\" e distribuzione Sony BMG.\n\"Heinz Music\" ha prodotto anche giovani artisti: nel 1999 il gruppo Comunicazione Corrotta e nel 2008 anche una band siciliana, i Velut Luna.\nAlbum prodotti.\nAlcuni album di Venditti prodotti con questa etichetta:\nNote.\nu"}
{"id": "2248819", "revid": "465169", "url": "https://it.wikipedia.org/wiki?curid=2248819", "title": "Breakeven", "text": "Breakeven \u00e8 una canzone dei \"The Script\". \u00c8 il terzo singolo estratto dall'album di debutto \"The Script\".\nVideo musicale.\nIl video musicale prodotto per \"Breakeven\", stato presentato in anteprima il 29 settembre 2008, sul sito della BBC Radio 1, mostra il gruppo The Script durante una esibizione nella loro citt\u00e0, Dublino. Inizialmente nel video sarebbe dovuta apparire l'ex fidanzata di Danny O'Donoghue, leader del gruppo, ma quando \u00e8 stata selezionata un'altra donna, ne \u00e8 scaturita una piccola polemica."}
{"id": "2248827", "revid": "6923", "url": "https://it.wikipedia.org/wiki?curid=2248827", "title": "Ginevra Aeroporto", "text": ""}
{"id": "2248828", "revid": "1543377", "url": "https://it.wikipedia.org/wiki?curid=2248828", "title": "Giuseppe Palermo", "text": "Biografia.\nGiuseppe Palermo lascia la Sicilia nel 1902, stabilendosi a New York dove diventa uno degli uomini di fiducia dei fratelli Morello. Le sue attivit\u00e0 principali sono il gioco d'azzardo, le estorsioni e l'usura. Nel 1910 secondo le autorit\u00e0 americane, \u00e8 uno dei protagonisti del colossale traffico di dollari falsi, gestito e organizzato dai fratelli Morello e Ignazio Lupo. Nel marzo 1909 Palermo aveva acquistato una fattoria dal suo amico e compagno di cosca Vincenzo Giglio e con l'alias di \" Salvatore Saracino \" aveva aperto un negozio al numero 11 di \"Duane Street\".\nL'8 gennaio 1910 gli agenti dei servizi segreti arrestano Palermo e Ignazio Lupo in un appartamento di Bath Beach, un quartiere di Brooklyn, con l'accusa di fabbricazione e contrabbando di dollari falsi, sequestrano anche pistole e fucili. Nel processo Palermo fu condannato a 15 anni di carcere e al pagamento di una multa di 500 dollari. Giuseppe Palermo fu rilasciato sulla parola dal penitenziario di Atlanta il 21 febbraio 1916 dopo aver scontato appena cinque anni di carcere."}
{"id": "2248829", "revid": "155634", "url": "https://it.wikipedia.org/wiki?curid=2248829", "title": "Bernhard Graf", "text": "Biografia.\nStagioni 2004-2010.\nGraf, attivo in gare FIS dal dicembre del 2003, esord\u00ec in Coppa Europa il 12 gennaio 2007 nello slalom speciale di Donnersbachwald, che non port\u00f2 a termine; due mesi dopo ai Mondiali juniores di Altenmarkt-Zauchensee/Flachau conquist\u00f2 la medaglia d'argento nella combinata e quella di bronzo nella discesa libera e nel supergigante. Durante la stagione 2007-2008 ottenne il primo podio in Coppa Europa, il 2\u00ba posto nella supercombinata di Crans-Montana del 18 gennaio, e termin\u00f2 l'annata con lo stesso piazzamento nella classifica di specialit\u00e0.\nIl 12 dicembre 2008 esord\u00ec in Coppa del Mondo nella supercombinata di Val-d'Is\u00e8re, uscendo nella prima manche, e nel 2009 fu convocato per i Mondiali disputati nella medesima localit\u00e0 francese, sua unica presenza iridata, durante i quali disput\u00f2 la supercombinata, senza concluderla. Nella stessa stagione in Coppa Europa, grazie alla sua prima vittoria (nella supercombinata di Sarentino del 12 febbraio) e a una serie di piazzamenti, chiuse al 2\u00ba posto sia nella classifica generale, preceduto solo dal connazionale Florian Scheiber, sia in quella di supercombinata.\nStagioni 2011-2015.\nIl 10 marzo 2011 conquist\u00f2 a Sella Nevea in supergigante il suo ultimo successo in Coppa Europa e a fine stagione fu nuovamente 2\u00ba nella classifica generale vinta dal francese Alexis Pinturault; si aggiudic\u00f2 invece quella di combinata e fu 2\u00ba anche in quella di supergigante. Il 27 novembre 2011 ottenne a Lake Louise in supergiante il suo miglior piazzamento di carriera in Coppa del Mondo (19\u00ba) e il 22 febbraio 2012 a Sella Nevea sal\u00ec per l'ultima volta sul podio in Coppa Europa, classificandosi 3\u00ba nella medesima specialit\u00e0.\nLe sue ultima gare in Coppa del Mondo e in Coppa Europa furono rispettivamente lo slalom gigante di Val-d'Is\u00e8re del 14 dicembre 2013 e lo slalom gigante di Zell am See del 19 gennaio 2014; in entrambi i casi non complet\u00f2 la prova. Si conged\u00f2 dal Circo bianco in occasione dello slalom gigante della XXVII Universiade invernale, il 12 febbraio 2015 in Sierra Nevada, ottenendo il 20\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nSC = supercombinata"}
{"id": "2248830", "revid": "585241", "url": "https://it.wikipedia.org/wiki?curid=2248830", "title": "Coventry Carol", "text": "Coventry Carol \u00e8 una celebre carola natalizia tradizionale, originaria dell'Inghilterra e databile intorno al XVI secolo. Di autore anonimo, venne trascritta da Robert Croo nel 1534 e pubblicata per la prima volta nel 1591; la melodia originale del XVI secolo fu, in seguito, riveduta da Thomas Sharp nel 1825.\nIl canto, che viene tradizionalmente intonata a \u201ccappella\u201d, fa parte della rappresentazione della Strage degli Innocenti (Vangelo di Matteo, 2, 16 \u2013 18; ricorrenza: 28 dicembre), che \u2013 insieme ad altri episodi del Vangelo \u2013 veniva tradizionalmente messa in scena dalla corporazione dei sarti e dei tosatori di Coventry (Inghilterra meridionale) nel dramma intitolato \" The Pageant of the Shearmen and Tailors \" (= \u201cSpettacolo teatrale dei tosatori e dei sarti\u201d).\nTesto.\nIl testo parla di una parte dell'episodio della Strage degli Innocenti, ovvero quella in cui alcune donne cercano di calmare i propri figli perch\u00e9 non vengano uditi dall'esercito di Erode il Grande:"}
{"id": "2248831", "revid": "88740", "url": "https://it.wikipedia.org/wiki?curid=2248831", "title": "Rio Mopan", "text": "Il Mopan (in inglese \"Mopan River\"; in spagnolo \"r\u00edo Mop\u00e1n\") \u00e8 un affluente del fiume Macal, che a sua volta \u00e8 un affluente del fiume Belize. La sua lunghezza complessiva \u00e8 di circa 50\u00a0km.\nL'intero corso del Rio Mopan si trova nel Belize, nel distretto di Cayo; scorre in prossimit\u00e0 del confine con il Guatemala."}
{"id": "2248841", "revid": "1543377", "url": "https://it.wikipedia.org/wiki?curid=2248841", "title": "Centravanti di mestiere", "text": "Centravanti di mestiere \u00e8 il quinto album del cantautore Povia pubblicato nel 2009 dalla Mamadue Records, contemporaneamente alla partecipazione del cantautore al Festival di Sanremo 2009, con il controverso brano \"Luca era gay\".\nL'autore dichiar\u00f2 di voler ricordare con l'omonimo singolo i propri trascorsi calcistici, omaggiando inoltre col brano il giocatore Alberto Gilardino.\nTracce.\nTesti e musiche di Povia.\nAssistere ai concerti in streaming.\nSul retro di copertina del disco vi \u00e8 una password mediante la quale \u00e8 possibile collegarsi al sito ufficiale dell'artista e, tra le varie opzioni, \u00e8 possibile assistere in streaming ai suoi concerti. Questo, oltre a dare la possibilit\u00e0 a coloro che hanno difficolt\u00e0 a raggiungere la citt\u00e0 dell'evento e ai diversamente abili di assistere allo show dell'artista, \u00e8 anche un piccolo contributo alla lotta alla \"pirateria musicale\"."}
{"id": "2248844", "revid": "15756", "url": "https://it.wikipedia.org/wiki?curid=2248844", "title": "Sonetti lussuriosi", "text": "Sonetti lussuriosi \u00e8 una raccolta di sonetti a sfondo erotico del poeta toscano Pietro Aretino, risalenti al 1526. L'opera consiste in due libri che raccolgono rispettivamente sedici e tredici composizioni. I sonetti sono ispirati dalle incisioni erotiche, ritenute ai limiti della pornografia e realizzate dal pittore Marcantonio Raimondi su disegni di Giulio Romano, pubblicate una prima volta nel 1524 sotto il titolo \"I Modi\" o \"Le 16 posizioni\" e successivamente, insieme ai dipinti ed ai \"Sonetti\", nel 1527.\nTrasposizione musicale.\nMichael Nyman, compositore famoso soprattutto per la colonna sonora di \"Lezioni di piano\", nel novembre 2008 ha musicato otto sonetti in un CD intitolato \"8 Lust Songs: I sonetti lussuriosi\", interpretati dal soprano Marie Angel."}
{"id": "2248847", "revid": "1718925", "url": "https://it.wikipedia.org/wiki?curid=2248847", "title": "Crauti", "text": "I crauti (in tedesco \"Sauerkraut\", letteralmente \"erba acida\" o \"verdura acida\") sono un contorno tipico della cucina tedesca, ottenuto dal cavolo cappuccio, tagliato finemente e sottoposto a fermentazione lattica.\nSono detti anche salcrauti o sarcrauti (come adattamento dell'origine tedesco), oppure cavoli acidi o anche, in Venezia Giulia, cappucci acidi, a Trieste si chiamano capuzi o capuzi garbi.\nCaratteristiche.\nI crauti sono uno dei prodotti pi\u00f9 frequenti nella dieta germanica, al punto da formare all'estero, insieme a patate e salsicce, il clich\u00e9 nutrizionale generalmente attribuito ai tedeschi.\nLa preparazione \u00e8 a base di cavolo cappuccio, le cui foglie sono tagliate a piccole strisce e sottoposte a fermentazione lattica naturale controllata, per circa due mesi, con aggiunte di sale da cucina, pepe e aromi. Il procedimento, usato principalmente come metodo di conservazione, modifica il profilo organolettico del vegetale e conferisce ai crauti il tipico sapore deciso e leggermente aspro.\nIl risultato \u00e8 un alimento ricco di vitamine e sali minerali. I crauti favoriscono la digestione, poich\u00e9 rinforzano la flora intestinale, allontanando cos\u00ec batteri e virus patogeni. Questo risultato lo abbiamo solo se mangiati crudi. Infatti nella cottura tutti i fermenti vivi e le vitamine termolabili, cos\u00ec importanti per la nostra flora intestinale e non solo, vengono compromessi.\nI crauti appartengono alla tradizione gastronomica non solo di aree di lingua tedesca come Austria, Germania, alcuni cantoni svizzeri e Alto Adige, ma anche di Paesi come Slovenia (\"kislo zelje\"), Ungheria, Croazia, Polonia (\"kapusta kiszona\"), Russia (\u041a\u0432\u0430\u0448\u0435\u043d\u0430\u044f \u043a\u0430\u043f\u0443\u0441\u0442\u0430, \"kva\u0161enaja kapusta\"), Ucraina, Bielorussia, Repubblica Ceca (\"kysan\u00e9 zel\u00ed\"), Bosnia ed Erzegovina e Serbia (\"kiseli kupus\"). I crauti vengono usati nei piatti tradizionali anche in Romania, chiamati in lingua romena \"varz\u0103 murat\u0103\". In Italia sono diffusi nei territori ex-asburgici come il Lombardo-Veneto (in alcune varianti della \"Cass\u0153ula\") e il Friuli-Venezia Giulia (con il nome di \"capuzi\"), oltre che nell'Emilia occidentale (con il nome di \"sacrao\"). In Trentino, e in particolare nella zona del Tesino, e nella parte di Veneto che confina con il Tesino, oltre ai crauti \u00e8 possibile trovare le \"verde\" (o \"verd\u00f2le\"), una preparazione pressoch\u00e9 identica, se non nel taglio delle foglie (tagliate in piccoli quadretti) e per la durata della fermentazione (40-50 giorni)."}
{"id": "2248851", "revid": "1783371", "url": "https://it.wikipedia.org/wiki?curid=2248851", "title": "Pietra di Coyolxauhqui", "text": "La pietra di Coyolxauhqui \u00e8 una pietra azteca scolpita, raffigurante la dea Coyolxauhqui smembrata e decapitata. Fu scoperta il 21 febbraio 1978 all'interno del sito del Templo Mayor di Tenochtitl\u00e1n, nell'attuale Citt\u00e0 del Messico."}
{"id": "2248876", "revid": "1005847", "url": "https://it.wikipedia.org/wiki?curid=2248876", "title": "Elezioni europee del 1994 in Grecia", "text": "Le elezioni europee del 1994 in Grecia si sono tenute il 12 giugno."}
{"id": "2248877", "revid": "118031", "url": "https://it.wikipedia.org/wiki?curid=2248877", "title": "Robert B. Elliott", "text": ""}
{"id": "2248883", "revid": "359307", "url": "https://it.wikipedia.org/wiki?curid=2248883", "title": "Maple Shade", "text": ""}
{"id": "2248885", "revid": "767487", "url": "https://it.wikipedia.org/wiki?curid=2248885", "title": "Magaly Solier", "text": "Biografia.\nLe origini.\nNasce a Huanta, nel dipartimento di Ayacucho (Per\u00f9) e vive con sua madre e i suoi sei fratelli (4 maschi e 2 femmine), lavorando nella fattoria di famiglia.\nGli anni della giovent\u00f9 sono tragicamente segnati dai fatti di sangue relativi alla guerra civile peruviana degli anni ottanta.\nSin da quando era piccola decise di intraprendere la carriera di cantante e, appena pot\u00e9, cominci\u00f2 a partecipare a festival e competizioni canore.\nNel 2003 e nel 2004 vinse il X e l'XI \"Festival della Canzone Ayacuchana In Cerca di Nuovi Talenti\", in Huanta.\nLa carriera di attrice.\nAnni pi\u00f9 tardi, nella piazza d'armi di Luricocha, Magaly stava raccogliendo fondi con alcune amiche della scuola, quando fu avvicinata dalla regista Claudia Llosa che le propose di interpretare un ruolo nel suo prossimo film.\nAccett\u00f2 la proposta e debutt\u00f2 come attrice protagonista nel film peruviano \"Madeinusa\", girato nel 2005 dalla stessa Claudia Llosa, vincendo i suoi due primi premi nel 2006: miglior attrice nel festival del cinema di Cartagena de Indias (Colombia) e nel Festivalissimo - Festival Ibero-Latinoamericano di Montr\u00e9al (Canada).\nNel 2007 partecip\u00f2 al film \"Dioses\" del regista cileno Josu\u00e9 M\u00e9ndez.\nNel 2008 fu protagonista nel film peruviano-spagnolo \"Il canto di Paloma\", secondo film di Claudia Llosa, grazie al quale vinse il premio come miglior attrice ai festival del Cinema di Lima, Gramado, Guadalajara e Montr\u00e9al. Lo stesso film ottenne varie nomination e vinse diversi premi nei maggiori festival del cinema dell'America Latina, fino ad ottenere l'Orso d'Oro al festival del Cinema di Berlino (Berlinale) nel 2009; nel gennaio 2010 \"Il canto di Paloma\" fu il primo film peruviano-spagnolo ad essere nominato per il premio Oscar (Stati Uniti) nella categoria \"miglior film in lingua straniera\".\nMagaly Solier fece la prima comparsa nel cinema europeo nel 2008 con il film belga-tedesco-olandese \"Altiplano\" diretto dalla coppia belga-americana Peter Brosens e Jessica Woodworth dividendo la scena con l'attore belga Olivier Gourmet; grazie a questo film partecip\u00f2 al festival di Cannes (Francia). Il film, girato in Belgio e in Per\u00f9, ottenne due premi al festival di Bangkok (Thailandia).\nNel 2009 partecip\u00f2 al film spagnolo \"Amador\", del regista Fernando Le\u00f3n de Aranoa, come protagonista. \u00c8 cos\u00ec la prima attrice peruviana ad ottenere una parte da protagonista in un film europeo.\nNell'aprile del 2010 a La Paz (Bolivia) ebbe un ruolo secondario nel film \"Blackthorn\" di Mateo Gil accanto ad attori come Sam Shepard, Eduardo Noriega e Stephen Rea.\nIn seguito all'uscita di Amador, nel 2011, Magaly Solier ottiene il premio come miglior attrice nel Festival Internazionale di Guadalajara ed il regista ottiene il premio come miglior regista.\nNel giugno del 2011 si rec\u00f2 in Cile per girare il suo ottavo film e quinto con ruolo protagonista: \"\u00d1usta Huillac, La Tirana\", dove impersoner\u00e0 una principessa Inca guerriera.\nNell'ottobre dello stesso anno, si reca nuovamente in Cile per girare il lungometraggio italiano \"Alfonsina y el mar\", per la regia di Davide Sordella, nel quale \u00e8 co-protagonista con l'attrice Lucia Bos\u00e8, madre del famoso cantante Miguel Bos\u00e9. La prima di \"Alfonsina y el mar\" ha avuto luogo in occasione del Festival de Cannes del 2012.\nLa carriera di cantante.\nMagaly lancia nel 2009 il suo primo album, dal titolo \"Warmi\", comprendente 11 canzoni con testi in lingua quechua e lingua spagnola."}
{"id": "2248891", "revid": "104458", "url": "https://it.wikipedia.org/wiki?curid=2248891", "title": "Matic Skube", "text": "Biografia.\nStagioni 2004-2010.\nSkube, originario di \u0160kofja Loka e attivo in gare FIS dal novembre del 2003, ha esordito in Coppa Europa il 10 marzo 2006 nello slalom speciale di Kranjska Gora, che ha chiuso al 12\u00ba posto, e in Coppa del Mondo il 12 novembre 2006 nello slalom speciale di Levi, nel quale non si \u00e8 qualificato per la seconda manche. Nel marzo seguente ha ottenuto il primo importante successo della carriera vincendo la medaglia d'oro nello slalom speciale ai Mondiali juniores di Altenmarkt-Zauchensee/Flachau. Una settimana dopo, il 18 marzo, ha concluso inoltre la sua prima gara di Coppa del Mondo, piazzandosi 22\u00ba nello slalom speciale delle finali di Lenzerheide; questo piazzamento per\u00f2 non gli ha consentito di conquistare punti in quanto, durante le finali stagionali, questi si assegnano solo ai primi quindici classificati (solitamente vengono assegnati ai primi trenta).\nIl 6 gennaio 2010 con il 23\u00ba posto nello slalom speciale di Zagabria Sljeme ha ottenuto i primi punti nel massimo circuito internazionale e, il 23 dello stesso mese, \u00e8 anche andato per la prima volta a podio in Coppa Europa: 3\u00ba nello slalom speciale di Bansko. Sempre in slalom speciale, il 9 febbraio seguente a M\u00e9ribel, ha colto la sua unica vittoria nel circuito continentale, mentre poco dopo ha partecipato allo slalom speciale dei XXI Giochi olimpici invernali di \u2013 sua unica presenza olimpica \u2013 senza concludere la gara.\nStagioni 2011-2017.\nIl 9 gennaio 2011 ha ottenuto ad Adelboden in slalom speciale il suo miglior piazzamento in Coppa del Mondo (12\u00ba) e in seguito ha debuttato ai Campionati mondiali: nella rassegna iridata di Garmisch-Partenkirchen 2011 \u00e8 stato 26\u00ba nello slalom gigante e non ha completato lo slalom speciale. Il 7 dicembre dello stesso anno ha ottenuto a Trysil in slalom speciale il suo ultimo podio in Coppa Europa (3\u00ba).\nAi Mondiali di Schladming 2013, \u00e8 stato 25\u00ba nello slalom speciale, mentre ai successivi Mondiali di Vail/Beaver Creek 2015, suo congedo iridato, \u00e8 stato 20\u00ba nello slalom speciale. Il 6 marzo 2016 ha preso per l'ultima volta il via in Coppa del Mondo, nello slalom speciale di Kranjska Gora che non ha completato; si \u00e8 ritirato al termine della stagione 2016-2017 e la sua ultima gara \u00e8 stata uno slalom speciale \"citizen\" dipustato il 19 aprile a Darbandsar, chiuso da Skube al 5\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nSouth American Cup.\nSouth American Cup - vittorie.\nLegenda:\nSC = supercombinata"}
{"id": "2248892", "revid": "122903895", "url": "https://it.wikipedia.org/wiki?curid=2248892", "title": "Re delle Ombre", "text": "Il Re delle Ombre (\"Shadow King\") \u00e8 un personaggio dei fumetti Marvel. Creato da Chris Claremont (testi) e John Byrne (testi e disegni), apparve per la prima volta con il nome di \"Amahl Farouk\" su \"Uncanny X-Men\" n. 117 (gennaio 1979) e con il titolo di \"Re delle Ombre\" su \"Uncanny X-Men\" n. 226 (agosto 1990).\nBiografia del personaggio.\nOrigini.\nIl Re delle Ombre \u00e8 in realt\u00e0 un'entit\u00e0 composta da pura energia psichica che si manifesta sul piano astrale ed ha bisogno di un corpo ospite da occupare per manifestarsi sul piano fisico. Gi\u00e0 durante gli anni quaranta, lo si \u00e8 visto operare in societ\u00e0 con il Barone Struker ed i nazisti per fare in modo che occupando il corpo del re d'Inghilterra potesse assumere il comando della potenza inglese e schierarla a fianco dei tedeschi.\nPossessioni.\nAnni dopo riapparve in Egitto, nella citt\u00e0 del Cairo, sotto le sembianze del signore del crimine Amahl Farouk, capo di una banda di ladri, fra i quali una piccola Tempesta. In uno dei tanti mercati della citt\u00e0 incontr\u00f2 il telepate Charles Xavier, e come risultato dello scontro fra i due, il corpo di Farouk venne distrutto. Dopodich\u00e9, il Re prese possesso del corpo della Nuova Mutante Karma, soccorsa sia dalla sua squadra che da Tempesta, la ragazza fu in grado di scacciare il parassita dal proprio corpo e relegarlo una volta ancora sul piano astrale.\nPrigionia e fuga.\nFuggito dal suo luogo di confino, s'impadron\u00ec del corpo dell'agente dell\"'FBI\" Jacob Reisz e diede la caccia a Tempesta fino a quando questa non si rifugi\u00f2 sull'isola Muir, dove il Re dovette scontrarsi nuovamente con Charles Xavier e venire sconfitto ancora una volta. Sotto l'aspetto di Ananasi riapparve pi\u00f9 tardi in Africa, minacciando la trib\u00f9 di Tempesta, per venire poi sconfitto e relegato definitivamente, cos\u00ec sembrava, sul piano astrale grazie al sacrificio della telepatia di Psylocke. Dopo la morte della donna, il Re tent\u00f2 di trasformare Rogue nella sua Regina, sfruttando la capacit\u00e0 di entrare all'interno dei sogni altrui. Tuttavia la sua impresa fall\u00ec, grazie proprio alle doti della defunta Betsy che Rogue richiam\u00f2 alla memoria per sconfiggere il malvagio. Dopo la resurrezione di Psylocke ad opera del fratello Jamie, il Re riusc\u00ec a fuggire dal piano astrale e, a causa della alterazione della realt\u00e0 ad opera di Scarlet, si spost\u00f2 infine in un universo alternativo.\nAltre versioni.\nUltimate.\nLa versione Ultimate del Re delle Ombre \u00e8 rappresentata come il leader della setta di ladri per la quale sia Tempesta che Lady Deathstrike appartenevano. Suo ex amore, il Re divenne per errore vittima di uno dei fulmini che Tempesta evoc\u00f2 per sfuggirgli e come risultato la sua mente venne inviata in un'altra dimensione dove assunse il titolo di \"Re delle Ombre\".\nEra di Apocalisse.\nNella realt\u00e0 alternativa dell\"'Era di Apocalisse\", il Re delle Ombre \u00e8 uno dei servitori del malvagio Apocalisse. Imprigionato all'interno di una bottiglia, veniva utilizzato per schiavizzare i telepati ribelli. Grazie ad una di queste possessioni, riusc\u00ec a distruggere il paradiso segreto, denominato Avalon, nascosto all'interno della Terra Selvaggia. Fu infine sconfitto da Nightcrawler, Mystica ed altri mutanti.\nAltri media.\nTelevisione.\nIl Re delle Ombre apparve sia nella serie animata dedicata agli \"X-Men\" degli anni novanta, che nella nuovissima \"Wolverine e gli X-Men\" trasmessa su Rai Gulp. Da notare che nella serie del 1992 alla sua prima apparizione il suo nome viene tradotto in \"Re dell'Ombra\", mentre alla sua successiva comparsa viene mantenuto l'originale \"Shadow King\".\nIn entrambe queste versioni il Re delle Ombre non \u00e8 un'entit\u00e0 immateriale, ma lo spirito di Farouk, esiliato da Xavier nel piano astrale.\nNella serie televisiva \"Legion\", nell'episodio 7, si viene a scoprire che il parassita mentale del figlio di Xavier \u00e8 proprio \"Shadow King\", anche chiamato \"Amahl Farouk\".\nVideogiochi.\nIl Re delle Ombre \u00e8 uno dei tre principali boss del videogioco \"X-Men Legends\"."}
{"id": "2248901", "revid": "599013", "url": "https://it.wikipedia.org/wiki?curid=2248901", "title": "Andr\u00e9 Matos", "text": ""}
{"id": "2248903", "revid": "6923", "url": "https://it.wikipedia.org/wiki?curid=2248903", "title": "Navistar", "text": ""}
{"id": "2248904", "revid": "326822", "url": "https://it.wikipedia.org/wiki?curid=2248904", "title": "SCAR", "text": ""}
{"id": "2248908", "revid": "1305887", "url": "https://it.wikipedia.org/wiki?curid=2248908", "title": "Ultraman (DC Comics)", "text": "Ultraman \u00e8 il nome di molti personaggi immaginari, solitamente super criminali, che appaiono in diverse dimensione nelle storie pubblicate dalla DC Comics. I personaggi sono tutte controparti malvagie e criminali di Superman. Ultraman comparve per la prima volta in \"Justice League of America\" numero 29 (agosto 1964).\nStoria della pubblicazione.\nNato come figlio di Jur-Li (controparte di Jor-El) nella realt\u00e0 Pre-Crisi chiamata \"Terra-3\". Ultraman era il kryptoniano che crebbe sulla Terra inversa di quella realt\u00e0, e pi\u00f9 tardi, da adulto, divenne un membro dell'organizzazione criminale conosciuta come il \"Sindacato del Crimine d'America\". A differenza di Superman, l'Ultraman di Terra-3 diventa pi\u00f9 forte ogni volta che viene a contatto con la kryptonite, originariamente sviluppando un nuovo potere ogni qualvolta ne veniva esposto. In un tale incontro, Ultraman acquis\u00ec l'abilit\u00e0 di vedere attraverso le barriere interdimensionali, cos\u00ec avvert\u00ec il Sindacato del Crimine delle varie terre alternative esistenti non appena le avvist\u00f2. Questo permise al Sindacato del Crimine di attaccare la Justice League e la Justice Society. Ultraman differisce da Superman anche in quanto la sua versione del pianeta Krypton non esplose. Da dove provenisse la kryptonite non \u00e8 chiaro.\nNei primi anni ottanta, Ultraman si alle\u00f2 con Lex Luthor di Terra-1 e Alexei Luthor di Terra-2 in un infruttuoso tentativo di eliminare i Supermen di Terra-1 e 2 (i due Superman erano coadiuvati dall'eroico Alexander Luthor di Terra-3). Pi\u00f9 tardi, Ultraman si un\u00ec al resto del Sindacato del Crimine e con il criminale viaggiatore del tempo Per Degaton, nel suo tentativo di conquistare Terra-2, ma anche questo fu un insuccesso, dopodich\u00e9 gli eventi furono spazzati via dalla linea temporale. L'Ultraman originale fu eliminato nella serie limitata di 12 numeri del 1985 \"Crisi sulle Terre infinite\". Sconvolto dal fatto che i suoi poteri erano inutili nel momento in cui avrebbero dovuto servirgli, vol\u00f2 dritto nella nube di antimateria che devastava Terra-3, dicendo a Power Ring \"Faccio ci\u00f2 che ho fatto per tutta la vita. Combattere\u2026 fino alla fine!\".\nDuplicati dell'Ultraman pre-crisi entrarono in scena nelle pagine di Animal Man. L\u00ec impar\u00f2 che lui stesso era un eroe dei fumetti, che esisteva solo per il divertimento degli altri. Combatt\u00e9 addirittura contro una versione pi\u00f9 malvagia di s\u00e9 stesso, che voleva ucciderlo, apparentemente per il solo desiderio di ucciderlo. Questo Ultraman infine svan\u00ec nella maschera dello Psico-Pirata che, per un po', fu l'unico a ricordarsi degli universi pre-crisi. Ultraman e il Sindacato del Crimine d'America comparvero brevemente nel primo numero di \"JLA/Avengers\", venendo uccisi da Krona. La storia si risolve facendo ritornare questi personaggi come se nulla fosse accaduto.\nAltre copie dell'Ultraman pre-crisi di Terra-3 fecero alcune apparizioni in \"Crisi Infinite\" dove Alexander Luthor Jr. voleva creare il cosiddetto essere perfetto sul modello del suo defunto padre, Alexander Luthor Sr., il grande supereroe di Terra-3, Superman (di Terra-1 e di Terra-2), Wonder Woman (di Terra-1 e di Terra-2) e di Ultraman e Superwoman di Terra-3.\nBiografia del personaggio.\nClark Kent.\nNel 1998 Ultraman fu reintrodotto nell'arco della storia \"JLA:Terra-2\". Il Sindacato del Crimine d'America fu rivelato per la prima volta alla Justice League da \"Alexander Luthor\", l'eroica versione anti-materiale di Lex Luthor. In questa continuit\u00e0 corrente il SCA proveniva da un Universo di Anti-Materia e ogni membro era la versione anti-materia dei membri della Justice League.\nDiversamente dall'Ultraman dimensionale pre-crisi di Terra-3, l'Ultraman anti-materia fu completamente riscritto per la continuit\u00e0 corrente come il Luogotenente Clark Kent, un astronauta umano della Terra anti-materia e non esattamente un Superman alieno. Dopo che uno space shuttle in fiamme esplose, una razza aliena sconosciuta (probabilmente kryptoniani) ricostru\u00ec Kent nel tentativo di riparare gli astronauti danneggiati, che finirono per alterare nel corpo e nella mente, donando loro ultra poteri simili a quelli di Superman. Secondo Alexander Luthor il processo alter\u00f2 anche la mente di Ultraman. In contrasto con Superman, i poteri di Ultraman si basavano nella sua prossimit\u00e0 o esposizione a una sostanza chiamata \"anti-kryptonite\"; pi\u00f9 a lungo o pi\u00f9 distante \u00e8 la separazione da essa e pi\u00f9 diminuiscono i suoi poteri. Fu ripetutamente mostrato come questa sostanza sembrasse non avere effetto su Superman cos\u00ec come la kryptonite non aveva effetto sui poteri e le abilit\u00e0 del Clark Kent anti-materia.\nL'Utraman anti-materia \u00e8 sposato con la sua compagna del Sindacato del Crimine Superwoman; o almeno lo sono nelle loro versioni umane, Clark Kent e Lois Lane. Agli inizi del 2000 i due ebbero un figlio.\nUn anno dopo.\nIn \"Un anno dopo\" ci furono voci che affermavano che l'uomo che controllava Kandor, sotto il nome di Kal-El, potesse essere Ultraman. Questi utilizz\u00f2 l'aiuto di un gruppo di discepoli chiamati \"Praisesingers\" e la guida della \"Santa Madre\".Supergirl e Power Girl combatterono contro i suoi sforzi portando il suo culto sull'orlo del fallimento. Questo leader uccise molta della sua stessa gente per mantenere segrete delle informazioni politiche. \u00c8 stato rivelato che questo Kal-El \u00e8 di fatto proprio Ultraman che fu salvato dalla crisi e mentalmente riprogrammato da Saturn Queen, sua \"madre\", una delle menti dietro il \"Potere Assoluto\" nella storia \"Superman/Batman\".\nTuttavia, dopo che i residenti di Kandor nella fortezza furono rivelati essere un falso (\"Superman\" numero 670), Kandor fu distrutta e molte citt\u00e0 furono esiliate.\nVampiro.\nFu mostrato che il Clark Kent anti-materia ritorn\u00f2 alla sua Terra natale e guida ancora il Sindacato del Crimine. Nel tentativo di riparare la loro Terra dopo la distruzione causata dagli Armaioli di Qward, il Sindacato rap\u00ec persone da tutti i 52 multiversi come mostrato nella serie \"Trinity\". In Trinity numero 13 il Clark Kent anti-materiale insieme a Owlman (una versione anti-materia di Batman) e Superwoman furono banditi in un'altra subdimensione alternativa da Superman.\nSecondo gli eventi di \"Final Crisis-Superman Beyond\" fu mostrato l'Ultraman anti-materia nel Lombo nella versione dell'Universo DC, insieme ad altri Superman alternativi di altri universi. Alla fine di quest'avventura l'Ultraman di queste serie si trasform\u00f2 in uno schiavo vampiro. Nel settimo numero di Final Crisis viene ucciso dal Corpo delle Lanterne Verdi insieme al suo nuovo Maestro, Mandrakk, il Monitor oscuro.\nAttualmente, resta da vedere qual \u00e8 il vero personaggio singolare, o se questi sono due esseri distinti. Se questi sono due esseri separati, rimane da vedere se il Clark Kent anti-materia riuscir\u00e0 a sfuggire dalla prigione dimensionale in cui lui, Owlman e Superwoman furono inviati in Trinity numero 13.\nAltre versioni.\nUltraman Anti-Materiale di Qward.\nCi fu un minore Ultraman su Qward dopo Crisi sulle Terre Infinite, che fu abilmente identificato come forma separata dall'Ultraman di Terra-3 dovuto agli occhi superpotenziati. Questo Ultraman fu mostrato solo una volta e non fu visto su nessuna testata.\nUltraman deformato.\nCome pubblicato su \"Brave and the Bold 11 e 12\" una specifica kryptonite verde potenziava l'Ultraman anti-materia indossante il costume e avente i poteri dell'Ultraman post-52 di Terra-3, comparve recentemente in \"Brave and The Bold\" numero 11. Dopo essersi mascherato come Clark Kent sulla Nuova Terra, questo Ultraman anti-materiale super potenziato dalla kryptonite verde decise di battere Superman finch\u00e9 non fu fermato da Mixyezpitelik, l'equivalente di Mr. Mixyzptlk di Terra-1, che decise di far combattere Superman e Ultraman contro il loro nemico comune, un essere noto come Megistus. Questo Ultraman fu severamente deformato alla fine di quest'avventura. Non \u00e8 chiaro se fu ricoverato per cambiare la sua fisionomia alla fine di quest'avventura o se fece ritorno sulla sua Terra. Niente altro fu rivelato su questo personaggio.\nUltraman di Terra 3.\nNel settimanale 52, un'altra versione di Terra-3 fu mostrata come parte di un nuovo Multiverso. Nella raffigurazione vi erano personaggi che erano versioni alterate dei membri della Justice League of America, incluso Superman.I nomi dei personaggi e del team non furono menzionati nei due pannelli in cui comparvero, ma questa versione di Ultraman post-crisi sembr\u00f2 essere invecchiato come la controparte di Superman post-crisi di Terra-2.\nQuando Ultraman di Terra-3 fu mostrato nella sua seguente apparizione nella serie Countdown non \u00e8 pi\u00f9 invecchiato ma \u00e8 giovane. Non \u00e8 chiaro se il vecchio Ultraman di 52 \u00e8 la stessa versione o un'altra persona.Se i due sono separati, sarebbe giusta l'idea di un successore superpotenziato di Superman nella persona di sua cugina pi\u00f9 giovane Supergirl/Power Girl. Tuttora non \u00e8 chiaro. Basato sul commento di Grant Morrison, questo universo alternativo non \u00e8 la Terra-3 pre-crisi, facendo di ci\u00f2 un nuovo personaggio non correlato alle versioni precedente. Il nome di questo team di Terra-3 \u00e8 stato rivelato essere la \"Societ\u00e0 Criminale d'America\". La Societ\u00e0 fece la sua prima e sola apparizione in \"Countdown Presents The Search for Ray Palmer:Crime Society\" numero 1 scritto da Sean McKeever e illustrato da Jamal Igle. Nelle sue seguenti comparse, i membri della Societ\u00e0 del Crimine sono agenti dell'Armata della Monarchia Multiversale. Attualmente l'Ultraman di Terra-3 \u00e8 mancante e presumibilmente morto insieme alla maggior parte dei membri della Societ\u00e0 Criminale post-crisi di Terra-3 che si unirono all'Armata Monarchica.\nAltri media.\nUltraman comparir\u00e0 come personaggio non giocabile del videogioco \"DC Universe Online\".\nCompare come capo del SCA nel film d'animazione .\nNella decima stagione della serie televisiva \"Smallville\", Ultraman \u00e8 l'identit\u00e0 segreta di Clark Luthor, doppelg\u00e4nger di Clark Kent, da una dimensione alternativa creata involontariamente dal kryptoniano."}
{"id": "2248909", "revid": "1543377", "url": "https://it.wikipedia.org/wiki?curid=2248909", "title": "USS George H. W. Bush", "text": "La USS \"George H. W. Bush\" (CVN-77) \u00e8 una portaerei a propulsione nucleare della United States Navy, la pi\u00f9 recente della classe Nimitz nonch\u00e9 l'ultima programmata di questa classe. \u00c8 intitolata al 41\u00ba presidente degli Stati Uniti, George H. W. Bush.\nCome le altre portaerei della classe Nimitz, \u00e8 spinta da due reattori nucleari A4W Westinghouse, e pu\u00f2 ospitare uno stormo imbarcato di 90 mezzi aerei ad ala fissa o rotante. \n\u00c8 stata varata nel cantiere Northrop Grumman Shipbuilding Newport News il 9 ottobre 2006 ed \u00e8 entrata in servizio con la US Navy l'11 maggio 2009. La sua base di appoggio (\"Home Port\") \u00e8 la Naval Station Norfolk, in Virginia.\nSulla \"Bush\" \u00e8 avvenuto il primo decollo e il primo atterraggio di un aereo senza pilota, il caccia Northrop Grumman X-47B, da una portaerei, rispettivamente nel maggio e nel luglio 2013. \nStoria.\nCostruzione.\nL'incarico di costruire la portaerei venne affidato il 26 gennaio 2001 alla Northrop Grumman Shipbuilding Newport News. L'ex presidente degli Stati Uniti, George H. W. Bush, il 6 settembre 2003 presenzi\u00f2 alla cerimonia di inizio dei lavori sullo scafo apponendo le sue iniziali su una lastra di metallo, poi saldata all'interno della nave.\nLa prua venne completata nel marzo 2005, mentre l'8 luglio del 2006 venne posizionata la sovrastruttura del ponte di volo destinata a ospitare il ponte di comando e la torre di controllo, la cosiddetta \"isola\", dal peso di circa 700 tonnellate. Poco dopo, il 7 ottobre, avvenne il varo. Il sistema di catapulte per il lancio degli aerei venne quindi testato il 25 gennaio 2008 alla presenza di George H.W. Bush, che diede personalmente il via al lancio di due carichi usati per i test aventi lo stesso peso degli aerei. L'11 agosto seguente sal\u00ec a bordo il personale della commissione incaricata di sorvegliare l'andamento dei lavori, venne servito il primo pasto della mensa, vennero montati gli orologi e ci fu il primo alzabandiera.\nLa USS \"George H. W. Bush\" lasci\u00f2 il bacino di carenaggio il 23 dicembre 2008, diretta alla base navale di Norfolk.\nEntrata in servizio.\nL'imminente ingresso tra le navi in servizio della marina statunitense venne celebrato il 10 gennaio 2009 nella base di Norfolk alla presenza di 15.000 invitati, inclusi veterani della USS \"San Jacinto\", la portaerei dove prest\u00f2 servizio il presidente Bush durante la seconda guerra mondiale. Venne anche eseguito il lancio di un aerosilurante Grumman TBF Avenger.\nI primi test di routine in mare vennero completati il 16 febbraio 2009, seguiti il 10 aprile da un'altra serie di prove eseguite sotto la supervisione di una commissione della US Navy. Quindi, l'11 maggio, la nave and\u00f2 ufficialmente in consegna alla marina, che poco dopo, il 19 maggio, inizi\u00f2 i test propedeutici all'abilitazione della nave per ospitare gli aerei imbarcati, condotti dai caccia multiruolo Super Hornet dell'Air Test and Evaluation Squadron 23 e completati con successo il 26 maggio, ancora alla presenza dell'ex Presidente e della figlia Dorothy.\nLa \"Bush\" ritorn\u00f2 quindi il 18 giugno nei cantieri della Northrop Grumman per dei normali lavori di manutenzione e di migliorie, proseguiti durante il 2010: fu installato un nuovo sistema di gestione dei gommoni gonfiabili semi-rigidi e un nuovo purificatore dell'acqua, vennero aggiornati i radar e altri sistemi da combattimento, e vennero eseguite altre piccole riparazioni.\nImpiego operativo.\nAssegnata al Carrier Strike Group Two e guidata dal contrammiraglio Nora Tyson, la portaerei \"George H.W. Bush\", con a bordo gli aerei del Carrier Air Wing Eight, e le altre quattro navi del gruppo levarono l'ancora il 15 maggio 2011 per partecipare a un'esercitazione militare nel Regno Unito. La nave sost\u00f2 quindi dal 27 al 31 maggio nella Stokes Bay vicino a Portsmouth, il cui porto non era sufficientemente grande da consentirne l'ingresso, prima di salpare per Napoli dove arriv\u00f2 il 10 giugno.\nDall'Italia la \"Bush\" navig\u00f2 verso il Mar Arabico per prendere parte all'operazione Enduring Freedom, e ritorn\u00f2 a Norfolk il 10 dicembre.\nAl Norfolk Naval Shipyard di Portsmouth (Virginia) la \"Bush\" venne sottoposta a quattro mesi di lavori di manutenzione culminati con le prove in mare aperto del 3 dicembre 2012, dopodich\u00e9 l'equipaggio inizi\u00f2 il ciclo d'addestramento in previsione degli impegni dell'anno successivo. La nave serv\u00ec anche da appoggio allo squadrone VMX-22 per valutare le capacit\u00e0 COD (Carrier Onboard Delivery, consegne a bordo di portaerei) del convertiplano V-22 Osprey e allo squadrone HM-14 per il normale addestramento con gli elicotteri MH-53E Sea Dragon. Il primo lancio con catapulta da una portaerei di un drone, nella fattispecie un Northrop Grumman X-47B, avvenne proprio dal ponte di volo della \"Bush\" nella mattina del 14 maggio 2013, nell'oceano Atlantico. Tre giorni dopo, il 17 maggio, ci fu anche il primo \"touch-and-go landing\" (un atterraggio seguito da un immediato decollo senza alcuna pausa) di un drone da una portaerei. Durante questo periodo di navigazione nell'Atlantico l'equipaggio della portaerei speriment\u00f2 anche un nuovo sistema difensivo anti-siluro. La \"Bush\" torn\u00f2 a Norfolk il 24 maggio.\nDopo aver ospitato il primo decollo di un drone da portaerei, il 10 luglio 2013 nella \"Bush\" si tenne anche il primo atterraggio con gancio d'arresto di un drone su una portaerei. Dopo un secondo atterraggio ben riuscito, tuttavia, il terzo tentativo dovette essere annullato a causa di un problema tecnico e il drone fu dirottato nella Wallops Flight Facility. Stessa cosa per un quarto tentativo il 15 luglio. Nel febbraio 2014 la portaerei ha passato lo stretto di Gibilterra diretta al porto greco del Pireo.\nLa \"Bush\" fu la prima portaerei ad ospitare dei Piloti \"Bush Pilot\" della \"USN BUSH PILOT\" del gruppo \"Dragon\"."}
{"id": "2248914", "revid": "216401", "url": "https://it.wikipedia.org/wiki?curid=2248914", "title": "Coppa Mitropa 1958", "text": ""}
{"id": "2248920", "revid": "123111916", "url": "https://it.wikipedia.org/wiki?curid=2248920", "title": "Codice di Dresda", "text": "Il Codice di Dresda (in latino \"Codex Dresdensis\") \u00e8 un manoscritto risalente al XIII o al XIV secolo ed \u00e8 considerato il codice superstite pi\u00f9 antico proveniente dalle Americhe. Il codice venne riscoperto nella citt\u00e0 di Dresda, da cui prende il nome, ed originariamente fu scritto dalla popolazione Maya nella loro lingua. \u00c8 conservato presso la biblioteca universitaria del land di Sassonia, a Dresda in Germania.\nDurante la seconda guerra mondiale il manoscritto ha subito numerosi e gravi danni dovuti alle infiltrazioni di acqua e durante i restauri alcune pagine vennero ricomposte in modo non corretto. Le pagine sono alte 20\u00a0cm e possono essere ripiegate tipo fisarmonica; se spiegate, il codice \u00e8 lungo 3,7 metri. Esso \u00e8 ricco di geroglifici maya in cui ci si riferisce ad un precedente testo originale redatto circa tre o quattrocento anni prima, in cui si descriveva la storia locale.\nDescrizione.\nIl Codice di Dresda \u00e8 formato da 78 pagine con un bordo decorativo sul fronte e sul retro. La maggior parte delle pagine sono scritte su entrambi i lati e hanno un bordo di vernice rossa, anche se molte di esse lo hanno perso a causa del deterioramento del tempo. Le pagine sono generalmente suddivise in tre sezioni; gli studiosi del Codice hanno arbitrariamente chiamato queste sezioni: a, b e c. Alcune pagine hanno solo due sezioni orizzontali, mentre una ne ha quattro e altre cinque. Le sezioni individuali con il proprio tema sono generalmente separate da una linea verticale rossa. Le sezioni sono generalmente suddivise da due a quattro colonne.\nIl Codice di Dresda \u00e8 uno dei quattro codici con geroglifici Maya sopravvissuti all'opera distruttiva dell'Inquisizione spagnola nel Nuovo Mondo. Tre di essi, il codice di Dresda, il codice di Madrid e quello Parigi, prendono il nome della citt\u00e0 in cui sono stati riscoperti. Il quarto \u00e8 il \"Codice Grolier\", che si trova presso il Museo Nazionale di Antropologia di Citt\u00e0 del Messico. Il Codice di Dresda \u00e8 conservato presso il museo della Biblioteca di Stato della Sassonia a Dresda, in Germania. Tutti i codici Maya sopravvissuti hanno le pagine delle stesse medesime dimensioni, con un'altezza di circa 20 centimetri e una larghezza di 10 centimetri.\nLe immagini e i glifi sono stati dipinte da abili artigiani utilizzando pennelli sottili e coloranti vegetali. Il nero e il rosso sono stati i colori principali utilizzati per molte delle pagine. Alcune pagine presentano sfondi dettagliati nei toni del giallo, verde e del blu maya. Il codice \u00e8 stato scritto da otto diversi scribi e tutti hanno presentato il proprio stile di scrittura, dei disegni, dei glifi e del soggetto.\nStoria.\nNel 1739 Johann Christian G\u00f6tze, direttore della Biblioteca Reale di Dresda, acquist\u00f2 il codice da uno sconosciuto cittadino di Vienna. Nel 1744 G\u00f6tze lo don\u00f2 alla biblioteca.\nNel 1810, mentre preparava i risultati dei suoi viaggi compiuti nell'arco di cinque anni in America centrale e Meridionale, Alexander von Humboldt, studioso dai vasti interessi, fece pubblicare a colori anche cinque pagine del codice di Dresda, sottoposte alla sua attenzione da Karl August B\u00f6ttiger, esperto di storia antica e residente a Dresda.\nDurante la seconda guerra mondiale il codice sub\u00ec gravi danneggiamenti dovuti all'acqua usata per spegnere gli incendi seguiti al bombardamento di Dresda (13-15 febbraio 1945).\nContenuto.\nIl codice contiene solo 74 pagine; tratta esclusivamente temi di ordine religioso e rituale, come il moto orbitale di Venere, il calcolo delle sue fasi, le previsioni delle eclissi solari e lunari, le cerimonie per il nuovo anno. Un capitolo \u00e8 dedicato alla dea Luna ed all'influsso che essa esercita sulle malattie e sulle nascite. Altri capitoli sono dedicati a Chaak, il dio della pioggia, ed al suo potere di influenzare il clima ed il raccolto.\nSi ritiene che il codice di Dresda sia una copia redatta nel periodo Postclassico da un manoscritto del periodo Classico.\nVarie differenze stilistiche riscontrate nella scrittura fanno pensare che si tratti dell'opera di almeno cinque scribi diversi. Sul luogo d'origine non vi sono ipotesi certe; si ritiene, per\u00f2, che possa essere originario dello Yucat\u00e1n settentrionale forse da Chich\u00e9n Itz\u00e1."}
{"id": "2248921", "revid": "1793900", "url": "https://it.wikipedia.org/wiki?curid=2248921", "title": "Cr\u00f3nica Mexicayotl", "text": "Cr\u00f3nica Mexicayotl \u00e8 una cronaca dell'impero azteco scritta in lingua nahuatl da Fernando Alvarado Tezoz\u00f3moc attorno al 1598. Partendo dal fatto che l'autore apparteneva alla linea di successione reale azteca, il manoscritto racconta la versione azteca della storia del Messico centrale. Fu scritto sia in nahuatl che in spagnolo dall'autore bilingue. Il documento nahuatl fu rinvenuto da Joaqu\u00edn Garc\u00eda Icazbalceta all'interno della collezione Boturini, in seguito spostata presso la Biblioth\u00e8que nationale de France di Parigi, e pubblicato nel 1949 in una versione tradotta da Adri\u00e1n Leon. L'opera descrive la storia degli Aztechi dal primo tlatoani Acamapichtili fino alla nomina da parte degli spagnoli di \"re fantoccio\" dalla met\u00e0 del XVI secolo."}
{"id": "2248922", "revid": "287204", "url": "https://it.wikipedia.org/wiki?curid=2248922", "title": "Cronica Mexicayotl", "text": ""}
{"id": "2248923", "revid": "125744346", "url": "https://it.wikipedia.org/wiki?curid=2248923", "title": "Domenico Vandelli", "text": "Biografia.\nVandelli, di nobile casato modenese tradizionalmente dedito alla cultura ed alle scienze, si appassion\u00f2 gi\u00e0 in giovane et\u00e0 agli studi classici, letterari, scientifici e ingegneristici grazie ai precettori illustri con cui ebbe modo di studiare. Si form\u00f2 classicamente e scientificamente, seguendo contemporaneamente la carriera ecclesiastica, studiando dai Gesuiti, diventando poi Abate, applicandosi nello Studio Estense intitolato a San Carlo; in seguito, passato all'Universit\u00e0, si applic\u00f2 nella Filosofia, Matematica e Teologia, avendo maestri importanti come il matematico Domenico Corradi d'Austria e lo storico ed erudito Ludovico Antonio Muratori, con il quale mantenne sempre i contatti e con il quale spesso cooper\u00f2 a livello letterario.\nPer i suoi studi e lavori ottenne in seguito la docenza alla cattedra di matematica e ingegneria all'Universit\u00e0 di Modena (istituita da Rinaldo d'Este) e la nomina a geografo ed antiquario ducale. Fra il 1738 e il 1740 tenne corsi di architettura militare. Fra i diversi incarichi che ricopr\u00ec fu ispettore dei fiumi e delle bonifiche del Ducato di Modena, e questo lo port\u00f2 a viaggi in Romagna ed a Roma. \nTradusse testi storici dal latino, dal greco, dall'ebraico e dal siriaco.\nPubblic\u00f2 numerose lettere, articoli scientifici e saggi, occupandosi anche di architettura, storia, letteratura, scienze naturali e di archeologia. A lui si devono importanti ritrovamenti di reperti che hanno consentito la fondazione della Sala Lapidaria del Museo Arcivescovile di Ravenna che risale al 1734.\nLa sua vasta produzione scientifica \u00e8 frutto della cultura del suo tempo volta alla ricerca di un sapere enciclopedico, filosofico e scientifico, quindi ancora poco incline alla specializzazione. Infatti Filosofia e Scienza in questo periodo si intrecciavano ancora, anche se in maniera pi\u00f9 logica, in preludio di quel \"novo\" pensiero scientifico che stava nascendo proprio in quel periodo. \nNel 1725 intraprese un viaggio culturale, tradizionale per i nobili del tempo, che lo port\u00f2 in Europa a conoscere parecchi illustri personaggi e studiosi permettendogli al contempo di conoscere nuove idee e confrontare le proprie per promuovere l'immagine del Ducato di Modena e la sua stessa persona.\nSino alla fine della sua vita lavor\u00f2 all'Universit\u00e0 di Modena e mantenne l'incarico prestigioso e remunerativo di antiquario di Corte. La morte arriv\u00f2 il 21 Luglio 1754.\nVandelli fu sepolto con onori nella Chiesa di S. Carlo di Modena dove riposa.\nContributi scientifici.\nVandelli offre il suo maggior contributo scientifico con l'introduzione innovativa delle linee di livello in cartografia, note, all'epoca, come \"Isoipsae Vandellis\".. Il Vandelli, riportando una serie di triangolazioni sul terreno per ottenere le distanze esatte fra i punti e soprattutto fra le altezze relative, ebbe l'idea di collegare i punti con la stessa quota con delle linee continue ottenendo cos\u00ec una nuova rappresentazione cartografica che riduceva gli errori della raffigurazione la quale divenne cos\u00ec pi\u00f9 fedele all'orografia. Con tale tecnica, il Vandelli pot\u00e9 mappare l'omonima Via Vandelli individuando matematicamente quel tracciato che consentiva di progettare le pendenze affinch\u00e9 fossero progressive e limitate, al fine di avere una migliore percorrenza per le carrozze e per i pesanti carri da trasporto.\nInfatti sino alla sua epoca le mappe cartografiche raffiguravano una tridimensionalit\u00e0 pi\u00f9 artistica che scientifica. L'introduzione delle linee di livello, rappresentative della quota costante, port\u00f2 ad una rivoluzione nella rappresentazione mappale che poteva cos\u00ec essere riportata pi\u00f9 \"cartesianamente\" evitando le precedenti distorsioni artistiche.\nL'impiego delle \"isoipse altimetriche vandelliane\" permetteva anche una valutazione pi\u00f9 efficace e precisa delle distanze su orografie comunque complesse. L'uso di alcuni algoritmi trigonometrici permetteva cos\u00ec il calcolo utile di distanze in obliquo.\nL'innovazione fu cos\u00ec radicale da rimanere praticamente inalterata sino ad oggi ed ancora in uso nella sua essenza.\nOpere.\nVandelli pubblic\u00f2 numerose opere identificabili nell'ambito della cartografia e dell'ingegneria civile. Alla sua persona sono dovute le mappe pi\u00f9 precise del suo tempo, quali quella del Ducato di Modena e quella della citt\u00e0 di Modena, ed alcune importanti opere pubbliche idrauliche, quali gli arginamenti del fiume Secchia e del Panaro, con la creazione di casse di espansione, il sistema fognario della citt\u00e0 di Modena, il sistema piezometrico e le condutture dell'acquedotto.\nNel 1724 redige e pubblica la \"Carta del modenese\" a cui seguirono varie mappe per i molti dettagli idrografici e corografici richiesti, e sempre su commessa dell'illustre famiglia reggente degli Estensi.\nNel 1728 pubblica una Lettera \"Sopra alcune opposizioni fatte al libro dell'Origine de' Fonti e de' Fiumi, del Cav. Antonio Vallisneri\" in cui sostiene che in realt\u00e0 l'origine della risalita delle acque sotterranee \u00e8 dovuta alle leggi dell'idrostatica.\n\"Vandelli\" viene tuttavia maggiormente ricordato per la sua ardita opera di ingegneria civile nota come la Via Vandelli.\nPrima della costruzione della strada, il \"Vandelli\" redasse per\u00f2 una dettagliata mappa per lo studio del percorso, da cui poi deriv\u00f2 una prima gi\u00e0 invidiabile mappa territoriale del modenese. La Via Vandelli, costruita tra il 1738 ed il 1751, fu una strada ducale che permise alla citt\u00e0 di Modena di avere uno sbocco diretto sul Mar Tirreno, giungendo sino alla spiaggia della citt\u00e0 di Massa.\nAi giorni nostri questa strada \u00e8 solamente di interesse e frequentazione sportiva, naturalistica e storica, e suscita l'interesse ampio del pubblico e dei naturalisti per gli ambienti suggestivi che attraversa; la strada \u00e8 in fase avanzata di consolidamento e di restauro.\nNel 1743, a Novembre, \"Vandelli\" pubblic\u00f2 la \" Pianta della citt\u00e0 di Modena co' suoi scoli sotterranei pigliata l'anno MDCLXXXIV \", notevole raffigurazione della citt\u00e0 di Modena e del suo sistema idrico interno ed esterno.\nIl Vandelli rimase comunque desideroso di compiere un'opera assolutamente originale, e per questo decise di stendere anche sul territorio modenese una rete di triangolazione, e di appoggiare a quella raffigurazione tutta una serie di osservazioni e misure importanti.\nNel 1746 pubblic\u00f2 cos\u00ec un'importante raffigurazione mappale nota come la \"Carta degli Stati del Serenissimo signor Duca di Modena\" delineata con le strade principali e parte dei domini circostanti; la \"Carta\" fu incisa su rame a Ferrara dal noto stampatore ferrarese Andrea Bolzoni e corredata con un'ampia legenda esplicativa dei procedimenti seguiti per la sua costruzione. Redatta in scala 1:200.000, \u00e8 ricca di nomi e di particolari topografici e dotata di una orografia rappresentata da un tratteggio altamente tecnico e non solo artistico come invece costumava a quel tempo. Tutt'oggi \u00e8 giudicata come una delle migliori realizzazioni cartografiche del secolo XVIII.\nNel 1748 pubblica la prestigiosa \"Carta Topografica del Modenese\" e le \"Memorie intorno alle antiche carte geografiche\".\nInteressanti le dissertazioni di carattere letterario che ci sono giunte, come la \"Lettera sopra la Divina Commedia di Dante Alighieri tradotta in versi esametri latini da Fra Matteo Ronto\", che rendono cos\u00ec la figura del Vandelli nella sua piena luce di dotto dell'epoca.\nIl carattere del Vandelli \u00e8 ben rappresentato dalla sua \"Risposta di Ciriaco Sincero modenese ad una parte della lettera del signor Simone Cosmopolita scritta ad un suo amico di Firenze sotto il d\u00ec 14 di Dicembre dell'anno 1745 intorno alle considerazioni del signor Domenico Vandelli di Modena sopra la Notizia de' Lincei\". Pubblicazione (Conchae : apud Mersas Turres i.e. Modena: Soliani!, 1746)\nNel 1743 pubblica l\"'Appendice alle meditazioni sopra la vita di S. Geminiano vescovo, e protettore di Modena\" In Venezia, 1743. in ripresa del saggio del dottore Pellegrino Rossi, modenese, con proposte in sei punti di due amici \"Ristretto della vita del Santo\" Pubblicazione in Venezia: Appresso Francesco Pitteri, 1738\nPregevoli le \"Considerazioni sopra la notizia degli Accademici Lincei scritta dal signor Giovanni Bianchi\", e premessa all'opera intitolata Phytobasanos di Fabio Colonna ristampata in Firenze nel 1744. presso Pietro Gaetano Viviani in quarto reale. Opuscolo di Domenico Vandelli. Pubblicazione In Modena: per Bartolomeo Soliani (10 Giugno 1745)\nNel 1750 Vandelli pubblica un breve saggio biografico storico culturale e celebrativo di \"Tarquinia Molza modenese\", un personaggio molto amato dai suoi concittadini.\nNel 1754, il 25 Maggio, scrive sotto pseudonimo un'interessantissima \"Lettera dissertatoria sopra il vero fiume Rubicone degli Antichi\" che ancora oggi \u00e8 di riferimento base nello studio, nella ricerca e nell'individuazione controversa del corso dello storico fiume Rubicone che Giulio Cesare attravers\u00f2 nelle prime ore del 10 gennaio 49 a.C.\nTra i manoscritti del Vandelli che definiscono l'universalit\u00e0 della sua opera scientifica, si ricordano un \"Corso di Matematica\" e cinque lezioni accademiche: \"Sulle Arti e Scienze Antidiluviane; Sull'equilibrio dei fluidi; Sul flusso e riflusso del mare; Sulla discesa del mercurio nel barometro; Numeri pliniani in contextu Lib.III.C. examinati\". Sua una precisa pianta della citt\u00e0 di Modena del 1743, una \"Tavola Geografica del Modanese, per l'intelligenza della Secchia Rapita di Alessandro Tassoni\", che comprende anche parte del Veneto e della Romagna, stesa per illustrazione dell'edizione del 1744 del poema tassoniano, e la carta corografica della diocesi di Nonantola, disegnata a corredo dell'opera storica di Girolamo Tiraboschi.\nIl Tiraboschi riporta come molto interessante lo studio dissertatorio condotto \"Sull'origine della bussola\" e quello critico sull\"'utilit\u00e0 delle matematiche\"; ad oggi, di tali opere tuttavia si \u00e8 persa traccia, cos\u00ec come risulta chiaro l'utilizzo che faceva del barometro a mercurio, un modello da lui stesso costruito e sperimentato, durante le sue campagne di misurazione altimetrica e ben presentato nel corso delle sue lezioni accademiche all'Universit\u00e0 di Modena."}
{"id": "2248941", "revid": "599", "url": "https://it.wikipedia.org/wiki?curid=2248941", "title": "Max N\u00f6ther", "text": ""}
{"id": "2248942", "revid": "436907", "url": "https://it.wikipedia.org/wiki?curid=2248942", "title": "Zora la vampira (colonna sonora)", "text": "Zora la vampira \u00e8 la colonna sonora dell'omonimo film, pubblicata nel 2000 dall'Area Cronica Entertainment e realizzata da alcuni artisti hip hop italiani degli anni novanta."}
{"id": "2248948", "revid": "1318658", "url": "https://it.wikipedia.org/wiki?curid=2248948", "title": "Alfredo Attilio Schettini", "text": "Fu uno dei principali intellettuali che sostennero nei primi del Novecento la nascita e lo sviluppo del socialismo nell'Italia meridionale. Tra i fondatori del Partito Socialista in Calabria, venne candidato pi\u00f9 volte al Parlamento. Amico di Pietro Nenni, Sandro Pertini, Leonida Bissolati, agli inizi del Novecento fu anche assessore al patrimonio del Comune di Castrovillari. Antifascista durante il Ventennio, dal 1943 al 1944 fu a capo dell'Amministrazione Comunale di Castrovillari per disposizione del socialista Pietro Mancini, nominato Prefetto di Cosenza dagli Alleati (poi Ministro del Governo Badoglio). Successivamente fu consigliere provinciale di Provincia di Cosenza, sempre per il PSI.\nBiografia.\nGli inizi.\nFiglio di Vincenzo, un funzionario dello Stato, e di Carmela Turco. Il padre Vincenzo assistette da bambino alla fucilazione dei fratelli Bandiera nel 1844. Lo stesso Schettini racconta, in una sua lettera al nipote Giulio Attilio, che nacque dal quel fatto scatenante la particolare sensibilit\u00e0 familiare verso i diritti e le libert\u00e0 civili.\nLe prime notizie della sua attivit\u00e0 politica risalgono al 1896, quando in una comunicazione della prefettura di Cosenza del dicembre di quell'anno, il Prefetto informa il Ministero dell'Interno delle attivit\u00e0 di questo giovane socialista, allora Presidente del Circolo Socialista di Castrovillari. Si sa anche che il 9 aprile 1896 egli partecipa ad un banchetto in onore di Enrico Ferri, uno dei suoi maestri, giurista della \"Scuola Positiva\" di Diritto criminale e socialista, giunto a Castrovillari per difendere Nicola De Cardona, fondatore del Circolo Socialista di Morano Calabro, dall'accusa di \"sovversione\" e \"istigazione a delinquere\".\nIl soggiorno in Egitto.\nAttilio Schettini si laurea in Giurisprudenza all'Universit\u00e0 di Camerino nel luglio del 1898. \nAppena laureato, si trasferisce al Cairo, in Egitto. \nVi esercita la professione di avvocato penalista, a cavallo dei due secoli, quando l'Egitto era governato sotto il regime internazionale delle \"Capitolazioni\". Esercita presso la Magistratura consolare e presso i \"Tribunali misti\" del Cairo. Tra le cause penali degne di nota, si segnala per il successo nella difesa, sul finire del 1898, del principe della Casa Reale Ahmed Bei-Seif-el-Dine, accusato di tentato omicidio dello zio e cognato Fuad pasci\u00e0, allora potente esponente dell'esercito egiziano. Fu la prima di numerose e difficili cause penali che l'allora ventiquattrenne avvocato avrebbe discusso nella sua lunga carriera.\nIl rientro in Italia e l'attivit\u00e0 politica.\nRientra in patria dopo alcuni anni con la moglie, sposata al Cairo: Maria Coscarelli, il cui padre, Luigi, era un noto imprenditore italiano ormai trapiantato in Egitto da anni. Di l\u00ec a poco, avr\u00e0 un figlio, Vincenzo, che sar\u00e0 indirizzato alla carriera militare, ed una figlia, Nena, che rimarr\u00e0 in Egitto. La convivenza matrimoniale non avr\u00e0 lunga durata, la moglie torner\u00e0 al Cairo. Schettini, in Italia, continua ad esercitare la professione, che si accompagna ad un crescente impegno politico. Nel primo decennio del Novecento, forse quello della sua pi\u00f9 intensa attivit\u00e0 politica, \u00e8 pi\u00f9 volte consigliere e assessore comunale di Castrovillari. Nel 1906, partecipa al primo congresso socialista provinciale, che si tiene a Cosenza, sostenendo la linea riformista di Filippo Turati. Nel 1908, partecipa al X Congresso Nazionale del Partito Socialista che si svolge a Firenze. Il 1\u00ba giugno 1909 fonda, a Castrovillari, il periodico socialista \"La Luce\", aprendolo con un editoriale su \"Il carattere dell'organizzazione operaia in Calabria\", che aveva pubblicato due giorni prima sull'\"Avanti!\". Nelle elezioni politiche generali del 1909, \u00e8 l'unico candidato socialista dell'intera Calabria e riesce a strappare, nel collegio elettorale di Castrovillari, il 40% dei voti al latifondista Francesco Saverio Toscano. Nel 1910, partecipa all'XI Congresso Nazionale del Partito Socialista, dove, abbandonate le precedenti posizioni turatiane, \u00e8 tra i sostenitori di un ordine del giorno presentato da Gaetano Salvemini. Nella medesima occasione incontra Benito Mussolini, il quale partecipa per la prima volta ad un congresso nazionale del partito. Mussolini, in quanto direttore dell'\"Avanti!\", lo confermer\u00e0 come collaboratore del quotidiano socialista fino al 1914. In quel congresso Schettini conosce anche Genuzio Bentini, celebre penalista e deputato dal 1904 al 1924, che sar\u00e0 suo amico per decenni. Nel 1913-14, collabora frequentemente al periodico socialista calabrese \"Vita Nuova\", diretto da Nicola De Cardona su posizioni socialrivoluzionarie. All'inizio della prima guerra mondiale \u00e8 convinto interventista.\nNel 1919, entra a fare parte dell'Accademia Cosentina. Scrive su numerose riviste, anche non politiche, tra cui la rivista positivista parigina \"La Coop\u00e9ration des id\u00e9es\". Nell'autunno del 1922, a Castrovillari, \u00e8 vittima di un episodio di squadrismo fascista.\nTrascorre momenti difficili, ma nonostante continui ad essere del tutto estraneo e apertamente avverso al regime, seguita a godere di quel prestigio intellettuale e professionale e di quella reputazione di onest\u00e0 e correttezza che lo aiutano ad evitare ulteriori e dure manifestazioni di ostilit\u00e0 da parte del regime e gli consentono di esercitare la sua professione di avvocato. \nAl momento della liberazione, il Prefetto di Cosenza Pietro Mancini lo nomina Commissario prefettizio di Castrovillari. Anche in ricordo di questa sua esperienza di primo cittadino, svolta in un momento difficilissimo, l'Amministrazione Comunale, dopo la sua morte, gli intitoler\u00e0 il largo antistante il Palazzo di Giustizia e pi\u00f9 tardi anche una strada.\nNel secondo dopoguerra, Attilio Schettini dar\u00e0 ancora seguito alla sua apprezzata attivit\u00e0 forense, come sempre lontano dalle lusinghe della ricchezza e del potere, e coltiver\u00e0 soprattutto la sua vocazione culturale piuttosto che la militanza politica. Sar\u00e0, tuttavia, Consigliere provinciale di Cosenza, dal 1952 al 1956, e candidato socialista per il Senato della Repubblica nelle elezioni politiche del 1948, col Fronte Popolare, e del 1953, col Partito Socialista. Nel 1955, viene insignito del titolo di Ufficiale dell'Ordine al merito della Repubblica Italiana.\nL'epilogo.\nIn realt\u00e0, dopo le elezioni politiche del '53, persa la sfida elettorale col candidato democristiano Miceli Picardi, decide di abbandonare definitivamente l'attivit\u00e0 politica. Ormai settantenne, decide di trasferirsi a Milano, da dove mantiene frequenti rapporti epistolari con l'avvocato Mario Cappelli (suo allievo prediletto in Calabria, in campo culturale e giuridico), al quale confessa il preoccupante peggioramento delle sue condizioni psicofisiche, manifestando anche acute crisi ipocondriache. Sempre pi\u00f9 sofferente e ammalato, nel 1957 riceve dal futuro presidente della repubblica Sandro Pertini un'affettuosa lettera: \"Mio caro indimenticabile Schettini, (...) so che le condizioni di tua salute non sono buone, e questo mi addolora per l'affetto che ti porto e perch\u00e9 sento che, in quest'ora grave per noi socialisti, il Partito ha bisogno di compagni come te (...). Ti prego di darmi tue notizie\". \nL'intensa corrispondenza familiare, soprattutto con i figli Vincenzo e Nena, ed il giovane nipote Giulio Attilio Schettini, sono rivelatrici di uno stato d'animo che, nonostante l'et\u00e0, si dimostra ancora intellettualmente inquieto, curioso e compartecipativo all'educazione di quella che lui chiamava la \u201cdiscendenza\u201d. Anche inevitabili stati di solitudine e domande a carattere religioso, testimoniate in questi lunghi carteggi familiari, lo accompagneranno sino alla fine. Il bisnipote Jacopo Schettini Gherardini, figlio di Giulio Attilio, sar\u00e0 uno dei sei candidati alla Segreteria Nazionale del nascente Partito Democratico nel 2007.\nAttilio Schettini morir\u00e0 a Vedano Olona (Varese), nel 1960.\nIl Personaggio.\nAlla sua morte, Luigi Salerni scriver\u00e0 di lui, sul periodico \"La Vedetta\", come \n Rimangono nella sua corrispondenza tracce di un tempo che fu, di una politica eroica, nutrita d'ideali e di amicizie profonde, cementate dalle difficolt\u00e0, come quella testimoniata nelle lettere di Leonida Bissolati, o ancor pi\u00f9, in quelle di Sandro Pertini, indirizzate ad un \u201camico e compagno amatissimo\u201d.\nBibliografia.\nAlcune pubblicazioni di Attilio Schettini:\nSu Attilio Schettini:"}
{"id": "2248949", "revid": "304077", "url": "https://it.wikipedia.org/wiki?curid=2248949", "title": "Aspes", "text": "La Aspes \u00e8 stata una casa motociclistica italiana attiva dal 1961 al 1982. \u00c8 oggi un marchio inutilizzato, posseduto da un'azienda terza.\nStoria.\nFondata a Gallarate sul finire degli anni cinquanta da Teodosio Sorrentino, la denominazione Aspes deriva dall'abbreviazione del cognome (Aspesi) della moglie. L'azienda nacque per la produzione di biciclette, ma dal 1961 inizi\u00f2 la costruzione di ciclomotori utilitari di stampo classico come il \"Falco\". Rapidamente la gamma venne ampliata per l'utenza giovanile con i modelli \"Sport\" (1964) e \"Sprint\" (1966) spinti da un due tempi Minarelli P4. Nel 1967, sulla base del modello turistico \"S\" fu approntata una versione denominata \"Cross T\" (Cross Teodosio) che rappresent\u00f2 il primo tentativo della Aspes di inserirsi nel segmento delle moto da fuoristrada, in quegli anni particolarmente ambite dai giovani.\nIl \"Cross T\" ebbe un tiepido successo, sufficiente a spingere l'azienda ad insistere nel progetto e realizzare il modello \"Cross\", sfociando nella produzione prima, del \"Cross Special '68\" e successivamente del \"Cross Special '69\", che si distinguevano da altri prodotti coevi, per la modernit\u00e0 delle soluzioni adottare e la qualit\u00e0 della componentistica impiegata nella costruzione.\nAppena successivo al CS '69 , fu messo in listino il modello \"Junior Cross '70\", che adottava lo stesso telaio del CS '68 e CS'69, ma con componentistica economica ed alcune differenze nell'estetica.\nIl 1970 vide la presentazione dell\"'Apache 125\", con cui la Aspes inaugur\u00f2 la tradizione di battezzare i propri modelli con nomi delle trib\u00f9 degli indiani d\u2019America. La moto si distingueva per l'adozione delle forcella Ceriani da competizione, per il forcellone montato su boccole elastiche, per il robusto telaio in acciaio trafilato e motore Maico a disco rotante da 18 CV che ne favevano un veicolo molto competitivo ed usato dai corridori privati. La novit\u00e0 pi\u00f9 importante, per\u00f2, fu l'ingresso in azienda di Piermario Sorrentino, primogenito di Teodosio e grande appassionato delle corse di velocit\u00e0. Dietro sua insistenza, la Aspes avvi\u00f2 la modernizzazione dei ciclomotori stradali, mettendo in produzione il modello \"Super Sport\" ed avviando un progetto, piuttosto ambizioso, per la realizzazione di moto da competizione, in grado di ben figurare nel Campionato italiano Juniores di velocit\u00e0.\nSull'onda dei primi successi sportivi, ottenuti con il modello \"Cross Special 71\" da Felice Agostini (fratello minore del pluricampione iridato Giacomo), la Aspes present\u00f2 al Salone di Milano 1971 il Navaho, ciclomotore da cross che ebbe una largo successo tra i giovanissimi, grazie alle sue sovrastrutture spigolose e essenziali (realizzate in fibra di vetro) verniciate in brillanti colori metallizzati. Nella stessa esposizione, faceva bella mostra di s\u00e9 il prototipo da pista \"125 Juniores Velocit\u00e0\" che montava il primo motore Aspes, progettato e realizzato dal noto tecnico Gianfranco Maestroni, strappato alla Yamaha Italia.\nAlcuni prototipi del nuovo motore vennero montati anche su telai \"Apache\" e, dopo lunghe fasi di studio e collaudo, la Aspes decise di produrre le motorizzazioni 125\u00a0cm\u00b3 in proprio, fondando l'associata ASCO (acronimo di Aspesi Consiglio) che incorporava l'officina meccanica dell'ing. Vito Consiglio di Travac\u00f2 Siccomario, artefice del processo di sviluppo e industrializzazione.\nIl 1972 vide l'ingresso sul mercato della Hopi 125, erede dell'Apache. Contrariamente alla maggioranza dei costruttori del settore, la Aspes decise di non impiegare il motore Sachs, ma di costruire in proprio il motore. La Hopi avr\u00e0 un certo successo nel Cross, mentre nella Regolarit\u00e0 sconter\u00e0 un motore poco trattabile.\nNel 1973 la Casa di Gallarate present\u00f2, al Salone di Milano, la \"Juma\", una 125 stradale con il motore derivato da quello dell'Hopi. La moto entrer\u00e0 in produzione dal 1974, ottenendo un buon successo in Francia, dove sotto le insegne dell'importatore BPS si dimostrer\u00e0 imbattibile nelle competizioni per moto di serie. La \"Juma\" si dimostrer\u00e0 la 125 pi\u00f9 veloce in commercio (135\u00a0km/h di velocit\u00e0 massima).\nSono successivamente restilizzati i modelli gi\u00e0 a catalogo, con ulteriori sviluppi (dal 1977 la Hopi guadagna un cambio a 6 marce), mentre nel \u201877 part\u00ec il \u201cCriterium Monomarca Aspes Yuma\u201d, primo esempio di trofeo monomarca in Italia, disputatosi sino al 1979, che dar\u00e0 la possibilit\u00e0 a molti giovani piloti (Loris Reggiani, Fausto Gresini, Maurizio Vitali, Davide Tardozzi e altri) di emergere.\nLa fine degli anni settanta segna per\u00f2 un declino della Aspes: il Navaho ha da tempo perso la sua originalit\u00e0 stilistica, l'Hopi ha scarso successo (dovuto a un motore pi\u00f9 da Cross che da Regolarit\u00e0), mentre la Yuma \u00e8 s\u00ec la pi\u00f9 veloce della sua categoria, ma \u00e8 anche la pi\u00f9 cara. La Casa di Gallarate cercher\u00e0 di tamponare la situazione proponendo ciclomotori di stampo tradizionale (il \u201cSioux\u201d) e una 125 meno spinta della Yuma (la \u201cYuma TSB\u201d), entrambi di scarsissimo successo.\nL'avventura della Aspes termina nel 1982, quando la Unimoto (nata a Cesena nel 1980 dalle ceneri della Milani) assorb\u00ec la Casa di Gallarate, utilizzando il Marchio Aspes sino al 1984 prima di cessare anch'essa l'attivit\u00e0 nel 1986.\nIl marchio Aspes.\nIl 9 dicembre 2008 il marchio Aspes \u00e8 stato acquisito dalla Menzaghi Motors di Varese dalla famiglia Augelli (Delta s.a.s. di Pilla R &amp; C) che rilev\u00f2 il marchio dal liquidatore della Unimoto, e, nel 2009, nuovi prodotti motociclistici marchiati Aspes vengono distribuiti sul mercato. Non si tratta, per\u00f2, di una ripresa produttiva della storica azienda italiana, bens\u00ec - come \u00e8 accaduto per molte altre aziende (Cimatti, Lambretta, Garelli, etc.) - di un acquisto del marchio, utilizzato per brandizzate e commercializzare prodotti costruiti altrove. Modello di punta della nuova gamma era il ciclomotore \"Sirio Hybrid 50\", uno scooter con propulsione combinata di motore a quattro tempi e motore elettrico, dotato di batterie LiFePO4 ricaricabili durante la marcia. Il progetto \u00e8 stato sviluppato negli Stati Uniti su propulsore di derivazione Honda e il veicolo viene prodotto in Cina dalla Mainbon di Shanghai, come modello \"Hybrid-50QT-6B\"..\nNon risultano, dopo il 2011, prodotti a marchio Aspes, e lo stesso sito internet risulta disattivato."}
{"id": "2248953", "revid": "647919", "url": "https://it.wikipedia.org/wiki?curid=2248953", "title": "ACLI Basket Livorno", "text": ""}
{"id": "2248954", "revid": "647919", "url": "https://it.wikipedia.org/wiki?curid=2248954", "title": "Faleria Basket Porto Sant'Elpidio", "text": ""}
{"id": "2248960", "revid": "1005847", "url": "https://it.wikipedia.org/wiki?curid=2248960", "title": "Elezioni europee del 1999 in Grecia", "text": "Le elezioni europee del 1999 in Grecia si sono tenute il 13 giugno."}
{"id": "2248961", "revid": "1442080", "url": "https://it.wikipedia.org/wiki?curid=2248961", "title": "Glen De Boeck", "text": ""}
{"id": "2248965", "revid": "767487", "url": "https://it.wikipedia.org/wiki?curid=2248965", "title": "Uomini di parola (film 1981)", "text": "Uomini di parola \u00e8 un film italiano del 1981 scritto, diretto, sceneggiato e interpretato da Tano Cimarosa.\nTrama.\nGaetano Frasca un picciotto ambizioso, vuole dimostrare che \u00e8 uno che conta e commette senza esitazione delitti. La sua unica debolezza \u00e8 l'amore per la sua figliastra.\nProduzione.\nFu girato nel 1980 tra Mistretta e Tusa, in provincia di Messina."}
{"id": "2248966", "revid": "729019", "url": "https://it.wikipedia.org/wiki?curid=2248966", "title": "Ludwig Thoma", "text": "Prese parte alla Prima guerra mondiale come paramedico.\nDopo essersi laureato presso l'Universit\u00e0 di Sickinger, a Landstuhl, studi\u00f2 anche Silvicoltura, ad Aschaffenburg, e poi Legge, a Monaco e Norimberga. Divenuto avvocato, si trasfer\u00ec prima a Dachau per esercitare la professione e poi, sempre in Baviera, a Monaco. Abbandonato il mestiere di legale nel 1899, divenne un collaboratore del \"Simplicissimus\", una nota rivista satirica per la quale scrisse e pubblic\u00f2 racconti, commedie e anche qualche romanzo.\nNel 1906, in seguito ad un pesante attacco morale al clero e alle religioni in generale, fu imprigionato per sei mesi; quel soggiorno in prigione fu, per\u00f2, la sua fortuna: divenne infatti famosissimo. Appassionato d'Arte e sostenitore di George Grosz, K\u00e4the Kollwitz e John Heartfield, fu anche esponente del Dadaismo, al quale prese parte negli ultimi anni di vita (1917-1920). Quest'ultimo periodo della sua vita gli fu segnato da un forte antisemitismo e da un furioso nazionalismo, che lo port\u00f2 ad attaccare violentemente i socialisti."}
{"id": "2248970", "revid": "287204", "url": "https://it.wikipedia.org/wiki?curid=2248970", "title": "Eldorado (singolo)", "text": ""}
{"id": "2248973", "revid": "1543377", "url": "https://it.wikipedia.org/wiki?curid=2248973", "title": "Saline di Sicciole", "text": "Le saline di Sicciole (in sloveno \"Se\u010doveljske soline\") sono le saline pi\u00f9 settentrionali dell'Adriatico, e quindi in generale le pi\u00f9 settentrionali del mare Mediterraneo.\nSono site nel comune di Pirano nella regione Carsico-litoranea, nell'estremit\u00e0 sud-occidentale della Slovenia, nel nord-ovest della penisola dell'Istria, alla foce del fiume Dragogna vicino all'insediamento di Sicciole \nNel 1993 le saline di Sicciole, quale prima zona umida della Slovenia, sono state incluse nell'elenco delle localit\u00e0 tutelate dalla convenzione di Ramsar.\nEsse sono importanti quale importante intreccio di ecosistemi, che unisce le forme di transizione tra gli ecosistemi branchiali marini, quelli di acqua dolce e quelli di terraferma.\nLa variet\u00e0 delle specie di volatili che nidificano e svernano in questo ambiente \u00e8 sostanzialmente maggiore rispetto ad altre aree.\nIn base a questi accertamenti il governo della Slovenia ha proclamato nel 2001 le saline parco naturale, mentre l'area del museo delle saline \u00e8 stata proclamata monumento culturale d'importanza nazionale.\nOggi le saline sono l'ambiente umido di maggiore estensione della Slovenia (650 ettari) ed al contempo la localit\u00e0 nazionale pi\u00f9 importante dal punto di vista ornitologico.\nIl sale prodotto, denominato \"Sale di Pirano\" (in sloveno \"Piranska sol\") \u00e8 stato definito un prodotto alimentare tipico a livello europeo ."}
{"id": "2248981", "revid": "599", "url": "https://it.wikipedia.org/wiki?curid=2248981", "title": "Courant Institute", "text": ""}
{"id": "2248983", "revid": "287204", "url": "https://it.wikipedia.org/wiki?curid=2248983", "title": "Serie A2 1999-2000 (pallacanestro femminile)", "text": "Il campionato di Serie A2 di pallacanestro femminile 1999-2000 \u00e8 stato il ventesimo organizzato in Italia.\nLa seconda divisione del basket femminile italiano \u00e8 organizzata su due gironi di quattordici squadre ciascuno, per un totale di ventotto societ\u00e0.\nAl termine della stagione regolare, le prime due classificate di ogni girone disputano i play-off al meglio di tre gare; le due vincitrici sono promosse in Serie A1. Le ultime 2 di ogni girone retrocedono in Serie B.\nVengono promosse nella massima serie Happidea Albino e Vini Corvo Termini Imerese.\nCollegamenti esterni.\narticolo sulla \"Gazzetta dello Sport\""}
{"id": "2248985", "revid": "144796", "url": "https://it.wikipedia.org/wiki?curid=2248985", "title": "Museo del santuario arcivescovile della Beata Vergine dei Miracoli di Corbetta", "text": "Il Museo del santuario arcivescovile della Beata Vergine dei Miracoli di Corbetta o pi\u00f9 impropriamente Museo delle Camere di San Carlo \u00e8 un museo del comune di Corbetta (MI) ospitato nel locale santuario mariano e visitabile su prenotazione.\nStoria.\nVerso la met\u00e0 dell'Ottocento il rettore del Santuario, don Carlo Chierichetti, storiografo locale e canonico della collegiata, si preoccup\u00f2 di riordinare e restaurare le antichit\u00e0 contenute nelle sale della rettoria che facevano parte del patrimonio artistico e culturale collezionato dal santuario di Corbetta nel corso dei secoli.\nGli oggetti furono catalogati ed esposti in un primo momento negli ambienti antichi della rettoria e solo a partire dagli anni '30 vennero posti nelle stanze superiori del chiostro annesso al santuario. Il museo venne concepito come un percorso sull'esperienza spirituale e pastorale di san Carlo Borromeo a Corbetta e nella sua pieve. Il nuovo assetto museale venne inaugurato dal card. Alfredo Ildefonso Schuster in occasione della sua visita nel 1938 per ripercorrere il pellegrinaggio verso la Sacra Sindone compiuto dal Borromeo 360 anni prima. Fondamentale in questa fase risult\u00f2 il lascito in mobili ed oggetti elargito del conte Gottardo Frisiani, la cui famiglia aveva ospitato san Carlo durante le sue numerose visite a Corbetta.\nNel 2010, in occasione del quarto centenario della canonizzazione di san Carlo Borromeo, il museo \u00e8 stato completamento rinnovato per una migliore fruizione al pubblico e sono state organizzate le prime visite guidate. La nuova inaugurazione ha avuto luogo il 26 aprile 2011 ad opera del vescovo Marco Virgilio Ferrari, vicario episcopale dell'arcidiocesi di Milano. Il museo \u00e8 stato ristrutturato come un percorso di pellegrinaggio che illustri la storia della religione a Corbetta e il suo santuario, dalla data dell'apparizione miracolosa della Madonna che sarebbe avvenuta nel 1555.\nIl museo.\nIl museo \u00e8 oggi costituito da pitture di arte sacra e da oggetti preziosi donati come \"ex voto\", raccolti nella cappella delle Benedizioni, nel secondo cortile interno al chiostro.\nNella parte superiore, \u00e8 inoltre esposta la \"Bolla del Perdono\", di papa Pio IV (1562) che concedeva l'indulgenza plenaria a quanti avessero visitato il santuario di Corbetta nel giorno del gioved\u00ec dopo Pasqua.\nVi si conservano inoltre una serie di arredi della chiesa, tra cui diversi paliotti in fili d'oro e pietre preziose, o intessute in seta, realizzate per l'altare maggiore della chiesa inferiore di San Nicolao o per le cappelle devozionali, e vasellame liturgico in oro ed argento. Una sezione particolare raccoglie anche una serie di vesti liturgiche, pianeti, piviali e stole, settecentesche ed ottocentesche. Qui si trova anche un prezioso calice donato dal cardinale Alfredo Ildefonso Schuster in occasione della sua visita pastorale del 1938.\nLa cornice degli ambienti \u00e8 inoltre costituita da una vasta collezione di mobili d'epoca che si possono riscontrare in maniera copiosa anche nei vecchi appartamenti di residenza del rettore.\nLe camere di San Carlo.\nNella sezione del museo detta le \"Camere di San Carlo\" sono conservati una serie di cimeli tradizionalmente ritenuti appartenenti a San Carlo Borromeo, tra i quali spiccano un letto a baldacchino cinquecentesco (un tempo conservato nella Villa Frisiani Mereghetti) dove il santo avrebbe dormito in occasione della sua visita pastorale del 1578, oltre ad una berretta cardinalizia e ad alcuni autografi, esposti assieme a quelli di altri capi della chiesa milanese che visitarono il santuario, come Alfredo Ildefonso Schuster o Giovanni Battista Montini.\nIn tempi pi\u00f9 recenti l'anticamera delle \"camere di San Carlo\" \u00e8 stata dedicata all'arcivescovo Montini e ripercorre fotograficamente la sua vita e la sua visita a Corbetta, avvalendosi anche dell'esposizione di una veste utilizzata dal cardinale una volta divenuto pontefice col nome di Paolo VI.\nNel 2010 in occasione del quarto centenario della canonizzazione di san Carlo Borromeo, le stanze sono state completamente restaurate per una migliore fruizione al pubblico e sono state organizzate visite guidate.\nPresso la camera di San Carlo si trova inoltre una preziosa \"Madonna del Rosario\" di Giulio Cesare Procaccini.\nNel 2015, in occasione dell'anno paolino, una parte del museo \u00e8 dedicata alla figura di Paolo VI con l'esposizione permanente degli abiti liturgici da lui utilizzati durante la cerimonia d'incoronazione della Madonna di Corbetta come patrona di zona nel 1955.\nLe opere principali.\nLista in ordine alfabetico, per nome dell'autore, delle principali opere presenti nella collezione del museo.\nLe reliquie.\nPresso il santuario numerose sono anche le reliquie, donate nel corso dei secoli da privati ed istituzioni religiose. Catalogate e registrate ufficialmente nel Settecento, sono conservate in reliquiari di differenti epoche e fatture. Esse sono: un frammento del cilicio della beata Clara Agolanti, un frammento della veste della Madonna, un osso di santa Margherita di Antiochia, un osso di san Francesco di Sales, un frammento della tunica di sant'Ambrogio, un frammento del velo della Madonna di Loreto, un capello di santa Laura di Cordova, un frammento della veste di san Giuseppe, ossa di san Donato, santa Teresa d'Avila, san Maurizio, santa Lucia, santa Savina, san Bassiano, san Luigi Gonzaga, san Fermo, san Prudenzio di Troyes, Sant'Urbano I papa, santa Colomba, santa Maria egiziaca, polvere d'ossa di san Nicola di Bari, sant'Antonio Abate, san Carlo Borromeo. Oltre a queste si conserva anche un dente di san Mona (donato dal capitolo del duomo di Milano nel 1652), un dente di sant'Apollonia, un capo, una tibia e un femore di una delle undicimila vergini compagne di sant'Orsola. Una delle ultime reliquie ad essere giunte al santuario \u00e8 una stola appartenuta al venerabile Luigi Maria Olivares, presbitero nato a Corbetta e divenuto successivamente vescovo di Sutri e Nepi, donata dal nipote, l'arcivescovo Alberto Castelli, oltre ad una reliquia di papa Giovanni Paolo II. Il museo accoglie delle reliquie uniche \"ex vestibus\" del pontefice San Paolo VI che occupano un'intera sala del complesso, comprendenti una serie di abiti utilizzati a Corbetta in occasione dell'incoronazione della Madonna di Corbetta nel 1955 e un abito talare pontificio donato dallo stesso Montini, divenuto ormai pontefice, nel 20\u00ba anniversario della sua visita a Corbetta, donato tramite il suo segretario, mons. Pasquale Macchi."}
{"id": "2248992", "revid": "57342", "url": "https://it.wikipedia.org/wiki?curid=2248992", "title": "Premi C\u00e9sar 1992", "text": "La cerimonia di premiazione della 17\u00aa edizione dei Premi C\u00e9sar si \u00e8 svolta il 22 febbraio 1992 al Palais des Congr\u00e8s di Parigi. \u00c8 stata presieduta da Mich\u00e8le Morgan e presentata da Fr\u00e9d\u00e9ric Mitterrand. \u00c8 stata trasmessa da Antenne 2.\nIl film che ha ottenuto il maggior numero di candidature (undici) e premi (sette) \u00e8 stato \"Tutte le mattine del mondo\" (\"Tous les matins du monde\") di Alain Corneau.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2248997", "revid": "204012", "url": "https://it.wikipedia.org/wiki?curid=2248997", "title": "Emorragie digestive", "text": ""}
{"id": "2249000", "revid": "486946", "url": "https://it.wikipedia.org/wiki?curid=2249000", "title": "Le otto ore", "text": ""}
{"id": "2249001", "revid": "307923", "url": "https://it.wikipedia.org/wiki?curid=2249001", "title": "Josip Ribi\u010di\u010d", "text": "Nato da una famiglia slovena trasferitasi nell'isola di Veglia. Dopo aver finito la scuola media per maestri a Capodistria, lavor\u00f2 come docente nelle scuole di lingua slovena a Trieste. Fu autore di numerosi libri per ragazzi. Negli anni venti, si trasfer\u00ec a Lubiana, dove trascorse il resto della sua vita.\nSuo figlio Mitja Ribi\u010di\u010d divenne un importante esponente comunista, e suo nipote Ciril Ribi\u010di\u010d \u00e8 un politico e magistrato sloveno."}
{"id": "2249005", "revid": "1610933", "url": "https://it.wikipedia.org/wiki?curid=2249005", "title": "Ebalo", "text": "Ebalo () \u00e8 un personaggio della mitologia greca. Fu il sesto re di Sparta.\nGenealogia.\nFiglio di Cinorta o di Argalo o di Periere, spos\u00f2 Gorgofone che lo rese padre di Icario, Tindaro ed Arene, mentre dalla ninfa Batea ebbe Ippocoonte.\nEbalo \u00e8 anche citato come padre della ninfa Pirene, mentre i latini Igino e Luciano di Samosata gli accrediano anche la paternit\u00e0 di Giacinto.\nQuando Apollodoro nomina la ninfa Batea come la madre di Tindaro ed Icario, probabilmente le attribuisce queste maternit\u00e0 (che invece Pausania attribuisce a di Gorgofone), come quelle adottive di una seconda moglie o concubina.\nMitologia.\nDa Ebalo discendono Dioscuri che, citati da Ovidio come Oibalidi e da Stazio come Oebalidae, ricevono per questo il patronimico di \"Ebalidi\". \nCon questo patronimico viene indicata spesso l'intera stirpe degli spartani, dei loro discendenti e degli abitanti delle citt\u00e0 di origine spartana. Cos\u00ec Taranto viene chiamata dai poeti latini \"Oebalia arx\", il re Tito Tazio \"Oebalius Titus\" e donne sabine \"Oebalides matres\". Anche il nome di Eboli discende da questo mitico personaggio."}
{"id": "2249007", "revid": "6923", "url": "https://it.wikipedia.org/wiki?curid=2249007", "title": "Alfa Romeo 33/2 Daytona", "text": ""}
{"id": "2249008", "revid": "1305772", "url": "https://it.wikipedia.org/wiki?curid=2249008", "title": "Vincenzo Giglio", "text": "Biografia.\nNel 1895, a 15 anni, lasci\u00f2 la natia Bivona (Sicilia), per emigrare a New York insieme al compaesano Salvatore Cin\u00e0. In seguito i due si trasferirono a Tampa (Florida); l\u00ec la sorella di Giglio si spos\u00f2 con lo stesso Cin\u00e0. Assieme al cognato lavor\u00f2 per circa otto anni in una fabbrica di sigari: in questi anni divent\u00f2 un uomo d'onore della famiglia di Tampa, insieme al cognato.\nNel 1904 torn\u00f2 a New York, dove, insieme a Cin\u00e0, acquist\u00f2 una fattoria, la cui propriet\u00e0 consisteva di circa 42 ettari. Giglio divenne uno dei pi\u00f9 spietati killer della cosca mafiosa della famiglia Morello.\nNel 1909 il bivonese vendette una quota della sua fattoria a Giuseppe Palermo, originario di Partanna (TP); sempre in quel periodo venne sospettato dai servizi segreti americani di essere uno degli uomini chiave nella contraffazione e nello smercio di dollari falsi.\nNel gennaio 1910 Giglio venne arrestato insieme a Salvatore Cin\u00e0 e ad altri membri della cosca (uno dei principali complici di Giglio e del Cin\u00e0, Antonio Cicala era gi\u00e0 stato arrestato il 15 novembre 1909): l'accusa era quella di fabbricazione e smercio di dollari falsi su scala nazionale. Venne condannato a 15 anni di lavori forzati, ma mor\u00ec di malattia nel penitenziario di Atlanta il 15 maggio 1914."}
{"id": "2249010", "revid": "767487", "url": "https://it.wikipedia.org/wiki?curid=2249010", "title": "Argento (album)", "text": "Argento \u00e8 il secondo album del gruppo degli Sugarfree uscito nel 2008"}
{"id": "2249011", "revid": "6923", "url": "https://it.wikipedia.org/wiki?curid=2249011", "title": "Alfa Romeo TZ2", "text": ""}
{"id": "2249013", "revid": "439868", "url": "https://it.wikipedia.org/wiki?curid=2249013", "title": "Sellin", "text": "Sellin \u00e8 un comune e una popolare localit\u00e0 balneare (ted. \"Seebad\") situato sull'isola di R\u00fcgen nel Meclemburgo-Pomerania Anteriore, in Germania.\nAppartiene al circondario (\"Landkreis\") della Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di M\u00f6nchgut-Granitz.\nGeografia fisica.\nPosizione.\nLa cittadina \u00e8 situata a nord della penisola di M\u00f6nchgut, nella parte sud-orientale dell'Isola di R\u00fcgen, vicino ad altre rinomate localit\u00e0 balneari come Binz e G\u00f6hren.\nStoria.\nLa prima menzione di Sellin nei documenti ufficiali risale al 1295.\nL'origine del nome \u00e8 probabilmente slava, da un originale \"Zellin\" (paese verde), dato che in epoca carolingia, nella regione della Pomerania, di cui fa parte l'isola di R\u00fcgen, sono attestate popolazioni slave.\nDal 1326 l'isola \u00e8 parte integrante del ducato di Pomerania e successivamente dal 1815 della Prussia.\nDal 1880 Sellin diviene un importante luogo di villeggiatura sul mar Baltico.\nDal 1989, dopo la riunificazione tedesca, Sellin e i suoi monumenti sono stati oggetto di un accurato restauro.\nQuartieri.\nLa cittadina \u00e8 suddivisa in quattro quartieri (\"Ortsteile\"):\nDa vedere.\nIl \"simbolo\" di Sellin \u00e8 il molo (500 m di lunghezza), costruito nel 1906 e pi\u00f9 volte ricostruito dopo le distruzioni causate dalla maree.\nQuesto molo \u00e8 coronato da una struttura lignea monumentale nel tipico stile architettonico balneare, la B\u00e4derarchitektur.\nA Sellin esiste dal 1999 anche un museo dell'Ambra."}
{"id": "2249025", "revid": "1005847", "url": "https://it.wikipedia.org/wiki?curid=2249025", "title": "Elezioni europee del 2004 in Grecia", "text": "Le elezioni europee del 2004 in Grecia si sono tenute il 13 giugno."}
{"id": "2249034", "revid": "1632387", "url": "https://it.wikipedia.org/wiki?curid=2249034", "title": "Com'\u00e8 straordinaria la vita", "text": "Com'\u00e8 straordinaria la vita \u00e8 una canzone scritta da Dolcenera, Lorenzo Imerico e Roberto Pacco e registrata da Dolcenera per l'album del 2006 \"Il popolo dei sogni\". Il brano \u00e8 arrangiato da Dolcenera.\nLa partecipazione a Sanremo.\nIl brano \u00e8 stato presentato al Festival di Sanremo 2006, nella categoria donne. Dato per favorito sia prima dell'inizio della kermesse, sia durante tutto il festival, il brano si \u00e8 poi classificato al secondo posto nella categoria \"Donne\". Nella classifica generale la canzone si \u00e8 perci\u00f2 piazzata al quinto posto, a pari merito con le altre quattro canzoni arrivate in finale e che non si sono aggiudicate il podio.\nLa presentazione del brano \u00e8 stata preceduta da alcune polemiche legate alla presenza di una parolaccia nel testo.. Al fine di evitare che l'attenzione si concentrasse solo su una parola della canzone piuttosto che sull'intero brano e sul suo vero significato, Dolcenera ha deciso di modificare il testo (anche se solo in occasione delle esibizioni sanremesi) in modo da evitare l'imprecazione.\nNella serata dei duetti, Dolcenera si \u00e8 esibita con l'accompagnamento alla chitarra di Maurizio Solieri, storico musicista di Vasco Rossi. Nell'occasione, Dolcenera ha presentato la canzone con un testo diverso, che si ritrova anche nella versione \"pianovocecolori\" inclusa nel cd singolo.\nIl videoclip.\nIl video musicale prodotto per \"Com'\u00e8 straordinaria la vita\" \u00e8 stato diretto da Giangi Magnoni.\nNel video, in stile dark, si mescolano vari elementi che, come confermato dall'artista stessa, simboleggiano la natura e la vita: il fuoco, simbolo di purificazione e rigenerazione, ma anche di conoscenza e illuminazione; l'acqua, che rappresenta purezza, rinascita e fertilit\u00e0; l'aria, simbolo dell'anima e dell'ordine universale; la terra, che richiama l'essenza dell'esistenza; gli scacchi, simbolo del gioco della vita; la piuma rossa, simbolo ricorrente in tutte le filosofie, indica il coraggio per le trib\u00f9 pellerossa, \u00e8 il simbolo della verit\u00e0 per l'antico Egitto, e pu\u00f2 essere interpretato come simbolo di leggerezza."}
{"id": "2249038", "revid": "112884201", "url": "https://it.wikipedia.org/wiki?curid=2249038", "title": "Pietra di Cascajal", "text": "La pietra di Cascajal \u00e8 un blocco di pietra con iscrizioni presumibilmente olmeche e si ritiene essere il pi\u00f9 antico esempio di scrittura di tutte le Americhe.\nScoperta.\nLa pietra \u00e8 stata scoperta durante alcuni lavori stradali presso il villaggio di Cascajal, presso Lomas de Tacamichapa, nello stato messicano di Veracruz."}
{"id": "2249040", "revid": "729019", "url": "https://it.wikipedia.org/wiki?curid=2249040", "title": "Federigo Fregoso", "text": "Biografia.\nFederigo Fregoso era il figlio di Agostino Fregoso e di Gentile da Montefeltro, figlia di Federico da Montefeltro, duca di Urbino. Suo fratello Ottaviano fu doge dal 1513 al 1515 e poi governatore di Genova per conto del re di Francia Francesco I fino al 1522.\nFederigo Fregoso trascorse la sua giovinezza a Urbino, alla corte dello zio materno, Guidobaldo da Montefeltro, dove ricevette una formazione classica e frequent\u00f2 umanisti come Pietro Bembo e Baldassarre Castiglione.\nDivenuto sacerdote intraprese la carriera ecclesiastica e nel 1507 fu nominato dal papa Giulio II vescovo di Salerno, in Campania, allora dominio spagnolo.\nA causa delle sue simpatie per i francesi, la sua nomina non fu per\u00f2 riconosciuta dal re di Spagna.\nNel 1510, a Genova avvennero scontri tra fazioni rivali che videro la vittoria della famiglia Adorno: anche Federigo, come il resto della famiglia, fu esiliato e si rifugi\u00f2 a Roma.\nTre anni pi\u00f9 tardi, sconfitti nuovamente gli Adorno, i Fregoso tornarono a Genova, dove Ottaviano divenne doge. Federigo, divenuto suo consigliere, fu posto a capo dell'esercito. In questa posizione contrast\u00f2 nuove rivolte degli Adorno.\nNel 1516 fu a capo di una spedizione navale congiunta francese-pontificia-genovese, organizzata da papa Leone X per combattere i corsari barbareschi.\nUno di questi, il Curtogoli (nome con il quale era chiamato in Europa il corsaro turco Kurto\u011flu Muslihiddin Reis) aveva ripetutamente saccheggiato i centri costieri della Liguria, della Toscana, del Lazio e della Puglia e sequestrato numerose navi, depredandone i carichi e uccidendo o riducendo in schiavit\u00f9 gli equipaggi.\nFregoso, al commando della flotta alleata, sorprese Curtogoli lungo le coste della Tunisia e sbarc\u00f2 sull'isola di Djerba, forzando il porto di Bizerta, base dei corsari, distruggendo diverse navi, liberando numerosi schiavi cristiani e costringendo alla fuga Curtogoli, che si trasfer\u00ec nel Mediterraneo orientale.\nSi tratt\u00f2 tuttavia di una vittoria solo parziale perch\u00e9 gli alleati cristiani dovettero ripiegare a seguito alla controffensiva ottomana.\nA partire dal 1515, Ottaviano Fregoso fu costretto a riconoscere il re di Francia, Francesco I, come signore di Genova; Ottaviano rest\u00f2 in carica come governatore.\nNel 1522 l'imperatore Carlo V assedi\u00f2 la citt\u00e0. Federigo Fregoso, che organizzava la difesa, rimase ferito nei combattimenti. Quando gli spagnoli occuparono la citt\u00e0, imprigionando Ottaviano, Federigo fu costretto alla fuga su una nave francese. Francesco I gli diede asilo nell'Abbazia di San Benigno a Digione, ma per disaccordi con i monaci, che non sopportavano la sua severit\u00e0, nel 1529 torn\u00f2 in Italia.\nDimessosi formalmente dall'incarico di arcivescovo di Salerno, fu nominato vescovo di Gubbio.\nNel 1539 papa Paolo III lo nomin\u00f2 cardinale. Mor\u00ec a Gubbio nel 1541.\nOpere.\nDi lui si ricordano anche alcune opere letterarie, stampate postume:"}
{"id": "2249042", "revid": "767487", "url": "https://it.wikipedia.org/wiki?curid=2249042", "title": "Murple", "text": "Murple \u00e8 stato un gruppo di rock progressivo nato nel 1973 a Roma.\nBiografia.\nL'attivit\u00e0 dei componenti del gruppo dei Murple inizia a Roma come musicisti nei locali pop dell'epoca. Nel 1973 costituiscono la band con Pino Santamaria alla chitarra, Piercarlo Zanco alle tastiere, Mario Garbarino al basso e Duilio Sorrenti alla batteria.\nCon la produzione di Roberto Marsala, registrano il loro primo album \"Io sono Murple\" per l'etichetta \"Basf\", che era appena nata in Italia e lo pubblica nel 1974. Il disco \u00e8 formato da una suite che descrive il viaggio del pinguino Murple dal Polo ad uno zoo. Forse anche a causa del ritardo nella pubblicazione, legato alla velocit\u00e0 con cui cambiavano i gusti musicali del tempo, il disco alla sua uscita viene abbastanza criticato, portandolo ad una distribuzione estremamente limitata, nonostante la buona considerazione che invece viene attribuita ancora oggi al lavoro .\nLa formazione del gruppo cambia, con Roberto Puleo che sostituisce Mario Garbarino al basso. I Murple partecipano al Festival Pop di Villa Pamphili a Roma del 1974 e lavorano alla preparazione di un secondo album, che, per\u00f2, non viene pubblicato. I Murple si esibiscono anche come gruppo di accompagnamento sia di Mal che di Gianfranca Montedoro, per la quale si esibiscono sia dal vivo che nella registrazione dell'album \"Donna circo\" del 1975, ma successivamente si sciolgono.\nNel 2007 il gruppo si ricostituisce con Garbarino, Sorrenti e Zanco, e nel 2008 pubblica un nuovo album, \"Quadri di un'esposizione\"."}
{"id": "2249045", "revid": "33689", "url": "https://it.wikipedia.org/wiki?curid=2249045", "title": "File video", "text": ""}
{"id": "2249047", "revid": "33689", "url": "https://it.wikipedia.org/wiki?curid=2249047", "title": "File audio", "text": ""}
{"id": "2249048", "revid": "712828", "url": "https://it.wikipedia.org/wiki?curid=2249048", "title": "Luigi Panarelli", "text": "Carriera.\nIn carriera ha totalizzato 20 presenze in Serie A con le maglie di e Torino, e 39 presenze e 2 reti in Serie B con le maglie di Napoli, Fidelis Andria, Torino, ed .\nA gennaio 2010 milita in Prima Divisione nelle file del .\nDopo una stagione dove viene poco utilizzato si svincola, e nel marzo 2012, viene acquistato dal Treviso, dove esordisce a pochi giorni dal suo acquisto subentrando nel secondo tempo della partita giocata in casa contro il Bellaria Igea Marina.\nPanarelli ottenne notoriet\u00e0 soprattutto quando nel marzo del 2006, in diretta tv, durante la trasmissione Grande Fratello fece una dichiarazione d'amore e una proposta di matrimonio alla fidanzata Laura Torrisi (attrice, allora sconosciuta protagonista e concorrente del reality show), peraltro rifiutata, in seguito compagna del regista-attore Leonardo Pieraccioni.\nLa scelta di presentarsi in tv fu fatta senza l'autorizzazione della societ\u00e0 dell' dove era tesserato. Panarelli decise comunque di lasciare il ritiro e presentarsi negli studi tv: ci\u00f2 porter\u00e0 il calciatore a essere messo fuori rosa.\nPer tali vicissitudini a fine stagione Panarelli cambier\u00e0 squadra trasferendosi alla . Nel dicembre del 2014 il difensore entra a far parte dell'organico della FBC Gravina (Promozione pugliese), per poi passare l'anno successivo all'Altamura.\nNel marzo 2016 si ritira dal calcio giocato per assumere il ruolo di allenatore del Team Altamura.\nIl 27 agosto 2018, a seguito dell'esonero di Michele Cazzar\u00f2, diventa il nuovo allenatore del .\nIl 19 maggio 2019, dopo la sconfitta in finale play-off per 5-1 da parte dell'Audace Cerignola, viene esonerato. \nIl 21 ottobre 2019 dopo l'esonero di Nicola Ragno, viene richiamato sulla panchina del Taranto.\nDopo la mancata riconferma sulla panchina del , il 9 luglio 2020 viene ufficializzato come nuovo allenatore della Fidelis Andria. L'11 ottobre 2021, alla sua prima esperienza in un campionato professionistico, sempre alla guida della Fidelis Andria, che nel frattempo era stata ripescata nel campionato di Serie C 2021-2022 per completamento organici, dopo un deludente avvio di stagione, con soli cinque punti racimolati in otto giornate, viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 10 novembre 2019.\""}
{"id": "2249057", "revid": "1645873", "url": "https://it.wikipedia.org/wiki?curid=2249057", "title": "Gunnar Thoroddsen", "text": "Thoroddsen \u00e8 la persona pi\u00f9 giovane che sia mai stata eletta all'Althing, il Parlamento islandese: quando fu eletto, aveva infatti solamente 23 anni. Svolse le funzioni di Ambasciatore islandese in Danimarca dal 1965 al 1969, quando concorse per la Presidenza dell'Islanda. Voleva succedere al suocero, \u00c1sgeir \u00c1sgeirsson, che ricopr\u00ec la carica di Presidente dal 1952 al 1968. Thoroddsen fu sindaco di Reykjav\u00edk dal 1947 al 1959 e Ministro delle Finanze dal 1959 al 1965. Fu Ministro dell'Industria e del Welfare nel governo di Geir Hallgr\u00edmsson dal 28 agosto 1974 al 27 giugno 1978.\nThoroddsen e Geir non furono in accordo, e ci\u00f2 port\u00f2 all'abbandono di Thoroddsen del Partito dell'Indipendenza, insieme al alcuni membri del Parlamento; form\u00f2 un governo con il Partito Progressista e l'Alleanza Popolare, che sostitu\u00ec il governo di minoranza di Benedikt Sigur\u00f0sson Gr\u00f6ndal. Formando il governo, Thoroddsen divenne il pi\u00f9 anziano Primo Ministro dell'Islanda, all'et\u00e0 di 69 anni. Thoroddsen non concorse alle elezioni parlamentari del 1983 per malattia, e termin\u00f2 la sua attivit\u00e0 politica quando il suo governo fu succeduto da quello di Steingr\u00edmur Hermannsson.\nGunnar Thoroddsen mor\u00ec nel settembre del 1983."}
{"id": "2249058", "revid": "6923", "url": "https://it.wikipedia.org/wiki?curid=2249058", "title": "Giovinezza", "text": "La giovinezza (chiamata anche giovent\u00f9, derivante dal latino \"juventus\") rappresenta quella fase, relativamente allo sviluppo umano, compresa tra l'adolescenza e la vita da adulto.\nCaratterizzazione sociale.\nSocialmente la fase dell'adolescenza si colloca in seno ad un determinato periodo di istruzione scolastica e ha il termine sociale convenzionale posto verso l'et\u00e0 di 18 anni, et\u00e0 in cui generalmente si arriva ad avere la piena maturazione sessuale.\nRilievi medico-scientifici.\nLa fase adulta, per la scienza medica, ha invece inizio proprio con l'arresto della crescita generale, che pu\u00f2 collocarsi, secondo le ultime attendibili ricerche, intorno ai 18 anni nelle ragazze, ed intorno ai 20 anni nei ragazzi.\nL'accrescimento, infatti, prosegue anche dopo la maturazione sessuale e coinvolge soprattutto la struttura ossea e quella muscolare infatti un individuo giovane si distingue da uno adolescente dal fatto che egli \u00e8 pi\u00f9 robusto. In alcuni individui di sesso maschile, inoltre, anche molti anni dopo la pubert\u00e0 compaiono ancora peli sul petto o sulle gambe e si ha il completamento della distribuzione della barba facciale, senza che ci\u00f2 rappresenti un ritardo nello sviluppo, avendo questi raggiunto la piena maturit\u00e0 sessuale. \nCon il termine del processo di accrescimento inizia la fase di stabilizzazione cellulare a cui successivamente segue la fase di degradazione cellulare, detta di invecchiamento."}
{"id": "2249065", "revid": "1482985", "url": "https://it.wikipedia.org/wiki?curid=2249065", "title": "Ryuta Kawashima", "text": "Biografia.\nSi \u00e8 laureato presso la Facolt\u00e0 di Medicina dell'Universit\u00e0 di Tohoku dove ha successivamente completato il dottorato di ricerca. \u00c8 stato ricercatore ospite presso l'Istituto Karolinska di Stoccolma e poi professore associato, assistente, quindi professore ordinario presso l'Universit\u00e0 di Tohoku.\n\u00c8 stato membro del Consiglio nazionale per la ricerca sulla lingua e sulla cultura giapponese. \u00c8 attualmente considerato uno dei massimi esperti Giapponesi e internazionali sul cervello.\nApparizioni nei videogiochi.\nOltre ad essere apparso nei videogiochi della serie \"Brain Training\", compare nella serie di videogiochi \"Super Smash Bros.\"."}
{"id": "2249070", "revid": "174925", "url": "https://it.wikipedia.org/wiki?curid=2249070", "title": "Crist\u00f3bal Ram\u00edrez de Cartagena", "text": "Biografia.\nFu il presidente della \"audiencia\" di Lima dopo la morte del vicer\u00e9 Mart\u00edn Enr\u00edquez de Almanza avvenuta nel 1583. Grazie a questo titolo fu a capo del governo del Per\u00f9 (agendo da vicer\u00e9) per qualche mese del 1584. Gli altri \"oidores\" (membri della audiencia) erano il \"licenciado\" Juan Bautista Monz\u00f3n ed i dottori Pedro de Arteaga y Mendiola e Alonso Criado de Castilla.\nDopo poco tempo fu rimpiazzato nella posizione di vicer\u00e9 da Fernando Torres de Portugal y Mes\u00eda."}
{"id": "2249072", "revid": "7969", "url": "https://it.wikipedia.org/wiki?curid=2249072", "title": "Mrs Henderson Presents", "text": ""}
{"id": "2249075", "revid": "287204", "url": "https://it.wikipedia.org/wiki?curid=2249075", "title": "Legamento di Treitz", "text": "Il legamento del Treitz o legamento sospensore del duodeno in anatomia indica la struttura legamentosa che fissa l'ultimo tratto del duodeno (porzione ascendente) al pilastro diaframmatico mediano di destra, porzione destra dello iato esofageo. \u00c8 rappresentato da una formazione tendinea centrale che si continua in due poli muscolari: superiore e inferiore, in continuit\u00e0 con le tonache muscolari di origine ed inserzione.\nIl legamento del Treitz segna convenzionalmente il confine tra l'ultima porzione del duodeno e la prima porzione del digiuno. Tale confine \u00e8 detto \"flessura duodeno-digiunale\".\nRappresenta un elemento per la distinzione tra \"emorragie delle alte vie digestive\" (emorragie \"superiori\") ed \"emorragie delle basse vie digestive\" (emorragie \"inferiori\"), che originano rispettivamente a monte e a valle di questa struttura anatomica. Tale distinzione \u00e8 rilevante, nella pratica clinica, per un rapido e corretto percorso diagnostico e terapeutico."}
{"id": "2249076", "revid": "339392", "url": "https://it.wikipedia.org/wiki?curid=2249076", "title": "Jurij Bilonog", "text": ""}
{"id": "2249077", "revid": "109985029", "url": "https://it.wikipedia.org/wiki?curid=2249077", "title": "Muscolo di Treitz", "text": "Il muscolo sospensore del duodeno o muscolo del Treitz in anatomia indica un fascetto legamentoso contenente fibre muscolari lisce che dal pilastro destro del diaframma si fissa sulla flessura duodeno-digiunale, tra digiuno e duodeno. In senso lato, segna il punto in cui finisce la IV ed ultima porzione duodenale e comincia il tratto digiunale dell'intestino tenue.\nIl Treitz viene utilizzato come punto di repere in clinica a proposito delle emorragie digestive, in quanto segna il punto di separazione tra le \"emorragie prossimali\" o \"superiori\", responsabili degli episodi di ematemesi da sola o accompagnata a melena, e quelle \"distali\" o \"inferiori\" che si manifestano con melena o enterorragia. Tale distinzione \u00e8 rilevante, nella pratica clinica, per un rapido e corretto percorso diagnostico e terapeutico.\nCostituisce assieme al legamento di Treitz, che rilega il tratto ascendente del duodeno alla pelvi renale del rene sinistro, l'apparato sospensore del duodeno."}
{"id": "2249078", "revid": "339392", "url": "https://it.wikipedia.org/wiki?curid=2249078", "title": "Calamintha officinalis", "text": ""}
{"id": "2249080", "revid": "767487", "url": "https://it.wikipedia.org/wiki?curid=2249080", "title": "Johann II Bernoulli", "text": "Fu il pi\u00f9 giovane dei tre figli di Johann Bernoulli.\nStudi\u00f2 giurisprudenza e matematica e, dopo un viaggio in Francia, fu per 5 anni professore universitario nella sua citt\u00e0 natale. Alla morte di suo padre gli succedette come professore di matematica. Per tre volte vinse il premio dell'Acad\u00e9mie Royale des Sciences di Parigi. Gli argomenti con cui vinse i premi furono: l'argano, la propagazione della luce e il magnetismo. Ebbe una profonda amicizia con Pierre Louis Maupertuis, che mor\u00ec nella sua casa di Basilea mentre stava rientrando a Berlino. Johann Bernoulli mor\u00ec nel 1790.\nI suoi due figli, Johann e Jakob, sono gli ultimi famosi matematici della famiglia Bernoulli."}
{"id": "2249081", "revid": "339392", "url": "https://it.wikipedia.org/wiki?curid=2249081", "title": "Satureja nepeta", "text": ""}
{"id": "2249083", "revid": "339392", "url": "https://it.wikipedia.org/wiki?curid=2249083", "title": "Nepeta calamintha", "text": ""}
{"id": "2249085", "revid": "287204", "url": "https://it.wikipedia.org/wiki?curid=2249085", "title": "Cristobal Ramirez de Cartagena", "text": ""}
{"id": "2249087", "revid": "67128", "url": "https://it.wikipedia.org/wiki?curid=2249087", "title": "Valvola ileo-cecale", "text": ""}
{"id": "2249102", "revid": "438678", "url": "https://it.wikipedia.org/wiki?curid=2249102", "title": "Un delitto impossibile", "text": "Un delitto impossibile \u00e8 un film del 2000 diretto da Antonello Grimaldi.\nTrama.\nIl procuratore Valerio Garau, stimato da colleghi e conoscenti, viene avvelenato nel bar del tribunale di Sassari, sotto gli occhi dell'amante Lauretta. Il procuratore capo Pani, per far luce sull'accaduto, decide di contattare una sua vecchia conoscenza, il procuratore esterno Piero D'Onofrio; quest'ultimo, stupito dalla convocazione e vicino alla pensione, accetta l'incarico, nonostante il suo difficile rapporto con Pani. Ma il caso si preannuncia sin dal principio complicato: nonostante Garau fosse una delle persone pi\u00f9 benvolute della citt\u00e0, diverse persone avevano un movente per toglierlo di mezzo, a partire dal marito di Lauretta, principale sospettato per Pani. Ma D'Onofrio non sembra per nulla d'accordo col procuratore capo; \u00e8 del parere che la soluzione non sia quella pi\u00f9 scontata, ovvero il delitto d'onore, ma per raggiungere la verit\u00e0 sia necessario scavare nel torbido passato di Garau. Cos\u00ec, grazie all'aiuto di Lauretta, dell'agente Ilio e della domestica (nonch\u00e9 amante) del defunto, Piero D'Onofrio riesce ad analizzare alcuni fatti che appaiono in qualche modo legati alla morte di Garau: tra tutti, il misterioso suicidio della sorella di Valerio, Biba, morta l'anno passato e legata al fratello da un legame incestuoso. Nonostante l'ostruzionismo di Pani, convinto della colpevolezza del marito di Lauretta, D'Onofrio prosegue per la sua strada, con i suoi bruschi ma efficaci metodi investigativi, giungendo ad una sorprendente verit\u00e0."}
{"id": "2249103", "revid": "767487", "url": "https://it.wikipedia.org/wiki?curid=2249103", "title": "Io sono Murple", "text": "Io sono Murple \u00e8 un album dei Murple pubblicato nel 1974."}
{"id": "2249109", "revid": "423521", "url": "https://it.wikipedia.org/wiki?curid=2249109", "title": "Stella Rossa Bratislava", "text": ""}
{"id": "2249123", "revid": "767487", "url": "https://it.wikipedia.org/wiki?curid=2249123", "title": "La luce del mondo", "text": "La luce del mondo \u00e8 un film del 1935 diretto da Gennaro Righelli."}
{"id": "2249132", "revid": "116882111", "url": "https://it.wikipedia.org/wiki?curid=2249132", "title": "Mozione parlamentare", "text": "La mozione parlamentare (generica) \u00e8 uno strumento di indirizzo politico attraverso il quale la Camera dei deputati o il Senato danno un indirizzo al Governo sul comportamento da tenere o le misure da prendere per affrontare una determinata questione. \u00c8 un atto politicamente rilevante, ma che non comporta vincoli giuridici per il Governo che pu\u00f2 assumersi la responsabilit\u00e0 politica di comportarsi diversamente dall'indirizzo indicato.\nLa mozione pu\u00f2 essere presentata o da un capogruppo, o almeno da 10 deputati o almeno da 8 senatori.\nLa discussione in aula avviene in maniera simile a quella di una legge. Il testo della mozione viene discusso, possono essere presentati e votati gli emendamenti al testo iniziale e poi si svolge una votazione finale.\nLa costituzione italiana con l'articolo 94 prevede altre due forme di mozione particolari che concernono strettamente il rapporto di fiducia tra Parlamento e Governo: la mozione di fiducia e quella di sfiducia.\nLa prima ricorre in occasione della formazione di un nuovo Governo (entro 10 giorni dalla formazione). Le mozioni di sfiducia nei confronti del Governo possono essere discusse e votate ogni volta che almeno un decimo dei componenti della singola camera (Camera o Senato) ne facciano richiesta."}
{"id": "2249134", "revid": "599013", "url": "https://it.wikipedia.org/wiki?curid=2249134", "title": "Quadri di un'esposizione (album)", "text": "Quadri di un'esposizione \u00e8 un album dei Murple pubblicato nel 2008, fortemente ispirato a \"Quadri da un'esposizione\" di Modest Petrovi\u010d Musorgskij"}
{"id": "2249135", "revid": "123834", "url": "https://it.wikipedia.org/wiki?curid=2249135", "title": "Storia del Partito Comunista d'Italia", "text": ""}
{"id": "2249137", "revid": "287204", "url": "https://it.wikipedia.org/wiki?curid=2249137", "title": "Mawab", "text": "Mawab \u00e8 una municipalit\u00e0 di Quarta classe delle Filippine, situata nella Provincia di Davao de Oro, nella Regione del Davao.\nMawab \u00e8 formata da 11 baranggay:"}
{"id": "2249140", "revid": "79227", "url": "https://it.wikipedia.org/wiki?curid=2249140", "title": "Acquacalda (Lipari)", "text": "Acquacalda \u00e8 una frazione del comune di Lipari, distante circa 10,5 chilometri dal centro comunale. \u00c8 una zona molto simile a Canneto, essendo anch'essa a forte orientamento balneare ed esposta a mareggiate, anche se non molto frequenti. Acquacalda si trova nella zona pi\u00f9 settentrionale dell'isola di Lipari e dista circa 3 miglia nautiche dall'isola di Salina.\nAcquacalda, il cui nome deriva probabilmente dalla antica presenza di sorgenti termali oggi scomparse, si trova a ridosso del cono vulcanico del monte Chirica, la cui ultima eruzione \u00e8 databile a circa 1600 anni fa e fu caratterizzata da tre grandi emissioni di ossidiana e pomice. I tre grandi sistemi di colata sono tuttora identificabili a Porticello ed Acquacalda per la pomice ed a Punta Castagna per l'ossidiana.\nLa storia di Acquacalda \u00e8 indissolubilmente legata allo sfruttamento della pietra pomice, di cui si ha traccia gi\u00e0 agli inizi del XVII secolo. Lo sfruttamento industriale della pomice inizia invece attorno alla fine del XIX secolo e con esso lo sviluppo urbanistico del villaggio.\nGli ultimi anni del XX secolo invece vedono un progressivo declino dell'attivit\u00e0 estrattiva, che \u00e8 cessata completamente ad Acquacalda nel 2000 (mentre prosegu\u00ec ancora fino al 2007 nella vicina frazione di Porticello). Ci\u00f2 avvenne anche in conseguenza all'iscrizione dell'arcipelago eoliano nella lista dei beni Patrimonio dell'Umanit\u00e0 dell'UNESCO per l'unicit\u00e0 geologica e particolarmente vulcanologica dei luoghi."}
{"id": "2249153", "revid": "3831", "url": "https://it.wikipedia.org/wiki?curid=2249153", "title": "Museo del Santuario Arcivescovile della Beata Vergine dei Miracoli di Corbetta", "text": ""}
{"id": "2249156", "revid": "767487", "url": "https://it.wikipedia.org/wiki?curid=2249156", "title": "Monkayo", "text": "Monkayo \u00e8 una municipalit\u00e0 di Prima classe delle Filippine, situata nella Provincia di Davao de Oro, nella Regione del Davao.\nMonkayo \u00e8 formata da 21 baranggay:"}
{"id": "2249159", "revid": "1154737", "url": "https://it.wikipedia.org/wiki?curid=2249159", "title": "Riserva naturale dell'Orrido di Foresto", "text": "La riserva naturale dell'Orrido di Foresto \u00e8 un'area naturale protetta del Piemonte, situata nei comuni di Bussoleno e di Susa, sul versante esposto a Sud della Val di Susa, in provincia di Torino.\nCome il vicino Orrido di Chianocco la riserva naturale fa parte del SIC \"Oasi xerotermiche della Val di Susa - Orrido di Chianocco e Foresto\".\nTerritorio.\nLa riserva naturale \u00e8 stata istituita nel 1980, ed \u00e8 amministrata dall'Ente di gestione delle aree protette delle Alpi Cozie.\nSi estende su una superficie di circa 180 ha a quote comprese tra 450 m e 950 m. Nella zona prevalgono le rocce calcaree nelle quali il torrente Rocciamelone ha scavato, nel tratto del suo corso che precede lo sbocco sul fondovalle, una forra con pareti strapiombanti (l\"'Orrido\"). \nLa forra \u00e8 chiusa ad est degli ultimi rilievi della costiera che dal Monte Palon scende verso il fondovalle ed in particolare dalla mole rocciosa del Truc San Martino (872 m).\nOltre a questo la riserva comprende le rupi calcaree circostanti e i magri pascoli (\"praterie xeriche\") che ammantano a bassa quota il fianco della vallata.\nFlora.\nLa riserva \u00e8 nata per tutelare un popolamento, estremamente raro per il Piemonte, di Ginepro coccolone (\"Juniperus oxycedrus\" subsp. \"macrocarpa\"). \nLa specie, oggi diffusa sulle coste del Mediterraneo, ha raggiunto la zona di Foresto tra i 5.000 e i 7.000 anni fa a seguito di oscillazioni climatiche che estesero l'ambiente mediterraneo a larghi tratti della catena alpina. Il raffreddamento del clima che ne segu\u00ec intrappol\u00f2 il popolamento in questo microambiente dalle spiccate caratteristiche xerotermiche quali bassa piovosit\u00e0, temperatura relativamente elevata e poche gelate.\nGli esemplari di ginepro coccolone tendono ad addensarsi nella conca calcarea a nord del piccolo centro abitato di Crotte e ammontano a varie decine. La flora delle riserva comprende anche molte specie di orchidee tra cui \"Limodorum abortivum\" e \"Cephalanthera rubra\"; da segnalare infine la presenza di varie specie di origine steppica o mediterranea quali \"Ephedra helvetica\" (Ephedraceae), \"Fumana ericoides\" (Cistaceae), \"Serratula crupina\" e \"Leuzea conifera\" (Asteraceae).\nFauna.\nI mammiferi sono quelli generalmente presenti nella zona: volpi, tassi, cinghiali, caprioli e, a volte, camosci. Interessante la presenza di numerosi uccelli rapaci che frequentano le rupi comprese nella riserva tra i quali \u00e8 da segnalare il biancone, piuttosto raro altrove.\nStoria.\nLa zona fu frequentata dall'uomo fin dalla preistoria, come testimoniano i ritrovamenti avvenuti nei ripari sottoroccia a monte dell'orrido. Al periodo romano risale il frammento di un fregio marmoreo forse appartenente ad un tempio ed alcune epigrafi rinvenute nel corso degli scavi della chiesa antica di Foresto.\nIn epoche pi\u00f9 recenti la zona fu nota per le sue cave di marmo, utilizzato per la costruzione di molti edifici a Torino, e per i suoi vini.\nAll'interno dell'orrido sono ancora visibili le costruzioni di un lazzaretto, usato fino al Settecento per isolare le persone affette da malattie contagiose quali il colera.\nFruizione.\nUna buona rete di sentieri curata dall'Ente Parco permette di esplorare la zona e di raggiungerne molti degli angoli pi\u00f9 interessanti. Un sentiero a mezzacosta, il \"Sentiero degli orridi\", collega la riserva naturale con l'Orrido di Chianocco. L'itinerario che percorre l'Orrido di Foresto \u00e8 invece di tipo alpinistico ed \u00e8 stato attrezzato con una via ferrata."}
{"id": "2249164", "revid": "767487", "url": "https://it.wikipedia.org/wiki?curid=2249164", "title": "Montevista", "text": "Montevista \u00e8 una municipalit\u00e0 di Quarta classe delle Filippine, situata nella Provincia di Davao de Oro, nella Regione del Davao.\nMontevista \u00e8 formata da 20 baranggay:"}
{"id": "2249176", "revid": "287204", "url": "https://it.wikipedia.org/wiki?curid=2249176", "title": "Andrew Jackson Davis", "text": "Biografia.\n\u00c8 stato un medium precursore del movimento spiritista statunitense.\nNel 1843 ebbe modo di ascoltare letture sul magnetismo animale e sul fenomeno dell'ipnotismo. Negli anni successivi afferm\u00f2 di ricevere messaggi spirituali che esercitarono una grande influenza sulle sue opere.\nApprendista calzolaio, divenne noto come il \"Veggente di \"Poughkeepsie\"\". La sua inclinazione spirituale fu indotta dopo l'incontro con un ipnotizzatore girovago, del quale divenne l'aiutante e l'assistente durante le pubbliche esibizioni. Davis elabor\u00f2 una teoria mistico-filosofica che incluse nel libro \"The Principles of Nature, Her Divine Revelations, and a Voice to Mankind\", in cui sosteneva la teoria dell'esistenza degli spiriti, anime umane in attesa ed in procinto di raggiungere uno stato di perfezione. Il mondo degli spiriti sarebbe diviso in sei sezioni, attraversando le quali, le anime dei morti subirebbero un processo di evoluzione. Secondo la teoria di Davis, gli spiriti sarebbero in grado di comunicare con gli esseri viventi.\nDavis esercit\u00f2 anche l'attivit\u00e0 di guaritore, affermando di possedere le capacit\u00e0 di individuare le malattie."}
{"id": "2249177", "revid": "1536653", "url": "https://it.wikipedia.org/wiki?curid=2249177", "title": "ATP Tour 500", "text": "L'ATP Tour 500 (precedentemente noto come \"ATP World Tour 500 Series\") \u00e8 una serie di tornei di tennis organizzata dall'ATP a partire dal 2009 in sostituzione degli ATP International Series Gold. Si tratta del quarto circuito per importanza, dopo i tornei del Grande Slam, le ATP Finals e i Masters 1000.\nLa serie \u00e8 formata da tredici tornei, che prevedono appunto l'assegnazione di 500 punti ad ogni vincitore. I tabelloni variano da 32 a 48 partecipanti per il singolare e da 16 a 24 coppie per il doppio. Per i giocatori di vertice \u00e8 obbligatorio partecipare ad almeno cinque di questi tornei, tra cui uno di quelli successivi agli US Open. Dal 2014 il torneo di Memphis \u00e8 stato declassato a torneo 250 ed il suo posto \u00e8 stato preso dal torneo di Rio. La stagione 2020 ha subito diverse cancellazioni e spostamenti a causa della pandemia di COVID-19.\nTornei.\nElenco dei tornei che sono stati almeno una stagione ATP 500\nRisultati.\n2022.\n!Torneo\n!Vincitore singolare\n!Finalista singolare\n!Punteggio\n!Vincitore Doppio\n!Finalista Doppio\n!Punteggio"}
{"id": "2249185", "revid": "1272592", "url": "https://it.wikipedia.org/wiki?curid=2249185", "title": "Savassi", "text": "Savassi \u00e8 un quartiere di Belo Horizonte, prossimo alla zona del Centro.\nEsso fu istituito all'inizio del 2006, quando, prima della riunione della Banca Interamericana di Sviluppo, il comune lo ricav\u00f2 da parte dell'antico quartiere di Funcion\u00e1rios, creando al contempo il quartiere di Boa Viagem. Il settore nordorientale mantenne il nome di Funcion\u00e1rios.\nToponimo.\nIl nome del quartiere deriva da quello di un panettiere italiano, Amilcare Savazzi, che si stabil\u00ec in \"Pra\u00e7a Diogo de Vasconcelos\" negli anni trenta creando un omonimo panificio. Col tempo il nome della panetteria fu esteso popolarmente tutta la piazza, e in seguito l'intera zona vecchia di Funcion\u00e1rios acquis\u00ec la stessa denominazione. A determinarne il successo fu anche un gruppo di giovani famoso per le sue avventure notturne, la \"Turma da Savassi\" (Banda di Savassi) che si riuniva alle porte del panificio.\nDintorni.\nVie d'accesso al quartiere sono \"Avenida Nossa Senhora do Carmo\", \"Avenida do Contorno\", \"Avenida Get\u00falio Vargas\" e \"Avenida Crist\u00f3v\u00e3o Colombo\".\nSavassi confina con altri otto quartieri: Boa Viagem, Carmo, Cruzeiro, Funcion\u00e1rios, Lourdes, Santo Ant\u00f4nio, S\u00e3o Pedro e Serra.\nUn disegno di legge comunale firmato dal consigliere Jos\u00e9 Lincoln Magalh\u00e3es prevede l'istituzione di una circoscrizione di Savassi che inglobi l'area delimitata da \"Pra\u00e7a Tiradentes\", \"Avenida Brasil\", \"Pra\u00e7a da Libertade\", \"Rua da Bahia\", \"Avenida do Contorno\", \"Pra\u00e7a Milton Campos\", \"Avenida Afonso Pena\"."}
{"id": "2249186", "revid": "287204", "url": "https://it.wikipedia.org/wiki?curid=2249186", "title": "Nabunturan", "text": "Nabunturan \u00e8 una municipalit\u00e0 di Seconda classe delle Filippine, capoluogo della Provincia di Davao de Oro, nella Regione del Davao.\nNabunturan \u00e8 formata da 28 baranggay:"}
{"id": "2249201", "revid": "111325", "url": "https://it.wikipedia.org/wiki?curid=2249201", "title": "John Petrucci Signature (chitarra)", "text": "La John Petrucci Signature \u00e8 un modello di chitarra elettrica progettato dalla Music Man su specifiche del chitarrista John Petrucci (cofondatore della band Dream Theater) e prodotto dal 1999.\nCaratteristiche.\nQuesto modello, adottato dallo shredder dal Scenes From a World tour del 2000, era inizialmente dotato di:\nNel corso degli anni Petrucci ha apportato alcune modifiche al suo strumento, quali la sostituzione dei pickup con, rispettivamente, un LiquiFire (manico) e un Crunch Lab (ponte), sviluppati da DiMarzio in collaborazione con lo stesso Petrucci, nonch\u00e9 l'aumento delle dimensioni del body.\nSono ora disponibili versioni a 6 o 7 corde, con o senza pickup piezoelettrico, versione standard o \"Ball Family Reserve\" (creata con legni particolari, manico verniciato e legno in risalto nel body). \u00c8 stata inoltre messa in produzione la versione baritona con accordatura standard in La.\nPer il decimo anniversario di questo modello signature, 2010, Music Man ha realizzato la \"JPX-6\" e JPX-7, rispettivamente 6 e 7 corde. Disponibile nel solo colore viola, con camere tonali all'interno del corpo della chitarra, corpo in ontano, mogano per il blocco centrale e acero per il top, manico in mogano, tastiera in ebano e pickup piezoelettrico all'interno del ponte tremolo.\nL'anno successivo, nel 2011, per l'undicesimo anniversario \u00e8 stato realizzqto il modello \"JPXI\", con verniciatura nera e tastiera in ebano, corpo in ontano, anche per questo modello disponibile in versione 6 o 7 corde. Nel 2014 esce quindi il modello Majesty."}
{"id": "2249205", "revid": "767487", "url": "https://it.wikipedia.org/wiki?curid=2249205", "title": "New Bataan", "text": "New Bataan \u00e8 una municipalit\u00e0 di Seconda classe delle Filippine, situata nella Provincia di Davao de Oro, nella Regione del Davao.\nNew Bataan \u00e8 formata da 16 baranggay:"}
{"id": "2249206", "revid": "1452073", "url": "https://it.wikipedia.org/wiki?curid=2249206", "title": "Belvedere (Belo Horizonte)", "text": "Belvedere \u00e8 un quartiere di lusso di Belo Horizonte, sorto intorno al centro commerciale BH Shopping. \u00c8 il quartiere pi\u00f9 elevato della citt\u00e0, situato fra i 1100 e i 1270\u00a0m s.l.m., e possiede un clima pi\u00f9 mite del Centro (858\u00a0m s.l.m.). Come nel quartiere limitrofo di Mangabeiras vi si apprezza un panorama notevole della citt\u00e0.\nDintorni.\nLe principali vie d'accesso al quartiere sono l\"'Avenida Nossa Senhora do Carmo\" e la superstrada tangenziale detta \"Anel Rodovi\u00e1rio\".\nBelvedere confina con i quartieri di Vale do Sereno e Vila da Serra di Nova Lima. Si divide in tre zone (Belvedere I, II e III), le prime due progettate dall'architetto Ney Werneck."}
{"id": "2249210", "revid": "1005847", "url": "https://it.wikipedia.org/wiki?curid=2249210", "title": "Elezioni parlamentari in Cile del 2005", "text": ""}
{"id": "2249215", "revid": "287204", "url": "https://it.wikipedia.org/wiki?curid=2249215", "title": "R\u00edo Caron\u00ed", "text": "Il Rio Caron\u00ed \u00e8 il secondo fiume per importanza del Venezuela, dopo l'Orinoco. Ha una lunghezza complessiva di 952\u00a0km; nasce dal Tepui Kuken\u00e1n e sfocia nell'Orinoco nelle vicinanze di Ciudad Guayana."}
{"id": "2249216", "revid": "599013", "url": "https://it.wikipedia.org/wiki?curid=2249216", "title": "Jerome Lane", "text": ""}
{"id": "2249219", "revid": "287204", "url": "https://it.wikipedia.org/wiki?curid=2249219", "title": "Pantukan", "text": "Pantukan \u00e8 una municipalit\u00e0 di Prima classe delle Filippine, situata nella Provincia di Davao de Oro, nella Regione del Davao.\nPantukan \u00e8 formata da 13 baranggay:"}
{"id": "2249227", "revid": "104884892", "url": "https://it.wikipedia.org/wiki?curid=2249227", "title": "Gabriello Ginori", "text": "Figlio di Piero, fu il primo esponente della famiglia Ginori di Firenze ad ottenere un titolo nobiliare. Trovatosi a Milano alla corte di Ludovico il Moro ne conquist\u00f2 la fiducia ricevendo l'incarico di consigliere ducale. Ricopr\u00ec numerosi incarichi: fu podest\u00e0 di Reggio nel 1480, di Novara nel 1489, di Mantova dal novembre 1493 al 1494 e infine di Milano nel 1494.\nQuello stesso anno l'imperatore Massimiliano I scese in Italia per combattere a fianco del Moro contro Carlo VIII di Francia; distintosi in battaglia il Ginori ebbe in premio il titolo di conte palatino. A Milano conobbe sicuramente anche Leonardo da Vinci, che cit\u00f2 un suo parente fiorentino (Pier Francesco) nel Codice Atlantico."}
{"id": "2249228", "revid": "767487", "url": "https://it.wikipedia.org/wiki?curid=2249228", "title": "Funcion\u00e1rios", "text": "Funcion\u00e1rios \u00e8 un antico quartiere di Belo Horizonte. Esso fu previsto dal progetto di fondazione della citt\u00e0, stilato da Aar\u00e3o Reis, come area urbana riservata ai funzionari pubblici (da cui il nome) che si sarebbero stabiliti per lavoro nella nuova capitale.\nLe abitazioni loro destinate, di stile eclettico, erano diverse per dimensioni, tipologia e lusso a seconda del prestigio della carica dei residenti. Oggi vengono a poco a poco demolite o aggregate agli edifici in costruzione, in genere di natura residenziale.\nGli abitanti del luogo confondono ancora Funcion\u00e1rios con il quartiere di Savassi, nato intorno all'omonima panetteria italiana in \"Pra\u00e7a Diogo de Vasconcelos\". I due quartieri sono stati per\u00f2 separati ufficialmente all'inizio del 2006."}
{"id": "2249231", "revid": "647919", "url": "https://it.wikipedia.org/wiki?curid=2249231", "title": "Jpeg", "text": ""}
{"id": "2249232", "revid": "196390", "url": "https://it.wikipedia.org/wiki?curid=2249232", "title": "Cesar Vialpando", "text": ""}
{"id": "2249234", "revid": "196390", "url": "https://it.wikipedia.org/wiki?curid=2249234", "title": "Kendl Johnson", "text": ""}
{"id": "2249235", "revid": "196390", "url": "https://it.wikipedia.org/wiki?curid=2249235", "title": "Madd Dogg", "text": ""}
{"id": "2249237", "revid": "196390", "url": "https://it.wikipedia.org/wiki?curid=2249237", "title": "Wu Zi Mu", "text": ""}
{"id": "2249240", "revid": "92723", "url": "https://it.wikipedia.org/wiki?curid=2249240", "title": "Correlazione incrociata", "text": "In teoria dei segnali la correlazione incrociata (detta anche correlazione mutua o cross-correlazione, dall'inglese \"cross-correlation\") rappresenta la misura di similitudine di due segnali come funzione di uno spostamento o traslazione temporale applicata ad uno di essi.\nDefinizione intuitiva.\nConsiderando due segnali a valori reali formula_1 e formula_2 che differiscono solamente per uno spostamento sull'asse t, si pu\u00f2 calcolare la correlazione incrociata per mostrare di quanto formula_2 deve essere anticipato per renderlo identico ad formula_1. La formula essenzialmente anticipa il segnale formula_2 lungo l'asse t, calcolando l'integrale del prodotto per ogni possibile valore dello spostamento. Quando i due segnali coincidono, il valore di formula_6 \u00e8 massimizzato, poich\u00e9 quando le forme d'onda sono allineate, esse contribuiscono solo positivamente al computo dell'area.\nCon segnali complessi formula_1 e formula_2, prendere il coniugato di formula_1 assicura che le forme d'onda allineate con componenti immaginarie contribuiscano positivamente al computo dell'integrale.\nDefinizione formale.\nPer due segnali di energia finita \"x\" ed \"y\" la correlazione incrociata \u00e8 definita come:\nin cui \"x\" * denota il complesso coniugato di \"x\".\nPer due sequenze tempo-discreto, la correlazione incrociata \u00e8 definita come:\nSimilmente, nel caso di segnali di potenza, si pu\u00f2 scrivere:\ne per sequenze di potenza:\nLa correlazione incrociata \u00e8 simile per natura alla convoluzione tra due segnali. A differenza della convoluzione, che comporta l'inversione temporale di un segnale e poi lo spostamento ed il prodotto per un altro segnale, la correlazione comporta solamente lo spostamento ed il prodotto.\nPropriet\u00e0.\nin cui formula_16 denota la trasformata di Fourier.\nAutocorrelazione.\nUn'autocorrelazione \u00e8 la correlazione incrociata di un segnale con se stesso,\nPer un segnale di energia finita \"x\" l'autocorrelazione \u00e8 definita come:\nin cui \"x\" * denota il complesso coniugato di \"x\".\nPer una sequenza tempo-discreto, l'autocorrelazione \u00e8 definita come:\nSimilmente, nel caso di segnali a potenza finita, si pu\u00f2 scrivere:\ne per sequenze di potenza finita:\nIl suo utilizzo ad esempio \u00e8 quello di verificare eventuali pattern di periodicit\u00e0 del segnale x(t), in tal caso infatti anche la correlazione presenta periodicit\u00e0 pari ad un certo valore del parametro di traslazione.\nPropriet\u00e0 dell'autocorrelazione.\ndove \u00e8 stata utilizzata l'identit\u00e0 formula_30.\nRelazione tra correlazione e convoluzione.\nSi ricorda che la convoluzione tra due segnali formula_32 e formula_33, reali o complessi, indicata simbolicamente come:\n\u00e8 data indifferentemente dalle due espressioni:\ne\ndalla prima si passa alla seconda con un semplice cambio di variabile.\nL'operatore di correlazione e quello di convoluzione sono legati dalla relazione\ninfatti"}
{"id": "2249241", "revid": "767487", "url": "https://it.wikipedia.org/wiki?curid=2249241", "title": "Ricky Berry", "text": ""}
{"id": "2249242", "revid": "1522738", "url": "https://it.wikipedia.org/wiki?curid=2249242", "title": "Tovmas Nazarbekian", "text": "Appartenente ad una famiglia benestante di origine armena, Tovmas Nazarbekian studi\u00f2 all'accademia militare di Mosca ed ebbe le prime esperienze di guerra durante la guerra turco-russa del 1877-1878, mentre in seguito prese parte anche alla guerra russo-giapponese del 1904-1905, nella quale venne decorato con la \"Croce e la Sciabola di San Giorgio\".\nPrima dello scoppio della prima guerra mondiale venne nominato generale ed assegnato all'Armata del Caucaso, inizialmente nel settore persiano del fronte del Caucaso. Ottenne un'importante vittoria nella battaglia di Dilman, dove sconfisse Khalil Pasha; egli fu inoltre al comando delle truppe che conquistarono Bitlis durante l'offensiva invernale russa del febbraio-marzo 1916 e che poi mossero attraverso le montagne dell'Anatolia orientale sulla piana di Mu\u015f. Costretto ad abbandonare la citt\u00e0 durante la controffensiva operata dal XVI corpo turco comandato da Mustafa Kemal, Nazarbekov dovette rinunciare ad ulteriori operazioni nella zona di Bitlis a causa dello scoppio della rivoluzione russa nella primavera del 1917."}
{"id": "2249243", "revid": "196390", "url": "https://it.wikipedia.org/wiki?curid=2249243", "title": "The Truth (personaggio)", "text": ""}
{"id": "2249244", "revid": "339392", "url": "https://it.wikipedia.org/wiki?curid=2249244", "title": "J2me", "text": ""}
{"id": "2249245", "revid": "767487", "url": "https://it.wikipedia.org/wiki?curid=2249245", "title": "Mangabeiras (Belo Horizonte)", "text": "Mangabeiras \u00e8 un quartiere di Belo Horizonte, nella regione amministrativa Centro Sud. Vi si trova il \"Parque das Mangabeiras\", una delle principali aree verdi della citt\u00e0 e la seconda maggior oasi ecologica urbana del Brasile dopo la Foresta di Tijuca a Rio. L'altro luogo di maggior interesse del quartiere e di Belo Horizonte tutta \u00e8 la cosiddetta \"Pra\u00e7a do Papa\".\nStoria.\nMangabeiras si trova ai piedi della Serra do Curral, massiccio montuoso assunto dalla popolazione come simbolo della citt\u00e0. Oltre alla Serra, i suoi confini sono \"Avenida das Agulhas Negras\", \"Avenida Bandeirantes\" e l'area di \"Parque das Mangabeiras\". Il fascino sofisticato esercitato dal nome di Mangabeiras per\u00f2 fa s\u00ec che esso venga esteso ai quartieri vicini, come ne fossero parte.\nIl quartiere deve tale nome al vecchio \"C\u00f3rrego das Mangabeiras\", una via (corso) poi scomparsa nei lavori di rifacimento dell'impianto viario, e sul cui solco si colloca oggi \"Rua Professor Lair Remusat Renn\u00f3\". Qui si trovano il \"Pal\u00e1cio das Mangabeiras\" e i giardini di Roberto Burle Marx.\nMangabeiras fu progettato e sviluppato negli anni sessanta dall'azienda municipale \"Codeurbe\", su terreni di propriet\u00e0 della vecchia \"Ferrobel\", societ\u00e0 mineraria pure comunale. Ha la caratteristica di essere un quartiere esclusivamente residenziale, di abitazioni unifamiliari, vietato alle attivit\u00e0 commerciali, all'industria e ai servizi.\nCi\u00f2 nonostante il quartiere attraversa problemi di sicurezza ed eccessi di inquinamento acustico, specie nel cosiddetto \"Mirante das Mangabeiras\", assistendo anche alla circolazione notturna di vetture con altoparlanti abusivi. La situazione genera polemiche per l'assenza di controlli da parte delle autorit\u00e0, e questo a dispetto del fatto che il degrado si verifichi proprio nei pressi della residenza ufficiale del governatore."}
{"id": "2249252", "revid": "359266", "url": "https://it.wikipedia.org/wiki?curid=2249252", "title": "Cross-correlazione", "text": ""}
{"id": "2249253", "revid": "151034", "url": "https://it.wikipedia.org/wiki?curid=2249253", "title": "Barakah", "text": ""}
{"id": "2249254", "revid": "1745361", "url": "https://it.wikipedia.org/wiki?curid=2249254", "title": "Ryder", "text": ""}
{"id": "2249255", "revid": "196390", "url": "https://it.wikipedia.org/wiki?curid=2249255", "title": "OG Loc", "text": ""}
{"id": "2249258", "revid": "135224", "url": "https://it.wikipedia.org/wiki?curid=2249258", "title": "Oscar postumo", "text": ""}
{"id": "2249260", "revid": "1305772", "url": "https://it.wikipedia.org/wiki?curid=2249260", "title": "Jayde Nicole", "text": "Biografia.\nJayde inizi\u00f2 ad apparire su riviste e cataloghi di moda dall'et\u00e0 di sei anni. L'anno successivo, la sua famiglia si trasfer\u00ec a Port Perry. All'et\u00e0 di undici anni la ragazza interruppe la sua carriera da modella poich\u00e9 si riteneva troppo grande per continuare a posare su cataloghi di moda per bambini.\nOrmai quindicenne, Jayde venne notata da un agente di un'agenzia di moda all'uscita del concerto, il quale offr\u00ec alla ragazza l'opportunit\u00e0 di riprendere la carriera da modella.\nDa quel momento, Jayde \u00e8 apparsa in numerosi show di moda e su diverse riviste, inoltre possiede una propria agenzia di moda a Port Perry.\nFrequentava il George Brown College di Toronto, ma abbandon\u00f2 definitivamente gli studi per dedicarsi pienamente alla sua carriera.\nCarriera.\nNicole \u00e8 apparsa su diverse riviste di moda, ed \u00e8 tuttora modella di costumi da bagno. Il successo pi\u00f9 grande arriva grazie alla rivista Playboy.\nNell'ottobre 2008 la ragazza ha preso parte ad un divertente video per le elezioni presidenziali insieme alle altre playmates Jo Garcia, Grace Kim e Christine Smith.\nNel giugno 2009 partecipa al film di Carlo Vanzina \"Un'estate ai Caraibi\".\nVita privata.\nVegetariana sin da giovanissima, \u00e8 diventata poi una sostenitrice del veganismo.\nHa un tatuaggio con la scritta \"respect\" sul basso addome che fece al termine di una brutta relazione, per ricordarsi di non farsi mettere mai pi\u00f9 i piedi in testa da qualcuno. La posizione del tatuaggio non \u00e8 casuale, in quanto, essendo modella di costumi da bagno, poteva continuare la sua carriera senza che il tatuaggio venisse mostrato. Successivamente, dedicandosi ad altri settori di moda, il tatuaggio \u00e8 stato rivelato."}
{"id": "2249262", "revid": "767487", "url": "https://it.wikipedia.org/wiki?curid=2249262", "title": "Chris Madsen", "text": "Biografia.\nMadsen nacque in Danimarca nel 1851. Nel 1866, a suo dire, a soli quattordici anni d'et\u00e0, combatt\u00e9 con l'esercito danese contro i prussiani nelle trincee di Duppeler. Si arruol\u00f2 successivamente nella Legione straniera francese e prest\u00f2 servizio in Algeria per cinque anni. Con lo scoppio della guerra franco-prussiana del 1870 prest\u00f2 servizio con le truppe di Giuseppe Garibaldi impegnate nei Vosgi e nel 1871 prese parte alla battaglia di Sedan.\nSecondo la Societ\u00e0 Storica dell'Oklahoma queste notizie riguardanti la giovent\u00f9 di Chris Madsen sono state inventate dallo stesso Madsen, che in realt\u00e0, tra il 1869 e il 1874, aveva scontato cinque anni di carcere a Copenaghen per accattonaggio, vagabondaggio, frode e falsificazione. In una relazione redatta dalla polizia danese veniva dipinto come un uomo molto intelligente, ma freddo di carattere, canaglia senza la minima intenzione di redimersi, praticamente allontanato dal proprio paese con il biglietto della nave pagato dal governo.\nNel 1876 emigr\u00f2 negli Stati Uniti. Arruolatosi nell'esercito americano nel 5\u00ba Reggimento cavalleria fu promosso al grado di sergente e fu di stanza a Fort Hays, a Fort Reno e a Fort Russell. Prese parte alla campagna di repressione contro gli indiani combattendo, il 17 luglio 1876, nella battaglia di Warhonnet Creek contro i Cheyenne di capo Mano Gialla. Per il coraggio dimostrato nelle varie azioni a cui partecip\u00f2 fu decorato della Silver Star, la massima onorificenza militare statunitense. \nNel 1883 fece da scorta e guida al presidente Chester Arthur a Yellowstone. Lasciato l'esercito nel 1891, Madsen fu assunto come \"\"deputy marshal\" nell'Oklahoma ma durante la sua carriera di agente federale prest\u00f2 servizio anche a Kansas City e a Chickasha diventando vice capo \"marshal\"\".\nDurante la repressione del banditismo arrest\u00f2 oltre 300 fuorilegge e fu personalmente responsabile dell'uccisione di Dan \"Dynamite Dick\" Clifton, George \"Red Buck\" Waightman, e Richard \"Little Dick\" West, fuorilegge della banda Doolin.\nMadsen si ritir\u00f2 nel 1905 all'et\u00e0 di 54 anni. Nel 1906 fu ricevuto alla Casa Bianca dal presidente degli Stati Uniti, Theodore Roosevelt. Mor\u00ec a Guthrie (Oklahoma), nel 1944 e fu sepolto nel cimitero di Frisco a Yukon."}
{"id": "2249263", "revid": "767487", "url": "https://it.wikipedia.org/wiki?curid=2249263", "title": "Kidapawan", "text": "Kidapawan \u00e8 una citt\u00e0 componente delle Filippine, capoluogo della Provincia di Cotabato, nella Regione del SOCCSKSARGEN.\nKidapawan \u00e8 formata da 40 baranggay:"}
{"id": "2249269", "revid": "767487", "url": "https://it.wikipedia.org/wiki?curid=2249269", "title": "Dean Garrett", "text": ""}
{"id": "2249277", "revid": "767487", "url": "https://it.wikipedia.org/wiki?curid=2249277", "title": "Alamada", "text": "Alamada \u00e8 una municipalit\u00e0 di Seconda classe delle Filippine, situata nella Provincia di Cotabato, nella Regione del SOCCSKSARGEN.\nAlamada \u00e8 formata da 17 baranggay:"}
{"id": "2249280", "revid": "1005847", "url": "https://it.wikipedia.org/wiki?curid=2249280", "title": "Partiti politici in Cile", "text": "I partiti pol\u00edtici in Cile si possono distinguere in tre gruppi: sinistra - centro - destra. Questa divisione \u00e8 tipica di molte altre nazioni del mondo. Il sistema politico del Cile \u00e8 di tipo pluralista e fino al 1973 \u00e8 stato molto frammentato, caratterizzato dalla presenza di tanti partiti. A differenza degli altri paesi dell'America Latina in Cile non sono mai sorte organizzazioni politiche legate al proprio leader tranne il Partito Agrario Laburista di Carlos Ib\u00e1\u00f1ez del Campo per un breve periodo.\nDal 1990 il panorama politico del paese \u00e8 cos\u00ec suddiviso: alla destra l'UDI, al centro-destra RN, al centro il PDC e Partito Liberale, al centro-sinistra il PRSD, PPD e il PS, a sinistra il PCC, Partito Ecologista Verde del Cile, Partito Umanista, IC ed il MAS, ed i partiti regionalisti come il PRI e FP. Il Cile inoltre \u00e8 caratterizzato dalla presenza di quattro coalizioni politiche: Coalizione per il Cambiamento (RN-UDI-C1) a destra, Concertazione dei Partiti per la Democrazia (DC-PS-PPD-PRSD), Nueva Major\u00eda para Chile (PH-PE) e Por un Chile Limpio (PRI-PE-MAS) a centro-sinistra e la Juntos Podemos(PC-IC) a sinistra (extraparlamentare).\nI partiti politici sono regolati dalla legge contenuta nella Costituzione del Cile del 1987 e nel periodo tra il 1973 ed il 1988 i partiti appartenenti all'Unidad Popular sono stati messi al bando (PS, PC, MAPU, PR).\nPartiti nella storia.\nLe prime forme di organizzazioni politiche create nel Cile si divisero tra coloro che erano a favore del Re di Spagna e quelli favorevoli all'indipendenza del paese dalla Spagna e dall'Europa.\nUna volta che il paese ebbe ottenuto la piena autonomia dalla Spagna le formazioni politiche pi\u00f9 importanti furono i liberali ed i conservatori e per decenni questi partiti si sono alternati al governo. Tuttavia questi partiti rappresentavano un ceto abbastanza elevato e per questo motivo nel 1850 \u00e8 stato creato il Partito Radicale del Cile rappresentante il ceto medio e di orientamento centrista.\nCon l'immigrazione europea sono nati nuovi partiti politici, principalmente di natura operaista dato che la maggior parte degli immigrati era gente povera impiegata principalmente nelle fabbriche. Nel 1912 \u00e8 stato fondato il Partito Comunista del Cile e negli anni successivi sono stati creati vari partiti di tendenza progressista-socialista.\nNegli anni trenta \u00e8 stato fondato il Partito Socialista del Cile da parte di Salvador Allende che raccolse parte del mondo marxista cileno e assieme ad altri partiti di centro sinistra ha costituito diversi governi soprattutto alla fine degli anni trenta e quaranta. Nel frattempo, con l'ascesa di Adolf Hitler in Germania, si svilupparono anche in Cile alcuni movimenti di ispirazione nazista come il Movimento Nazional Socialista del Cile.\nNel timore del dilagare di questa ideologia anche nel paese sudamericano si costituirono i governi del Fronte Popolare su modelli analoghi di Francia e Spagna. Dopo gli anni del centro sinistra, nel 1952 divent\u00f2 presidente il generale Carlos Ib\u00e1\u00f1ez del Campo che gi\u00e0 era stato presidente del paese alla fine degli anni venti.\nIb\u00e1\u00f1ez del Campo persegu\u00ec una politica conservatrice con tratti populisti.\nNel 1957 \u00e8 stato creato da alcuni movimenti dell'ala sinistra del Partito Conservatore Cileno e da altri settori politici il Partito Democratico Cristiano del Cile guidato da Eduardo Frei Montalva. La DC si caratterizza come un partito social cristiano riformista in alternativa al socialismo di Salvador Allende che dopo aver ricoperto la carica di ministro nei governi del Fronte Popolare divenne leader del Partito Socialista e si candid\u00f2 pi\u00f9 volte alla presidenza del paese.\nNel 1964 Frei Montalva divenne presidente sconfiggendo Allende, rispettivamente 56% e 39% dei voti. Frei formalmente si present\u00f2 come candidato di centro destra, alleato con i nazionalisti e conservatori, ma in realt\u00e0 attu\u00f2 un programma diverso rispetto alle aspettative della destra caratterizzandosi come un presidente di centro progressista se non addirittura di centrosinistra.\nNel 1970 Salvador Allende fu eletto alla massima magistratura del paese formando un governo anche con il PC e fu sostenuto anche da parte della DC suscitando l'opposizione della destra e dei militari. Per tre anni il Cile ha vissuto una vita politica molto difficile che culmin\u00f2 con il colpo di stato militare guidato da Augusto Pinochet. I partiti della sinistra di governo e di opposizione furono messi al bando.\nI partiti attuali.\nSolamente negli ultimi anni della dittatura di Pinochet i partiti furono pienamente legalizzati attraverso la legge dei partiti approvata nel 1987 con la nuova Costituzione del Cile. Con il ritorno alla democrazia nel 1990 la principale forza politica \u00e8 la Concertaci\u00f3n de Partidos por la Democracia, di centrosinistra, che inizialmente raggruppava 17 partiti ma attualmente \u00e8 formata da Partito Democratico Cristiano del Cile (PDC), il Partito Radicale Social Democratico (PRSD), il Partito per la Democrazia (PPD), e il Partito Socialista del Cile (PS). Il PPD nacque da una componente socialdemocratica del Partito socialista mentre il PRSD \u00e8 nato dalla fusione del Partito Radicale del Cile col Partito Socialdemocrazia Cilena.\nLa Concertazione \u00e8 al governo dal 1990 costantemente ed ha espresso quattro presidenti, due democristiani, Patricio Aylwin (1990-1994) e Eduardo Frei Ruiz-Tagle (1994-2000), e due socialisti, Ricardo Lagos (2000-2006) e Michelle Bachelet (2006-2010).\nNel frattempo gli eredi della destra che sostenne Augusto Pinochet hanno costituito i partiti Unione Democratica Indipendente e Rinnovamento Nazionale che hanno formato l'Alianza por Chile che \u00e8 tuttora la principale forza di opposizione. Sul versante della sinistra i principali partiti come il Partito Comunista del Cile e il Partito Umanista Cileno in collaborazione con la sinistra cristiana ha fondato negli anni 80 hanno formato nel 2004 la coalizione Juntos Podemos. Questi ultimi non sono per\u00f2 rappresentati al Congresso.\nConcertaci\u00f3n de Partidos por la Democracia.\nCoalizione di centrosinistra, nata in occasione delle elezioni presidenziali del 1989, \u00e8 al governo del paese dal 1990 e comprende varie ideologie progressiste tra cui: cristianesimo sociale, socialdemocrazia, liberalismo sociale, socialismo democratico e ecologismo. Attuali leader sono Michelle Bachelet, presidente della repubblica per il periodo 2006-2010, ed Eduardo Frei Ruiz-Tagle, ex presidente dal 1994 al 2000 e principale candidato alla presidenza per le elezioni presidenziali del 2009.\nCoalici\u00f3n por el Cambio.\nInizialmente \"Alianza por Chile\"', \u00e8 una coalizione di centro-destra, nata nel 1987 come forza avversaria alla Concertaci\u00f3n e comprendente forze politiche che un tempo erano sostenitrici del governo militare di Augusto Pinochet. Il principale esponente \u00e8 Sebasti\u00e1n Pi\u00f1era, candidato per le elezioni del 2009. In occasione di queste elezioni assieme a ChilePrimero e di altri movimenti politici di centro ha costituito la Coalizione per il Cambio.\nJuntos Podemos M\u00e1s.\nCoalizione di sinistra formata da comunisti, umanisti e socialisti dissidenti con una minoranza cristiano-democratica.\nPor un Chile Limpio.\nCoalizione nata da esponenti dissidenti della Concertaci\u00f3n, \u00e8 formata da centristi, da ecologisti moderati, politici di centrodestra e regionalisti.\nNueva Mayor\u00eda para Chile.\nIn occasione delle elezioni presidenziali del 2009 si \u00e8 costituito una coalizione a sostegno della candidatura indipendente di Marco Enr\u00edquez-Ominami, dissidente del Partito Socialista."}
{"id": "2249283", "revid": "599013", "url": "https://it.wikipedia.org/wiki?curid=2249283", "title": "Greg Butler", "text": ""}
{"id": "2249286", "revid": "300067", "url": "https://it.wikipedia.org/wiki?curid=2249286", "title": "Ledell Eackles", "text": ""}
{"id": "2249288", "revid": "767487", "url": "https://it.wikipedia.org/wiki?curid=2249288", "title": "Twin Town", "text": "Twin Town \u00e8 un film del 1997 diretto da Kevin Allen.\nIl titolo di questa commedia nera inizialmente era \"Snakes and Ladders\", cambiato in \"Pritty Shitty Citty\" durante la lavorazione e su decisione del regista Allen rinominato \"Twin Town\" per fare pi\u00f9 specifico riferimento alle coppie di gemelli che spadroneggiano lungo la storia.\nTrama.\nI fratelli Julian e Jeremy Lewis sono fratelli, chiamati gemelli perch\u00e9 la madre nel primo parto aveva il pancione molto grande e tutti credevano fossero gemelli(=Twin), hanno una voglia sfrenata di svagarsi, sono ladri di auto, rubano ai ricchi e per qualunque azione ogni volta pi\u00f9 forte e pericolosa si aiutano sniffando della colla dalla quale prendono l'energia illimitata ma anche quel senso di improprio che li spinge a vivere cos\u00ec.\nFatty Lewis, loro padre, lavora per un ricco e apparentemente onesto cittadino di nome Bryn Cartwright, in realt\u00e0 un uomo dagli affari molto loschi con talpe nella polizia e che durante le ore piccole si diletta a fare il mafioso.\nUn giorno Fatty, mentre \u00e8 su una scala nel magazzino di Bryn, cade per terra e si fa molto male. \nI gemelli chiedono un risarcimento per i danni ma Bryn rifiuta dimostrando un completo disinteresse.\nMa, i Lewis sono decisi a vendicare il nome del padre. Una sera irrompono in un locale dove la figlia di Bryn, Bonny, sta eseguendo un karaoke e urinano dappertutto costringendo la gente ad andare via.\nBryn si rende pi\u00f9 cattivo mai, sfruttando l'aiuto dei fratelli gemelli Walsh, due poliziotti corrotti che vivono anima e corpo per il mafioso, inizia uno scontro all'ultima aziona sfrenata, dove inizialmente i poliziotti hanno la meglio riuscendo a picchiare i Lewis.\nI protagonisti si danno alla pazza gioia, decapitano il piccolo cagnolino di Cartwright, e i Walsh rispondono con le stesse armi ma in modo pi\u00f9 violento, mandando a fuoco il ritrovo per cani dei Lewis e facendo esplodere la loro casa con una bombola del gas, nell'esplosione muore l'intera famiglia.\nI Lewis infine uccidono Bryn come ultima ritorsione. \nEseguendo le memorie del padre Fatty, i gemelli gli organizzano un commovente funerale per poi farlo seppellire nel mare con una bandiera del Galles sventolante.\nNegli istanti di dolore si sente la canzone popolare gallese \"Myfanwy\" e inaspettatamente, mentre i Lewis si allontanano si nota che Terry Walsh, il maggiore dei gemelli cattivi, \u00e8 stato legato e imbavagliato nel retro della bara e affonda nelle torbide acque della costa.\nCercando una pausa dagli ultimi giorni frenetici, gli irrefrenabili fratelli decidono di partire per il Marocco facendo vela con la propria barca.\nSequel.\nSembra che il tiepido successo conquistato dall'irriverente commedia abbia convinto gli studi cinematografico originali a mettere in studio un sequel cui sarebbero in corso negoziati.\nLa notizia \u00e8 stata confermata da Llyr Evans, che a \"Uned 5\" ha dichiarato di essere stato convocato per un colloquio al riguardo."}
{"id": "2249292", "revid": "55630887", "url": "https://it.wikipedia.org/wiki?curid=2249292", "title": "Lampada ai vapori di alogenuri metallici", "text": ""}
{"id": "2249293", "revid": "838137", "url": "https://it.wikipedia.org/wiki?curid=2249293", "title": "Lampada a vapori di sodio", "text": ""}
{"id": "2249299", "revid": "327773", "url": "https://it.wikipedia.org/wiki?curid=2249299", "title": "Riserva naturale dell'Orrido di Chianocco", "text": "La riserva naturale dell'Orrido di Chianocco \u00e8 un'area naturale protetta del Piemonte, situata nel comune di Chianocco sulla sinistra idrografica della Val di Susa, in provincia di Torino.\nCome il vicino Orrido di Foresto la riserva fa parte del SIC \"Oasi xerotermiche della Val di Susa - Orrido di Chianocco e Foresto\" (cod. IT1110030).\nTerritorio.\nLa riserva naturale \u00e8 stata istituita nel 1980, ed \u00e8 amministrata dall'Ente di gestione delle aree protette delle Alpi Cozie. Si estende su una superficie di 26 ha a quote comprese tra i 550 m e i 950 m. Nella zona prevalgono le rocce calcaree nelle quali il Rio Prebech ha scavato, nel tratto del suo corso che precede lo sbocco sul fondovalle, una forra con pareti strapiombanti (l\"'Orrido\"). Pi\u00f9 a monte il rio attraversa affioramenti di rocce cristalline meno erodibili, colonizzate da boschi cedui nei quali prevale la roverella.\nFlora.\nLa riserva tutela una stazione di leccio (\"Quercus ilex\"), la sola sicuramente spontanea oggi presente in Piemonte (assieme a quella, composta per\u00f2 da pochi individui isolati, rilevata sull'altura che ospitava il Forte della Brunetta, in comune di Susa). \nFauna.\nI mammiferi sono quelli generalmente presenti nella bassa Val di Susa quali cinghiali, caprioli, volpi, tassi e varie specie di roditori. Anche l'avifauna non presenta caratteri di particolare rilevanza rispetto alle zone limitrofe.\nStoria e tradizioni.\nIl Rio Prebech caus\u00f2 con le sue esondazioni danni anche molto gravi all'abitato di Chianocco ed alle circostanti aree agricole. Proprio per questo il suo bacino fu oggetto di lavori di sistemazione idraulica e di miglioramento forestale che durarono per quasi tutto il Novecento. \nLa domenica delle palme le fronde sempreverdi dei lecci venivano usate dalla popolazione al posto dei tradizionali rami d'olivo nel corso della funzione religiosa.\nFruizione.\nAlcuni sentieri segnalati e manutenuti dall'Ente Parco permettono di raggiungere gli angoli pi\u00f9 interessanti della riserva. Un itinerario pi\u00f9 lungo, il \"Sentiero degli orridi\", collega tenendosi a mezzacosta l'Orrido di Chianocco con quello di Foresto.\nBibliografia.\n- AA.VV. \"Orrido di Chianocco\" - Associazione Italiana Naturalisti - Edizioni Regione Piemonte, 1979."}
{"id": "2249300", "revid": "119867005", "url": "https://it.wikipedia.org/wiki?curid=2249300", "title": "Super Sanremo 2001", "text": "Super Sanremo 2001 \u00e8 un album compilation di musica italiana, pubblicato nel marzo 2001 dall'etichetta discografica RCA/BMG.\nL'album contiene 20 brani partecipanti all'edizione 2001 del Festival della canzone italiana.\nI primi 10 brani erano stati in gara nella sezione \"Campioni\", mentre i successivi 10 avevano preso parte alla sezione \"Giovani\". Da notare che questi ultimi brani sono stati generalmente inseriti nella raccolta in una versione leggermente pi\u00f9 breve dell'originale.\nNella copertina sono riportate le immagini dei 10 \"Campioni\" presenti nella compilation con il loro brano, mentre sono citati tutti i 20 artisti."}
{"id": "2249303", "revid": "599013", "url": "https://it.wikipedia.org/wiki?curid=2249303", "title": "Sylvester Gray", "text": ""}
{"id": "2249309", "revid": "174925", "url": "https://it.wikipedia.org/wiki?curid=2249309", "title": "Acquavite", "text": ""}
{"id": "2249315", "revid": "200568", "url": "https://it.wikipedia.org/wiki?curid=2249315", "title": "EGCG", "text": ""}
{"id": "2249324", "revid": "599013", "url": "https://it.wikipedia.org/wiki?curid=2249324", "title": "Grant Long", "text": ""}
{"id": "2249325", "revid": "729019", "url": "https://it.wikipedia.org/wiki?curid=2249325", "title": "Giovanni D'Orio", "text": "Biografia.\nNato da una famiglia borghese della provincia palermitana, si trasfer\u00ec in Argentina alla fine degli anni quaranta, assieme alla moglie e alle due piccole figlie. Qui cominci\u00f2 a lavorare per la \"Fuerza A\u00e9rea Argentina\" (Aeronautica militare argentina).\nDopo due periodi di lavoro nella Patagonia argentina, fu mandato in Antartide, per costruirvi una pista di atterraggio di grossi aerei militari Hercules C-130. La pista fu costruita con piastre di alluminio, in un sito con temperature che raggiungono i -48 \u00b0C, e con vento di velocit\u00e0 superiori ai 100\u00a0km orari. Per questo lavoro le autorit\u00e0 aeronautiche gli conferirono una medaglia d'oro ed un diploma d'onore, e gli offrirono la possibilit\u00e0 di arruolamento come ufficiale, ma D'Orio rifiut\u00f2 per non rinunciare alla cittadinanza italiana.\nDue anni dopo ritorn\u00f2 in Antartide per supervisionare i lavori di costruzione di alloggi per militari ivi di stanza, ed altri tre anni dopo vi si rec\u00f2 di nuovo per costruire un'altra pista d'atterraggio, sempre in alluminio. Fece parte del gruppo di mantenimento delle piste aeree all'estremo sud dell'Argentina, in Patagonia.\nPer i servizi prestati gli furono conferite altre decorazioni dal capo della Forza Aerea, dal Presidente dell'Istituto Antartico e dal Ministro della Difesa. Mor\u00ec a Hurlingham, nella provincia di Buenos Aires, nell'ottobre 2006."}
{"id": "2249332", "revid": "93556", "url": "https://it.wikipedia.org/wiki?curid=2249332", "title": "Kiswa", "text": "La kiswa () \u00e8 il tessuto di broccato di seta nera, intessuto da lamine d'oro che riproducono versetti coranici e che normalmente copre la Ka\u02bfba della Mecca.\nStoria.\nL'origine di quello che viene chiamato dagli autori classici musulmani \"vestito della Ka\u02bfba\", \u00e8 antichissima e, forse, \u00e8 sudarabica.&lt;br&gt;\nSappiamo infatti che un \"tubba\u02bf\" himyarita - Ab\u016b Kar\u012bb - giunse una volta in armi per garantirsi il privilegio di porre sull'edificio - gi\u00e0 all'epoca considerato sacro, perch\u00e9 ospitante il vasto pantheon preislamico - tale panno, di cui peraltro non conosciamo l'ornamentazione.\nCaratteristiche.\nNormalmente la \"kiswa\" \u00e8 di color nero ma questo non costituisce un obbligo. In passato sappiamo infatti che ve ne furono di colore azzurro, rosso e persino bianco. \nSostituzione della \"kiswa\".\nOgni anno viene predisposta una nuova \"kiswa\" e i brandelli della vecchia vengono dati ai pellegrini dai discendenti del clan meccano dei Ban\u016b Shayba, in cambio di laute offerte \"volontarie\", dal momento che si crede che essa sia carica di virt\u00f9 straordinarie e ricca di benedizioni divine (\"baraka\").\nLa vecchia \"kiswa\" (normalmente sollevata a met\u00e0 altezza della Ka\u02bfba per evitare atti troppo devoti di fervore che porterebbero alla sua lacerazione parziale o totale), viene tolta dopo l'avvio delle cerimonie del \"hajj\", quando i pellegrini sono gi\u00e0 lontani, in marcia alla volta di Mina, Muzdalifa e della piana di \u02bfArafa(t).\nIn tale occasione l'interno della Ka\u02bfba viene lavato con l'acqua della fonte sacra di Zemzem e viene collocata sull'edificio la nuova \"kiswa\", della cui fabbricazione sono incaricate oggi per lo pi\u00f9 manifatture pakistane o turche. \nOnere e privilegio della sua sostituzione.\nSe oggi il costo (assai elevato) della kiswa \u00e8 coperto \"in toto\" dalla famiglia reale saudita, per tutto il periodo che va dal XIII secolo al XX secolo la sua fabbricazione e il suo inoltro alla Mecca fu esclusivo privilegio dei Mamelucchi, degli Ottomani e poi dei chediv\u00e8 discendenti da Mehmet Ali che, dopo averla fatta intessere nella Moschea di al-\u1e24usayn, la facevano trasportare con una sfarzosa carovana (il \"m\u1e25hmal\"), ben protetta da forze armate, che impiegava 35 giorni per giungere dal Cairo alla Mecca.\nTale usanza si \u00e8 interrotta quando la famiglia saudita ha preso alla fine degli anni Trenta il totale controllo delle Citt\u00e0 Sante di Mecca e Medina, del Najd, ovviamente, del Hijaz e di altre dipendenze ex-ottomane.\nPer un anno solo tale privilegio \u00e8 stato nuovamente accordato all'Egitto di Gam\u0101l \u02bfAbd al-N\u0101\u1e63ir dai Sauditi per volere di re Fay\u1e63sal, come segno di buona volont\u00e0 politica dopo la fine della guerra civile in \u02bfOm\u0101n."}
{"id": "2249333", "revid": "1305772", "url": "https://it.wikipedia.org/wiki?curid=2249333", "title": "Mangabeiras", "text": ""}
{"id": "2249334", "revid": "287204", "url": "https://it.wikipedia.org/wiki?curid=2249334", "title": "National Basket Ball League 1898-1899", "text": "La National Basket Ball League 1898-1899 \u00e8 stata la prima edizione del primo campionato professionistico statunitense di pallacanestro.\nCinque squadre si affrontarono in un girone unico. I Trenton Nationals vinsero il torneo."}
{"id": "2249335", "revid": "486946", "url": "https://it.wikipedia.org/wiki?curid=2249335", "title": "ATP World Tour 250 Series", "text": ""}
{"id": "2249337", "revid": "57872", "url": "https://it.wikipedia.org/wiki?curid=2249337", "title": "Ottaviano Fregoso", "text": "Biografia.\nAppartenente alla famiglia genovese dei Fregoso, era figlio di Agostino Fregoso e Gentile da Montefeltro, figlia naturale del duca di Urbino Federico da Montefeltro.\nEra nato a Genova ma, come il fratello Federigo, futuro cardinale, trascorse gran parte della sua giovinezza presso la corte di Urbino, dove ricevette una formazione classica e frequent\u00f2 umanisti come Pietro Bembo e Baldassarre Castiglione.\nDal 1497 intraprese anche attivit\u00e0 militari, tentando di scacciare gli Sforza da Genova, con l'aiuto del re di Francia Carlo VIII.\nNei primi anni del XVI secolo difese il Ducato di Urbino contro Cesare Borgia, detto il Valentino, figlio del papa Alessandro VI; durante questa guerra Guidobaldo da Montefeltro, zio di Ottaviano, si vide costretto a distruggere alcuni fortilizi per non cederli al nemico.\nNel 1506 Ottaviano ottenne dallo zio la signoria di Sant'Agata Feltria, della quale sarebbe stato poi formalmente investito da papa Leone X nel 1513.\nSempre nel 1506 fu inviato a Bologna per recuperare allo stato pontificio la citt\u00e0, caduta in potere di Giovanni Bentivoglio.\nTornato a Genova, tent\u00f2 con il cugino Giano Fregoso di cacciare i francesi dalla citt\u00e0. In quegli anni a Genova avvennero aspri scontri per il predominio cittadino tra i Fregoso, di parte guelfa e gli Adorno, ghibellini. Questi scontri culminarono nel 1510, con la vittoria degli Adorno: i Fregoso furono costretti all'esilio e Ottaviano si rifugi\u00f2 nuovamente a Urbino.\nTre anni pi\u00f9 tardi, sconfitti nuovamente gli Adorno, i Fregoso tornarono a Genova, dove Ottaviano nel giugno 1513 divenne doge. Durante il suo governo promosse importanti lavori pubblici, come l'ammodernamento del porto di Genova e la costruzione del campanile della cattedrale di San Lorenzo.\nPer quei tempi fu un governante estremamente magnanimo verso i nemici politici, sia interni alla famiglia, come il cugino Giano, gi\u00e0 suo alleato contro i francesi, che aveva tramato per diventare doge al suo posto, sia i membri delle famiglie tradizionalmente avverse, come gli Adorno e i Fieschi.\nNel settembre del 1515, il doge Ottaviano Fregoso fu costretto all'abdicazione (7 settembre) e a riconoscere il re di Francia, Francesco I, come signore di Genova; il 20 novembre dello stesso anno rest\u00f2 in carica come governatore per i francesi.\nNel 1520 ottenne dal papa Leone X il titolo di Conte.\nNel 1522 le truppe spagnole dell'imperatore Carlo V occuparono e saccheggiarono Genova; Ottaviano Fregoso fu imprigionato e incarcerato prima a Napoli, poi ad Aversa e infine nella rocca d'Ischia, dove mor\u00ec nel 1524, secondo alcuni autori avvelenato.\nDopo la sua morte il feudo di Sant'Agata Feltria fu governato prima dal fratello, il cardinale Federigo e poi dal figlio Aurelio (?-1581).\nI letterati del tempo lo ricordano come un principe liberale e magnanimo, indicandolo come modello di riferimento per i governanti dell'epoca, come fece Baldassarre Castiglione nel suo libro \"Il Cortegiano\".\nIl Guicciardini, nella sua \"Storia d'Italia\" lo ricorda come \"\"principe certamente di eccellentissima virt\u00f9, e per la giustizia sua e per altre parti notabili, amato tanto in quella Citt\u00e0, quanto pu\u00f2 essere amato un principe nelle terre piene di fazioni, e nella quale non era del tutto spenta nella mente degli uomini, la memoria dell'antica libert\u00e0\".\""}
{"id": "2249339", "revid": "599013", "url": "https://it.wikipedia.org/wiki?curid=2249339", "title": "Charles Shackleford", "text": ""}
{"id": "2249340", "revid": "712828", "url": "https://it.wikipedia.org/wiki?curid=2249340", "title": "Bentham (personaggio)", "text": ""}
{"id": "2249341", "revid": "1305772", "url": "https://it.wikipedia.org/wiki?curid=2249341", "title": "Pure Morning (singolo)", "text": "Pure Morning \u00e8 un singolo del gruppo musicale britannico Placebo, pubblicato il 3 agosto 1998 come primo estratto dal secondo album in studio \"Without You I'm Nothing\".\nVideo musicale.\nGirato a Londra e diretto da Nick Gordon, il videoclip mostra Brian Molko su un tetto di un edificio sul punto di buttarsi da un momento all'altro, mentre di sotto polizia, pompieri ed altre persone lo osservano, per aiutarlo in caso di emergenza. Un poliziotto raggiunge il tetto, tuttavia \u00e8 troppo tardi poich\u00e9 Brian si \u00e8 gi\u00e0 gettato. Con sorpresa di tutti, per\u00f2, la caduta si arresta e Brian finisce in piedi sulla facciata dell'edificio. Dopodich\u00e9, tra lo stupore generale, prosegue la discesa. Steve Hewitt e Stefan Olsdal compaiono nel quadro di persone che vengono arrestate dalla polizia per motivi sconosciuti."}
{"id": "2249346", "revid": "74801", "url": "https://it.wikipedia.org/wiki?curid=2249346", "title": "Manlio Sarra", "text": "Biografia.\nFin da giovanissimo Manlio Sarra ha mostrato il proprio interesse e per il disegno e la pittura: proprio per questo numerosi sono i paesaggi ed i ritratti eseguiti da adolescente che, oltre a testimoniare l'interesse per l'arte moderna e in particolare per il post-impressionismo, .\nVerso la fine degli anni venti si trasferisce a Roma, prende la maturit\u00e0 al Liceo Artistico, vince una borsa di studio per i corsi dell'Accademia di Belle Arti dove si diploma sotto la guida del Maestro Umberto Coromaldi, esponente di spicco dei \u201cXXV della campagna romana\u201c.\nDurante il periodo degli studi e di ricerca, fraternizza con artisti, pittori e letterati che sono stati i grandi maestri del novecento, come fra gli altri Orfeo Tamburi, Gentilini, Mario Mafai, Ardengo Soffici, Mario Sironi, Afro, Felice Casorati, Ignazio Silone, Giorgio De Chirico e Giuseppe Ungaretti.\nNei primi anni trenta per perfezionare il disegno e la tecnica pittorica, frequenta lo studio dell'artista corso ma d'origine italiana vincitore del premio \u201cPrix de Rome\u201d il Pittore Henry Filippi. Sotto la sua guida Manlio Sarra si affina e, insieme ad altri giovani artisti francesi che frequentarono in quello stesso periodo lo studio del suo maestro, divenuti poi molto noti a livello internazionale, far\u00e0 tesoro di questa esperienza: quel tocco \u201cfrancese\u201d, impressionista, far\u00e0 in seguito la differenza da molti suoi colleghi.\nNel 1936 Filippi, tornando a Bastia in Corsica, gli lascia lo studio e l'abitazione di Roma in via del Vantaggio 7/10, vicino a Piazza del Popolo, a due passi da via Margutta, centro nevralgico di tutte le iniziative artistiche e culturali: sar\u00e0 la sua residenza fino alla sua scomparsa avvenuta nel 1986.\nGi\u00e0 verso la fine degli anni trenta, fu testimone e partecipe degli eventi artistici che si evolvevano nell'ambiente della Capitale; Sarra , come risulta dalla prima personale allestita nel 1945 alla \u201cGalleria San Marco\u201d di Roma.\nNel 1947 Sarra ader\u00ec al Movimento Art-Club del pittore polacco Jarema. . \u00c8 in questo periodo, infatti, che l'artista . Nascono cos\u00ec i \"Ritratti\" dell'ambiente ciociaro. I mercati, le feste paesane, .\n\u201cPur risentendo di certo tonalismo maffaiesco\u2026.vi \u00e8 un Sarra ciociaro, sensuale e plastico, al bivio tra la corposit\u00e0 napoletana ed il tonalismo romano\u201d. La sua pittura risente di influenze cubiste e neo-realistiche di guttusiana memoria.\nHa partecipato ad esposizioni a livello internazionale fra le quali la XXVIII Biennale di Venezia ed a tutte le Quadriennali Romane allestite dal 1947 al 1965. Diverse le personali ordinate dopo il 1945, oltre che nelle maggiori citt\u00e0 italiane, Roma, Torino, Milano, anche negli Stati Uniti, in Svizzera, Francia, Inghilterra e Giappone. Numerosi sono i ritratti di personaggi famosi della politica, della cultura, del cinema e del teatro realizzati a cavallo degli anni cinquanta-sessanta. \n\u00c8 da notare, in quel periodo, un'opera per la casa cinematografica \u201cParamount\u201d: un ritratto dell'attrice americana Kim Novak, opera realizzata per una scena del film \u201cLa donna che visse due volte\u201d.\nNei primi anni sessanta ottiene l'insegnamento presso il Liceo Artistico e la Cattedra di \u201cPittura\u201d all'Accademia di Belle Arti di Roma. Nonostante gli impegni dovuti all'insegnamento, Sarra ha compiuto numerosi soggiorni in Europa, in Medio Oriente, ed in America ove ha avuto la possibilit\u00e0 di confrontare le proprie proposte con quelle emergenti a livello internazionale ed ottenere importanti riconoscimenti. Nel 1966 gli fu offerta la conduzione dei corsi di studio nelle Scuole d'arte dello Stato dell'Ontario dal Dipartimento dell'educazione del Canada. Tuttavia non interruppe mai i rapporti artistici con la Ciociara, terra d'origine ed ispiratrice delle composizioni pittoriche. Sue opere furono sovente ospitate presso la galleria \"La Saletta\" di Frosinone.\nLe sue opere sono presenti nelle pi\u00f9 importanti collezioni, gallerie e sedi museali, fra le quali la \u201cGalleria d'Arte Moderna di Roma\u201d, e la \u201cGalleria Nazionale del Comune di Roma\u201d.\nNel 1979, Manlio Sarra assieme al figlio Francesco ha fondato a Roma, in via di Ripetta (davanti all'Accademia di Belle Arti di Roma), la Galleria \"Porto di Ripetta\", che ha operato con successo fino al 1987, allestendo mostre personali-rassegne e collettive a carattere internazionale.\nSu Manlio Sarra sono state recensiti numerosi cataloghi d'arte, sia per le personali che per le varie rassegne allestite in Italia e all'estero, inoltre sono state pubblicate due monografie Antologiche: La prima nel 1966 \u201cManlio Sarra\u201d di sole cinquecento copie con la presentazione di Vittorio Del Gaizo, la seconda monografia \u201cManlio Sarra \u2013 Ritorno alle origini\u201d nel 1985. Nello stesso anno gli \u00e8 stato conferito in Campidoglio (Roma) il premio \u201cMaggio Romano\u201d alla carriera, esattamente un anno prima della sua scomparsa avvenuta il primo Ottobre 1986.\nSu Manlio Sarra nel 2007 si \u00e8 tenuto presso la Biblioteca Comunale di Frosinone un convegno con una relazione del Prof. Marcello Carlino e di Francesco Sarra : \u201cLa grande arte di Manlio Sarra : illustre pittore ciociaro\u201d e nel 2008 la stessa conferenza presso la Sala Consiliare del comune di Monte San Giovanni Campano (Fr) suo paese di origine, che per l'occasione gli ha anche intitolato alla memoria una targa e una strada nel centro storico.\nOpere Pubbliche.\nNumerose le opere realizzate per edifici pubblici, come gli affreschi della Prefettura di Frosinone, per l'ospedale civile di Sora (FR), presso il Comune di Sperlonga (LT), per il Caff\u00e8 Ariston di Frosinone (al cui posto ora sorge la Banca Popolare del Frusinate), i mosaici dell'Ospedale Civile di Vibo Valenzia e dell'Ospedale di Chiaravalle Centrale (Catanzaro), opere religiose tra le quali i pannelli della Chiesa di S.Alessio all'Eur a Roma, la pala d'altare (Olio su tela) \"Battesimo di S.Giovanni Battista\" presso la Chiesa Collegiata S.Maria della Valle in Monte San Giovanni Campano(Frosinone), Stazione Via Crucis (olio su tela) presso la chiesa del Sacro Cuore in Celano(AQ) nel 1973, il S.S. Sacro Cuore (olio su tela) pala d'altare della navata sinistra per la Cattedrale S. Maria a Frosinone, \"Pietro di San Giuseppe di Betancur\" (olio su tela) pala d'altare per la chiesa della Congregazione delle Betlemite a Roma, \"Pietro di San Giuseppe di Betancur\" olio su tela 50 x 70 (bozzetto) donato al Pontefice Giovanni Paolo II per il Museo della Citt\u00e0 del Vaticano, \"La fondatrice dell'Ordine delle Betlemite\" (olio su tela) pala d'altare per la chiesa della Congregazione delle Betlemite a Roma, \"Pesca Miracolosa e Ges\u00f9 che parla dalla collina\" (olio su tela) pala d'altare per la Cattedrale di S.Maria a Frosinone. \"Via Crucis di artisti contemporanei: Ottava stazione, Ges\u00f9 incontra alcune donne piangenti\" (olio su tela ) Chiesa di San Bartolomeo Cerchio (AQ), ecc\u2026\nMusei Ed Enti.\n\u00c8 presente in numerose gallerie, musei, collezioni pubbliche e private in Italia ed all'estero, fra le quali: Galleria d'Arte Moderna di Roma, Albright Gallery di Buffalo (USA), Galleria d'Arte del Comune di Roma, Museo Civico di Alatri, Prefettura di Frosinone, Ministero della Pubblica Istruzione di Roma, Camera di Commercio di Viterbo, Camera di Commercio di Latina, Regione Lazio, Museo Comunale Capo d'Orlando (ME), E.P.T. di Pescara, E.P.T. di Frosinone, Comune di Atina (FR), Museo d'Arte Sacra di Celano (AQ), Museo Ente Fucino Avezzano (AQ), Ente Turismo di Tarquinia (VT), Amm. Provinciale di Roma, Amm. Provinciale di Frosinone, Museo d'Arte Moderna di Avezzano (AQ), Museo \"Giuseppe Sciortino\" Monreale (PA), Museo di Civitella Roveto (AQ), Museo d'Arte Moderna di Crotone, Fondazione \"Tito Balestra\" Lonzano (Forli'- Cesena).\nRiconoscimenti.\nTra i molti riconoscimenti, si ricordano: l'assegnazione del primo \"Premio Citt\u00e0 di Orvieto\", secondo premio \"Mostra del Nudo\" 1948, primo premio \"Marina di Ravenna\" 1958, secondo premio \"Frosinone\" 1951, primo premio \"Alatri\" 1952, \"Premio Ministero della Pubblica Istruzione\" 1953, primo premio \"Alatri\" 1954, VIII premio \"Michetti\" (premio E.T.Pescara) 1954, I premio \"Marzotto\" (premio Manerbio) 1954, primo premio \"Valle Roveto\" (AQ) 1955, \"Un fatto di Cronaca\" 1955-Roma, primo premio Mostra \"Il Tetto\" (ispirato all'omonimo film di Vittorio De Sica) 1956, primo premio \"Avezzano\" (AQ) 1956, Mostra di Pittura \"Capo d'Orlando\" Messina 1956; \"Terza Mostra Concorso Nazionale del Ritratto\" Firenze 1957; Premio \"Michetti\" Pescara 1957, Premio Nazionale di Pittura \"Foggia\" (premiato con il Vomere d'Oro) Foggia 1959; IX Mostra Nazionale di Pittura Contemporanea \"Maggio di Bari\" Bari 1959; \"IV Premio Amedeo Modigliani\" Citt\u00e0 di Livorno, Livorno 1958-1959; Premio Nazionale \"Gaetano Loffredo\" Latina 1960; Primo Premio \"Villa San Giovanni\" 1961 (RC); I Premio di Pittura \"Citt\u00e0 di Pizzo\" Pizzo Calabro (RC) 1961; Primo premio Comune \"Loro Ciuffenna\" 1962-Loro Ciuffenna (AR); Primo Premio \"Mostra Nazionale d'Arte Sacra\" Celano (AQ) 1963; Premio \"Enars\" Roma 1963; Primo Premio Mostra \"Il Lavoro Italiano\" Roma 1964; Primo Premio \"Alatri\" 1971-Alatri (FR); Primo Premio \"Maggio Romano\"(alla carriera) - Roma 1985.\nMostre Personali.\nGalleria \"S.Marco\" 1945-Roma; Galleria \"La Chimera\" 1946-Grosseto; Galleria \"La Vetrina di Chiurazzi\" 1947-Roma; Galleria \"Il Pincio\" 1952-Roma; Galleria \"l'Incontro\" 1952-Arezzo; Galleria \"La Selecta\" 1952-Roma; Galleria \"S.Carlo\" 1954-Napoli; Galleria \"Del Vantaggio\" 1958-Roma; Galleria \"Taras\" 1959-Taranto; Galleria \"La Selecta\" 1960-Roma; Galleria \"Centro Artistico San Babila\" 1961-Milano; Galleria \"San Carlo\" 1961-Napoli; Galleria \"Il Tetto\" 1962-Avezzano; Galleria \"L'Incontro\" 1962-Arezzo; Galleria \"Del Vantaggio\" 1963-Roma; Galleria \"Burdeke Gallery\" 1964-Zurigo(CH); Galleria \"Circolo Unione\" 1966; Galleria d'arte \"Palmer House\" 1966-Chicago(Illinois-USA); Galleria \"Sisti Gallery\"1966-Buffalo(New York-USA); Galleria \"del Vantaggio\" 1967-Roma; Galleria \"Le Muse\" 1968-Colleferro(RM); Galleria \"Il Nostro Club\" (Visioni d'Israele) 1969-Milano; \"Palmer House Gallery\" 1970-Chicago(Illinois-USA); Galleria \"del Vantaggio\" 1971-Roma; Galleria \"del Vantaggio\" 1972-Roma; Galleria \"Il Tripode\" 1972-Crotone; Galleria \"Il Pozzo\" 1973-Catanzaro; Galleria \"Centro Studi d'Arte Tresana\" 1973-Napoli-Barra; Galleria d'arte \"Il Cenacolo\" 1973-Avezzano(AQ); Galleria \"La Cornice\" 1973-Legnano(MI); Galleria d'Arte \"Alfieri\" 1974-Roma; \"Inco Art 75\" - Fiera di Roma - 1975-Roma; \"Sala Esposizioni E.P.T.\" 1975-Frosinone; Galleria \"La Cornice\" 1975-Legnano(MI); Galleria d'arte \"Alfieri\" 1975-Roma; Galleria \"Bottega del Quadro\" 1976-Ostia Lido(RM); Galleria \"Accademia\" 1976-Torino; Galleria \"Domus Artis\" 1977-Sesto San Giovanni(MI); Galleria \"Dolmen\" 1977-Salerno; Galleria \"88\" 1978-Messina; Galleria \"Il Collezionista\" 1978-Perugia; Galleria \"La Linea\" 1979-Ferrara; Galleria \"La Fontain\" 1979-Viterbo; Galleria \"Porto di Ripetta\" 1980-Roma; Galleria \"l'Albatro\" 1980-Lurate Caccivio(CO); Galleria \"Del Corso\" 1980-Latina; Galleria \"Porto di Ripetta\" 1981-Roma; \"Palazzo Comunale\" 1982-Monte San Giovanni Campano(FR); Galleria \"Porto di Ripetta\" 1983-Roma; Galleria \"Porto di Ripetta\"(personale e presentazione del libro di W.Pocino, Il Vocabolario Monticiano) 1984-Roma; Galleria \"C.I.C.\" 1985-Avezzano(AQ); Galleria \"Porto di Ripetta\" 1985-Roma; \"Palazzo Gottifredi\"(retrospettiva) 1987-Alatri(FR); \"Antologia delle XIX edizioni Premio di Pittura Valle Roveto-Omaggio a Sarra\"(retrospettiva) 1988-Civitella Roveto(AQ); Galleria \"Studio del Canova\"(retrospettiva) 1989-Roma; \"Palazzo Comunale-Sala Consiliare\"(retrospettiva)1990-Monte San Giovanni Campano(FR); \"Convento dei frati minori cappuccini\"(retrospettiva)2001-Monte San Giovanni Campano(FR); \"Centro Studi Prossediani\" \u2013 Sala del Centro Sociale (retrospettiva) 2005 - Prossedi(LT); \"Centro Studi Cives\" - (retrospettiva) 2005 - Roma; Antologica retrospettiva \"Villa Comunale\" Frosinone 2014.\nRassegne Nazionali - Internazionali.\nCiclo Mostre del Sindacato Interprovinciale Belle Arti del Lazio 1944-Roma; Prima Mostra al Teatro delle Arti 1945-Roma (collettiva); II Mostra Art-Club - Galleria di Roma 1947-48 Roma; Galleria \"Pasquino\" 1947-Roma(collettiva di sei artisti); \"Pittori Italiani in Svizzera\" 1947-1948 Zurigo(CH); V Quadriennale Nazionale d'Arte 1947-1948 Roma; \"Premio Citt\u00e0 di Orvieto\" 1948-Orvieto(TR); \"Premio Marina di Ravenna\" 1948-Ravenna; Galleria \"La Giraffa\" 1948-Roma; III Mostra Art-Club Galleria Nazionale d'Arte Moderna(Valle Giulia)1949-Roma; \"Pittori e Scultori di Ciociaria\" 1951-Frosinone; VI Quadriennale Nazionale d'Arte 1951-Roma; \"Premio Frosinone\" 1951-Frosinone; \"Premio Alatri\" 1952-Alatri(FR); \"VI Premio Michetti\" 1952-Francavilla a Mare(PE); \"Premio Ministero della Pubblica Istruzione\" 1953-Roma; \"Messa degli Artisti\" Galleria di Roma 1953-Roma; Il Maggio della Pittura Romana (3\u00aaPanoramica) CIM \"Palazzo di Vetro\" 1953-Roma; Galleria \"Il Camino\" 1953-Roma; Galleria \"Giosi\" (Mostra del Fiore) 1953-Roma; \"Premio Marzotto\" (Premio Manerbio) 1953 Palazzo Venezia-Roma; \"Premio Alatri\" 1954-Alatri(FR); VIII Premio Michetti 1954-Francavilla a Mare(PE); Galleria \"La Fontanella\" 1954-Roma; Rassegna del Movimento del \"Piccolo Formato\" 1954-Roma; VI Premio Nazionale di Pittura \"Golfo de La Spezia\" 1954-La Spezia; \"Premio Marzotto\" 1954 - Milano; Il Maggio della Pittura Romana (4\u00aa Panoramica) CIM \"Palazzo di Vetro\" 1954-Roma; \"Premio Valle Roveto\" 1955-Civitella Roveto(Aq); \"Un fatto di Cronaca\" 1955-Roma; Mostra di Arti Figurative \"Comunit\u00e0 delle Arti\" 1955-Roma; Ia Mostra degli Artisti di Roma e Provincia 1955-Roma; Il Maggio della Pittura Romana (5\u00aa Panoramica) CIM \"Palazzo di Vetro\" 1955-Roma; VII Quadriennale Nazionale d'Arte 1955-1956 Roma; Mostra \"Il Tetto\" 1956-Roma; Premio Avezzano 1956-Avezzano(AQ); Mostra di Pittura Capo d'Orlando 1956-Capo d'Orlando(ME); Seconda Mostra Nazionale dell'Acquerello 1956-Como; XXVIII Biennale di Venezia 1956-Venezia; Premio d'Arte Figurativa del \"Titano\" 1956-Rep.San Marino; Il Maggio della Pittura Romana (6\u00aa Panoramica) CIM \"Palazzo di Vetro\" 1956-Roma; \"III Mostra-Concorso Nazionale del Ritratto\" 1957-Firenze; Premio Michetti 1957-Pescara; \"Il Maggio della Pittura Romana\" (VII Panoramica) CIM \"Palazzo di Vetro\" 1957-Roma; Premio Valle Roveto 1957-Civitella Valle Roveto(AQ); Galleria \"La Fontanella\" 1958-Roma; \"Il Maggio della Pittura Romana\" (VIII Panoramica) CIM \"Palazzo di Vetro\" 1958-Roma; Teatro dei Satiri 1958-Roma; Premio Valle Roveto 1958-Civitella Valle Roveto(AQ); \"IV Premio Amedeo Modigliani\" citt\u00e0 di Livorno 1958-59 Livorno; Premio Nazionale di Pittura \"Foggia\" 1959-Foggia; IX Mostra Nazionale di Pittura Contemporanea \"Maggio di Bari\" 1959-Bari; VIII Quadriennale Nazionale d'Arte 1959-Roma; Rassegna di Arti Figurative di Roma e del Lazio \"Mostra concorso Vedute di Roma\" - Palazzo delle Esposizioni 1959-Roma; Galleria \"La Fontanella\" 1959-Roma; Premio Nazionale \"Gaetano Loffredo\" 1960-Latina; Mostra di Pittura Contemporanea \"Rapallo\" 1960-Rapallo(GE); 50 Pittori a Frosinone 1960-Frosinone; Premio \"Avezzano\"(fuori concorso) 1960-Avezzano(AQ); Premio \"Villa San Giovanni\" 1961-Villa San Giovanni(RC); Galleria \"La Lanternetta\" (pittori tradizionalisti) 1961-Roma; Premio \"Citt\u00e0 di Pizzo\" 1961-Pizzo Calabro(RC); A.L.A.S. \"Seconda Mostra degli Artisti\"-\"Teatro Verdi\" 1961-Salerno; Galleria \"Bottega dell'Arte\" Rassegna Nazionale 1961-Chieti; \"Alla Loggetta\" Mostra Nazionale dei Pittori di oggi 1961-Brescia; Mostra Nazionale \"E.P.T.\" 1961-Roma; \"Galleria Passeggiata di Ripetta\" Pittori Romani 1961-Roma; Galleria \"Il Verrocchio\" 1961-Pescara; Galleria Vinciana \"Premio Nazionale Delia Serra\" 1961-Milano; \"Mostra d'Arte Sacra\" 1961-Roma; Mostra \"E.P.T.\" 1961-Catanzaro; \"Premio Michetti\" Francavilla a Mare 1961-Francavilla a Mare; \"Mostra Artisti Ciociari\" Palazzo delle Esposizioni\" 1961-Roma; \"Galleria Consorti\" Artisti Italiani oggi 1961-Roma; Premio \"Loro Ciuffenna 1962-Loro Ciuffenna(AR); Mostra della Tavoletta 1962-Cassino(FR); \"Premio Pizzo\" Palazzo delle Esposizioni 1962-Roma; \"Galleria Burdeke\" Panorama della Pittura Romana 1962-Zurigo(CH); Galleria Chiurazzi \"Artisti Italiani\" 1962-Napoli; Mostra Internazionale degli \"Incontri d'Arte\" Palazzo Odescalchi Simonetti 1962-Roma; Mostra annuale di pittura alla \"Pinacoteca Comunale\" 1962-Avezzano(AQ); Mostra Internazionale itinerante degli \"Incontri d'Arte di Roma\" 1962-Potenza; Mostra Internazionale itinerante degli \"Incontri d'Arte di Roma\" 1962-Maratea; Mostra Internazionale itinerante degli \"Incontri d'Arte di Roma\" 1962-Matera; Mostra Internazionale itinerante degli \"Incontri d'Arte di Roma\" 1962-Lecce; \"Mostra Nazionale d'Arte Sacra\" 1963-Celano(AQ); Premio \"ENARS\" 1963-Roma; Galleria \"Taras\" 1963-Taranto; Galleria \"Il Cerchio\" 1963-Roma; \"Mostra concorso di arti figurative\" Palazzo delle Esposizioni 1963-Roma; Premio Valle Roveto (fuori concorso-personale con 10 opere)1963-Civitella Roveto(AQ); Rassegna \"Ventiquattro pittori contemporanei\" Palazzo dei Bruzzi 1963-Cosenza; Premio Posillipo 1963-Napoli; Mostra \"Pittori d'oggi a Roma\" (Lions Club)Palazzo delle Esposizioni 1963-Roma; \"Prima Crociera Aerea della Pittura Italiana per gli Stati Uniti\" partecipazione a cinque mostre collettive a New York 1963-New York(USA); Rassegna \"Maestri del '900\" Amministrazione Provinciale Trapani-1963; Mostra \"Il Lavoro Italiano\" 1964-Roma; Terza Edizione Mostra \"Fra' Galdino\" 1964-Roma; Galleria \"L'Incontro\" 1964-Arezzo; Galleria \"Laurina\" 1964-Roma; IX Quadriennale Nazionale d'Arte 1965-Roma; \"L'Agostiniana\" le Chiese - rassegna d'arte 1966-Roma; \"Mostra di Opere di artisti Romani a favore di artisti alluvionati\" Galleria d'Arte di via Milano-Palazzo delle Esposizioni-1967 Roma; \"Enal\" pittori italiani oggi 1967-Latina; II Mostra Nazionale di Pittura 1968 - Pescasseroli (AQ); \"Sisti Gallery\" Five Nations-Ten Artists 1969-Buffalo(New York-USA); \"Premio Alatri\" 1971-Alatri(FR); \"Premio Alatri\" XVIII Biennale 1973-Alatri(FR); Mostra della Serigrafia d'Arte \"Palazzo dei Congressi\" - Eur 1976 Roma; XX Biennale d'Arte \"Premio Alatri\" 1977-Alatri(FR); Mostra d'Arte a \"Palazzo Rospigliosi\" rassegna 1979-Zagarolo(RM); \"Premio Alatri\" XXII Biennale 1981-Alatri(FR); Galleria \"C.I.C.\" (Pittori della Scuola Romana) 1981-Avezzano(AQ); Galleria \"C.I.C.\" (Collettiva con artisti Marsicani) 1982-Avezzano(AQ); XVIII Premio \"Valle Roveto\"(invitato, ha partecipato fuori concorso)1984-Civitella Roveto(AQ); \"Institute Italien pour le commerce exterieur(ice)\" Peintres Italiens(collettiva con sei opere ciascuno) 1984-Parigi; \"Italian trade center\" paintings from Italy(collettiva con otto opere ciascuno) 1984-Londra; Galleria \"Accademia\" mostra di fine anno 1984-Torino; Premio \"Maggio Romano\" 1985-Roma; \"Accademia Universale Citt\u00e0 Eterna\"-venti maestri-(collettiva)1986-Terracina(LT); \"Galleria Studio del Canova\" Artisti contemporanei per una collezione in azzurro 1991-Roma; \"Pinacoteca d'Arte Moderna\" 1995-Avezzano(AQ); \"Galleria La Chimera Roma 1960 - verso il 2000\" 1999 - Roma; Galleria La Chimera\" 2006 - Roma."}
{"id": "2249349", "revid": "2191321", "url": "https://it.wikipedia.org/wiki?curid=2249349", "title": "Marshall 1959 SLP", "text": "Il Marshall Super Lead (Modello 1959) \u00e8 un amplificatore per chitarra prodotto dalla Marshall, introdotto nel 1966. Assieme ad esso, la compagnia realizz\u00f2 anche lo \"stack\", ovvero, il muro di casse con 4 coni da 12\".\nStoria.\nIl 1959 Super Lead, prodotto dal 1965 al 1981 (anno in cui fu sostituito dal JCM800), \u00e8 un amplificatore a testata della serie \"Standard\" della Marshall. Fu progettato da Ken Bran e Dudley Craven quando Pete Townshend, il chitarrista dei The Who chiese alla Marshall un amplificatore a 100 W. Il suo output fu inizialmente progettato per un cabinet 8\u00d712\u2033, ma fu presto cambiato per due casse 4x12\u2033, 1960A \"angled\" sopra e 1960B \"box\" sotto, creando cos\u00ec il celeberrimo \"Marshall full stack\". Ne fu realizzata anche una versione per il basso.\nIl pannello di Plexiglas valse alla testata il soprannome \"Plexi\", ma dal momento che anche i modelli a 50 W si chiamavano Plexi, il modello 1959 a 100 W viene generalmente considerato la Plexi \"definitiva\". In realt\u00e0 i pannelli erano fatti con polimeri pi\u00f9 robusti, ma per l'osservatore americano medio, sembrava Plexiglas, pi\u00f9 familiare.\nNel 1969, la Marshall rimpiazz\u00f2 il pannello di Plexiglas con uno di alluminio dorato. Vi furono altre modifiche: Nel 1966, le valvole KT66 dei modelli JTM furono rimpiazzate con le EL34. Dopo il 1976, le tensioni furono leggermente ridotte per aumentare l'affidabilit\u00e0. Ma durante gli anni 70, l'aumento di vendite della Marshall oltreoceano sorse un problema: le valvole EL34 si rompevano spesso durante il trasporto, al punto che gli amplificatori iniziarono ad essere distribuiti con montate valvole Tung-Sol 6550, pi\u00f9 robuste, che sono \"pi\u00f9 rigide e non armonicamente ricche\" come le EL34.\nRiedizioni.\nL'amplificatore fu riprodotto per la prima volta nel 1988 (1959S), dal 1991 al 1993 (1959X) e dal 1993 al 1995 (1959 SLP). Il SLP prosegu\u00ec anche dopo il 1995 ma nel 2000 Marshall aggiunse modifiche per ridurre il rumore al fondo (ronzio dei potenziometri), invert\u00ec il resistore del feedback negativo al valore del 1968-69 di 47\u00a0k\u03a9 e aggiunse l'effect loop. Il 1959 SLP fu venduto fino al 2017. Nel 2005 Marshall introdusse il 1959HW (\"hand-wired\"), basato sui modelli del 1967\u20131969, con feedback negativo aggiunto in corrispondenza al modello del 1969. Questo amplificatore fu definito \"costoso ma buono.\" La rivista \"Guitar Player\" defin\u00ec il 1959 \"monumentalmente grande, spaventosamente rumoroso e terribilmente costoso\"; la sua recensione del 1959HW dice che la testata \u00e8 \"veloce, percussiva, articolata,\" e richiede \"impegno totale del volume.\"\nCaratteristiche tecniche.\nIl 1959 ha una potenza di 100 W, due canali e quattro ingressi. Montavano quattro valvole KT66, ma i modelli fatti dopo il 1967 avevano invece quattro valvole EL34; aveva tre valvole ECC83 nel preamplificatore sul palco. Fino al 1973 era disponibile un modello con il tremolo, il 1959T.\nIl canale 1 ha il \"bright\" mentre il 2 emana un segnale pi\u00f9 calmo. Ogni canale ha un ingresso ad alto e basso gain; l'ingresso a basso gain \u00e8 attenuato a 6\u00a0dB. I due canali possono essere collegati tra di loro con un cavo, tecnica chiamata \"jumping\", usata per mischiare i due canali tra loro e quindi crearne un terzo, ibrido, per aumentare il gain.\nModelli.\n1959 SLP.\nIl 1959 (Super Lead Plexi) \u00e8 una riproduzione dell'amplificatore nell'edizione del 1969, il circuito \u00e8 quello della versione in circolazione verso la fine degli anni '70, con meno sensibilit\u00e0 al feedback, potendo cos\u00ec raggiungere puliti perfetti anche a livelli alti. La testata ha montate come nell'originale tre valvole ECC83, di cui una con la fase splittabile nel preamplificatore e quattro EL34 per l'alimentazione. Si riconosce perch\u00e9 sul pannello frontale presenta la scritta \"MK II\" e sulle due manopole del volume, esattamente come nelle altre testate Plexi, c'\u00e8 scritto il nome dei canali sopra (\"High Treble\" e \"Normal\") e sotto, al posto di \"Volume\" si legge \"Loudness\" 1 e 2. \u00c8 in produzione dal 1992 e ha il send/return.\n1959 HW.\nIl 1959 HW (hand-wired) \u00e8 una versione del Super Lead costruito interamente a mano sul modello del 1968. Monta le stesse valvole del 1959 SLP ma a differenza di questa, non ha il send/return, sul pannello frontale presenta la sigla \"JMP\" e sotto alle due manopole di regolazione del volume c'\u00e8 scritto semplicemente \"Volume 1\" e \"Volume 2\". \u00c8 stato introdotto nel 2005 e dal momento che \u00e8 di produzione artigianale, \u00e8 pi\u00f9 costoso.\nSV20H.\nIl SV20H (Studio Vintage 20 W Head) \u00e8 una versione da studio/appartamento del Super Lead, dalla potenza normale di 20 W e regolabile anche a 5 W. Ha le stesse valvole degli altri due modelli ma dal momento che ha dimensioni ridotte, progettate apposta per facilitarne il trasporto, ha solo due EL34. Presenta inoltre il send/return.\nArtisti.\nQuesto \u00e8 forse l'amplificatore per chitarra che pi\u00f9 di tutti gli altri ha contribuito in larga maniera a definire il suono della chitarra elettrica in molti generi, specialmente nel blues rock e nell'hard rock."}
{"id": "2249354", "revid": "729019", "url": "https://it.wikipedia.org/wiki?curid=2249354", "title": "LFG Roland C.II", "text": "L'LFG Roland C.II, comunemente conosciuto come \"Walfisch\" (Balena), era un ricognitore biplano sviluppato dall'azienda aeronautica tedesco imperiale Luft-Fahrzeug-Gesellschaft (LFG) GmbH negli anni dieci del XX secolo e prodotto, oltre che dalla stessa, anche su licenza dalla Linke-Hofmann-Werke.\nModello particolarmente avanzato per l'epoca, fu dotazione delle Feldflieger Abteilung, le prime unit\u00e0 militari aeree del Deutsches Heer (l'esercito imperiale tedesco), nella prima parte della prima guerra mondiale.\nStoria del progetto.\nDurante le prime fasi della prima guerra mondiale, il rapido sviluppo dell'industria aeronautica rese necessario un costante adeguamento della flotta aerea delle varie nazioni impegnate nel conflitto. L'Idflieg, organo deputato alla gestione dell'aeronautica militare dell'Impero tedesco, emise a tal proposito una serie di specifiche atte ad ottenere velivoli dalle sempre migliori prestazioni, adeguate alle nuove esigenze belliche, da destinare alle prime unit\u00e0 militari aeree del Deutsches Heer, le Fl.Abt., integrate in seguito nella Luftstreitkr\u00e4fte.\nNel 1915 l'Idflieg emise una specifica per la fornitura di una nuova tipologia di velivolo da ricognizione biposto basata sui B-Typ ma che adottava un armamento difensivo. I nuovi velivoli, che assunsero la designazione di C-Typ, dovevano essere caratterizzati dallo spostamento del posto di pilotaggio all'abitacolo anteriore lasciando quindi la possibilit\u00e0 all'osservatore di essere dotato di una mitragliatrice, differentemente dai precedenti ricognitori dove era posizionato davanti al pilota. Questo permetteva all'equipaggio di avere capacit\u00e0 difensiva nei confronti della caccia nemica che si stava velocemente sviluppando.\nBench\u00e9 la quasi totalit\u00e0 dei velivoli sviluppati dalle aziende tedesco-imperiali per quel ruolo rispecchiarono quella configurazione, vi furono delle eccezioni.\nLa concezione del futuro Roland C.II si deve alle intuizioni del fisico e pioniere dell'aerodinamica Ludwig Prandtl il quale, intenzionato a realizzare un modello di velivolo caratterizzato dalle ridotte dimensioni e dalla ridotta resistenza, avvi\u00f2 gli studi per un velivolo adatto allo scopo, grazie anche alle attreezzature, tra cui una moderna galleria del vento per modelli in scala, a cui aveva accesso lavorando all'Aerodynamischen Versuchsanstalt (AVA), istituto di ricerca con sede a Gottinga. Gli studi preliminari vennero poi utilizzati per la concretizzazione del progetto, affidata al Dipl.-Ing. Tantzen, dell'ufficio tecnico Luft-Fahrzeug-Gesellschaft (LFG), il quale adott\u00f2 una tecnica costruttiva tecnologicamente molto avanzata indicata in lingua tedesca come \"Wickelrumpf\" dove la fusoliera era a struttura monoscocca, realizzata con un'impiallacciatura a spirale di due \"strisce\" di compensato avvolte su met\u00e0 struttura, soluzione che garantiva maggiore resistenza, minore pesantezza ed un ottimo livello di malleabilit\u00e0.\nVisto per la prima volta in servizio nell'autunno 1915 ed era un biplano con l'ala superiore fissata ala parte alta della monoscocca, fusoliera a forma di balena, costruita con un rivestimento esterno di due strati di sottili strisce di legno compensato (conosciuto come \"Wickelrumpf\", o progetto \"corpo avvolto\"), ed unico montante fuoribordo.\nImpiego operativo.\nOperativamente, la maneggevolezza fu riportata come difficile, ma le prestazioni erano relativamente buone. Fu anche usato nel ruolo di caccia di scorta e con due posti per l'equipaggio, pilota e osservatore/cannoniere. Il C.II era mosso da un singolo Mercedes D.III, un motore in linea raffreddato ad acqua capace di erogare una potenza di 160 PS (118 kW), che gli permetteva di raggiungere una velocit\u00e0 di 165 km/h ed a una quota di tangenza di 4000 m con un'autonomia di quattro ore."}
{"id": "2249355", "revid": "599013", "url": "https://it.wikipedia.org/wiki?curid=2249355", "title": "Randolph Keys", "text": "\u00c8 il padre di Jasmine, anch'essa cestista, che milita nella nazionale azzurra essendo nata e cresciuta in Italia da madre italiana."}
{"id": "2249358", "revid": "1536653", "url": "https://it.wikipedia.org/wiki?curid=2249358", "title": "ATP Tour 250", "text": "LATP Tour 250 (precedentemente noto come \"ATP World Tour 250 Series)\" \u00e8 una serie di tornei di tennis organizzata dall'ATP a partire dal 2009 in sostituzione del circuito ATP International Series.\nDal 2015 i tornei di Halle, Londra e Vienna vengono riclassificati come tornei ATP 500. La stagione 2020 ha subito diverse cancellazioni a causa della pandemia di COVID-19. Per lo stesso motivo anche la stagione 2021 ha subito cancellazioni o spostamenti.\nTornei.\nElenco dei tornei che sono stati almeno una stagione ATP 250\n!style=\"width: 160px;\"|Torneo!!Nazione!!Citt\u00e0!!Impianto!!CapienzaCampo Centrale!!PrimaEdizione!!Prima EdizioneCome ATP 250 !!Superficie!!N\u00b0 Giocatori!!Detentore Singolare*!!Detentori Doppio*!!Prize Money (ultima edizione)*\n!style=\"text-align: left;|Brisbane International\n!style=\"text-align: left;|Qatar Open\n!style=\"text-align: left;|Maharashtra Open\n!style=\"text-align: left;|ASB Classic\n!style=\"text-align: left;|Apia International Sydney\n!style=\"text-align: left;|SA Tennis Open\n!style=\"text-align: left;|Chile Open\n!style=\"text-align: left;|PBZ Zagreb Indoors\n!style=\"text-align: left;|SAP Open\n!style=\"text-align: left;|Brasil Open\n!style=\"text-align: left;|Argentina Open\n!style=\"text-align: left;|Open 13\n!style=\"text-align: left;|Delray Beach Open\n!style=\"text-align: left;|Grand Prix Hassan II\n!style=\"text-align: left;|U.S. Men's Clay Court Championships\n!style=\"text-align: left;|Millennium Estoril Open\n!style=\"text-align: left;|Serbia Open\n!style=\"text-align: left;|BMW Open\n!style=\"text-align: left;|Generali Open\n!style=\"text-align: left;|Queen's Club Championships\n!style=\"text-align: left;|Gerry Weber Open\n!style=\"text-align: left;|Lib\u00e9ma Open\n!style=\"text-align: left;|Nature Valley International\n!style=\"text-align: left;|Hall of Fame Tennis Championships\n!style=\"text-align: left;|Swedish Open\n!style=\"text-align: left;|Mercedes Cup\n!style=\"text-align: left;|BB&amp;T Atlanta Open\n!style=\"text-align: left;|Swiss Open\n!style=\"text-align: left;|Croatia Open\n!style=\"text-align: left;|Farmers Classic\n!style=\"text-align: left;|Pilot Pen Tennis\n!style=\"text-align: left;|BCR Open Romania\n!style=\"text-align: left;|Moselle Open\n!style=\"text-align: left;|Thailand Open\n!style=\"text-align: left;|Malaysian Open\n!style=\"text-align: left;|Stockholm Open\n!style=\"text-align: left;|Kremlin Cup\n!style=\"text-align: left;|St. Petersburg Open\n!style=\"text-align: left;|Open Sud de France"}
{"id": "2249359", "revid": "124123", "url": "https://it.wikipedia.org/wiki?curid=2249359", "title": "Nati nel 786", "text": ""}
{"id": "2249366", "revid": "136801", "url": "https://it.wikipedia.org/wiki?curid=2249366", "title": "Next Generation Adelaide International", "text": ""}
{"id": "2249367", "revid": "107831", "url": "https://it.wikipedia.org/wiki?curid=2249367", "title": "Marseille Open", "text": ""}
{"id": "2249372", "revid": "599013", "url": "https://it.wikipedia.org/wiki?curid=2249372", "title": "Eric Leckner", "text": ""}
{"id": "2249378", "revid": "729019", "url": "https://it.wikipedia.org/wiki?curid=2249378", "title": "Blocco atrioventricolare", "text": "Il blocco atrioventricolare (talvolta abbreviato BAV) \u00e8 un difetto nel sistema di conduzione del cuore, che si verifica nella porzione tra atrio e ventricolo. In condizioni fisiologiche il nodo senoatriale determina il ritmo cardiaco generando segnali elettrici che si propagano fino al ventricolo. Nel caso in cui si verifichi un blocco atrioventricolare l'impulso elettrico non raggiunge i ventricoli o \u00e8 alterato. Anche nel caso in cui si verifichi un'interruzione completa della conduzione dal nodo senoatriale, i ventricoli continuano a contrarsi, sebbene ad un ritmo minore, grazie al pacemaker naturale.\nClassificazione.\nSi riconoscono, in base ai tracciati ECG, diversi livelli di blocco:\nI Grado.\nIl blocco atrioventricolare di I grado \u00e8 caratterizzato da un rallentamento eccessivo della conduzione dell'impulso riconoscibile all'Elettrocardiogramma come un allungamento del tratto PR superiore a 200 millisecondi.\nII grado.\nSi distinguono diversi tipi di blocco atrioventricolare di II grado, tutti caratterizzati dalla mancata conduzione ai ventricoli di \"alcuni\" battiti atriali (onde P). In particolare si possono avere i seguenti tipi di blocco atrioventricolare:\nIII grado.\nIl blocco atrioventricolare di III grado o dissociazione atrioventricolare, \u00e8 la dissociazione completa fra atri e ventricoli (ognuno si contrae con frequenza propria); in assenza di un ritmo di scappamento il paziente decede per asistolia. \u00c8 il tipo pi\u00f9 frequente quando la causa del blocco atrioventricolare \u00e8 ischemica.\nCause.\nL'eziologia dei blocchi atrioventricolari \u00e8 varia. Le cause, infatti, possono essere congenite (es. cardiopatie congenite) o ereditarie, autonomiche, metaboliche, legate all'assunzione di farmaci, infettive, infiammatorie, tumorali, infiltrative, degenerative o ancora il blocco atrioventricolare pu\u00f2 essere secondario ad un evento acuto.\nEreditarie.\nTra le possibili cause ereditarie di blocco atrioventricolare sono comprese:\nFarmaci.\nIl blocco atrioventricolare si pu\u00f2 verificare come effetto collaterale secondario al meccanismo d'azione in alcune classi di antipertensivi tra cui beta bloccanti, antagonisti del canale del calcio e digitalici. Inoltre, a causa della loro azione sulla conduzione degli impulsi anche gli antiaritmici di prima e terza classe ed il litio possono essere causa di blocchi atrioventricolari.\nTrattamento.\nQualora il difetto di conduzione non sia temporaneo la terapia d'elezione \u00e8 costituita dall'impianto di un pacemaker."}
{"id": "2249379", "revid": "12290", "url": "https://it.wikipedia.org/wiki?curid=2249379", "title": "Re delle ombre", "text": ""}
{"id": "2249390", "revid": "1437331", "url": "https://it.wikipedia.org/wiki?curid=2249390", "title": "Origines", "text": "Le Origines (\"Origini\") sono un'opera storiografica dell'autore latino Marco Porcio Catone detto il Censore. \nStruttura e contenuto.\nComposta in prosa e suddivisa in sette libri, fu scritta da Catone in vecchiaia, dunque dopo il 174 a.C. quando, compiuti i sessant'anni, l'autore poteva dirsi entrato nella \"senectus\". Essa pu\u00f2 essere considerata la prima vera opera storiografica romana (eccezion fatta per il \"Bellum Poenicum\" di Nevio), in quanto scritta in lingua latina e, anche se ne restano solo un centinaio di frammenti, \u00e8, comunque, possibile conoscere almeno quale fosse il contenuto generale dell'opera grazie a Cornelio Nepote nella sua brevissima biografia del Censore.\nA quanto afferma Nepote, infatti, nel libro I si affrontava la storia di Enea e dei suoi discendenti, della fondazione di Roma e dell'et\u00e0 regia; i libri II e III trattavano le origini delle principali citt\u00e0 italiche e comprendevano notizie di carattere geografico ed etnografico sulle popolazioni italiche, tra cui erano incluse le genti dell'Italia settentrionale, tra cui Galli e Liguri - da qui il titolo \"Origines\"; nei libri IV-V si raccontava, \"capitulatim\", ossia per sommi capi e con una narrazione consecutiva, lo svolgimento della prima e della seconda guerra punica, per poi concludere, negli ultimi due libri, con gli eventi successivi alla seconda guerra punica fino alla spedizione di Servio Sulpicio Galba in Spagna nel 151 a.C., con ampie inserzioni delle orazioni catoniane, tra le quali il discorso pronunciato in senato da Catone contro lo stesso Galba nel 149 a.C., pochi mesi prima della morte.\nCatone e la storiografia.\nCome gli annalisti romani in lingua greca Quinto Fabio Pittore e Lucio Cincio Alimento e gli autori epico-storici Gneo Nevio e Quinto Ennio, Catone dedic\u00f2 ampio spazio alla trattazione dei miti delle origini e degli avvenimenti a lui pi\u00f9 vicini, tralasciando invece la storia del primo periodo repubblicano.\nNumerosi sono, tuttavia, gli elementi di innovazione nell'opera di Catone: egli fu il primo a comporre un'opera storiografica in lingua latina, e tale scelta si spiega con il conservatorismo e la politica antiellenica di cui lo stesso Catone si fece promotore. Con il dominio di Roma sul Mediterraneo, inoltre, era scomparsa l'esigenza propagandistica e apologetica che aveva contraddistinto le opere di Pittore e Alimento, che erano state composte in greco proprio per essere fruibili in tutto il bacino mediterraneo.\nCatone rifiut\u00f2, comunque, pur se tradizionalista, lo stile tipico dell'annalistica pontificia, fondato sul minuzioso elenco di fatti, per procedere ad una narrazione sintetica, esponendo nell'opera stessa il suo programma, che prevedeva una nuova interpretazione della storiografia:\nRispetto a Fabio Pittore e Cincio Alimento, inoltre, stemper\u00f2 la connotazione politica e ideologica che aveva sempre contraddistinto la storiografia, per presentare la storia di Roma in una dimensione italica, che evidenziava il profondo rapporto di vicinanza e unitariet\u00e0 che legava l'Urbe alle \"civitates\" italiche.\nDiversamente da Ennio e da Nevio, inoltre, Catone rifiut\u00f2 di celebrare le grandi personalit\u00e0 che si erano distinte nel corso dei conflitti che Roma aveva combattuto, come era invece uso comune anche nei \"carmina convivalia\", da parte degli esponenti dell'aristocrazia; egli, invece, con chiaro intento polemico, evit\u00f2 di citare i nomi di qualsiasi condottiero o magistrato, limitandosi a riportarne la qualifica istituzionale. Egli proponeva cos\u00ec una nuova interpretazione di tutta la storia romana, che veniva ad essere la realizzazione comune operata da un intero popolo tramite la graduale instaurazione di un solido sistema statale. Dai frammenti ad oggi pervenuti sembra probabile che in tutta l'opera Catone nominasse esplicitamente solamente l'oscuro tribuno militare Quinto Cedicio, che diviene nel suo eroismo, dunque, simbolo dell'intero popolo romano e portatore dei valori che ogni \"civis\" deve obbligatoriamente rispettare.\nAl contenuto romano ed italico dell'opera catoniana corrisponde tuttavia un ampio uso delle forme della storiografia greca: nel corso della narrazione trovano posto numerosi discorsi diretti, particolari curiosi e \"mirabilia\", digressioni geografiche ed etnografiche che ricordano le opere di Ecateo di Mileto, Erodoto e Timeo di Tauromenio. In Erodoto, in particolare, \u00e8 probabile che Catone abbia trovato ispirazione in quanto alla tecnica narrativa da adoperare, che prevedeva che la trattazione specifica della storia dei singoli popoli venisse inserita nel momento in cui questi entravano in contatto con Roma. Alla tradizione ellenistica delle \"\" (\"kt\u00ecseis\"), i racconti sulle origini dei popoli e la fondazione delle citt\u00e0, pu\u00f2 inoltre essere ricondotto il titolo stesso di \"Origines\" che Catone diede alla sua opera.\nCatone pot\u00e9, infine, ricavare molte informazioni sui miti della fondazione di Roma e sui dati storici dalle opere degli storiografi di lingua greca a lui di poco anteriori, Timeo di Tauromenio, Polemone di Ilio e Diocle di Pepareto: tuttavia, a differenza dei modelli greci, che tendevano ad inserire Roma nell'orizzonte ellenistico, Catone evidenzi\u00f2 una dimensione romana e italica polemicamente contrapposta a quella greca."}
{"id": "2249392", "revid": "300067", "url": "https://it.wikipedia.org/wiki?curid=2249392", "title": "Tom Tolbert", "text": ""}
{"id": "2249394", "revid": "167080", "url": "https://it.wikipedia.org/wiki?curid=2249394", "title": "Phanariotes", "text": ""}
{"id": "2249399", "revid": "111400265", "url": "https://it.wikipedia.org/wiki?curid=2249399", "title": "Grow Some Funk of Your Own", "text": "Grow Some Funk of Your Own \u00e8 un brano hard rock composto ed interpretato dall'artista britannico Elton John; coautore del brano \u00e8 il chitarrista Davey Johnstone, facente parte della Elton John Band, mentre il testo \u00e8 di Bernie Taupin.\nStruttura del brano.\nSecondo singolo dell'album Rock of the Westies (1975), fu distribuito insieme a \"I Feel Like a Bullet (In the Gun of Robert Ford)\" il 12 gennaio 1976. \u00c8 considerato uno dei brani pi\u00f9 rock della superstar, insieme ad altri pezzi come \"Saturday Night's Alright for Fighting\", \"The Bitch Is Back\", \"All the Girls Love Alice\" e \"Pinball Wizard\". Classificabile persino nell'hard rock, mette in evidenza i chitarristi Davey Johnstone e Caleb Quaye, oltre al bassista Kenny Passarelli e al batterista Roger Pope; Ray Cooper \u00e8 presente alle percussioni e James Newton Howard alle tastiere. Infine, si pu\u00f2 notare anche il pianoforte suonato da Elton.\n\"Grow Some Funk of Your Own\" raggiunse la quattordicesima posizione nella classifica \"Billboard Hot 100\" (un relativo insuccesso, considerate le posizioni raggiunte dai singoli precedenti).\nSignificato del testo.\nIl testo di Bernie (significa \"Fatti da parte\") parla di un uomo svegliatosi da un incubo; nel sogno, ambientato in una piccola cittadina del Messico, egli viene attratto da una ragazza del posto, ma viene dissuaso dai suoi progetti dal fidanzato di lei: quest'ultimo minaccia il protagonista, ingiungendogli di ritornare nella nat\u00eca Inghilterra."}
{"id": "2249400", "revid": "63727", "url": "https://it.wikipedia.org/wiki?curid=2249400", "title": "Benz 70PS", "text": "La Benz 70 PS era un'autovettura di lusso prodotta dal 1907 al 1909 dalla Casa automobilistica tedesca Benz &amp; Cie.\nStoria e caratteristiche.\nCon un elevato per allora prezzo di 30\u00a0000 marchi, la \"Benz 70 PS\" rappresent\u00f2 il vertice di gamma della produzione della Casa di Mannheim durante la seconda met\u00e0 degli anni '900. Si trattava infatti di una vettura che surclassava i gi\u00e0 esclusivi modelli 60 PS e 50 PS.\nL'architettura della vettura ricalca quella delle sue esclusive \"sorelle\", e pi\u00f9 in generale quella di gran parte della produzione automobilistica di allora. Il telaio era in lamiera di acciaio stampata, con le classiche sospensioni ad assale rigido con molle a balestra. L'impianto frenante, anch'esso assai antico come concezione, era a ceppi ed agiva sull'albero di trasmissione. A proposito di quest'ultimo aspetto, il propulsore trasmetteva il moto al retrotreno tramite una catena, il cambio era a 4 marce e la frizione era a cono con guarnizioni d'attrito in cuoio.\nIl propulsore montato sulla \"70 PS\" era anch'esso simile a quello montato su molti altri modelli Benz dell'epoca. Si trattava di un quadricilindrico in linea di tipo biblocco, da 9.850 cm\u00b3 di cilindrata. La distribuzione era del tipo a T, cio\u00e8 con valvole d'aspirazione in testa e valvole di scarico laterali. L'asse a camme era posto lateralmente. La potenza massima erogata da tale propulsore era di 70 CV a 1.300 giri/min, un valore tale da permettere alla \"70 PS\" di raggiungere (per la prima volta in una Benz stradale) la velocit\u00e0 massima di 100\u00a0km/h.\nNel breve periodo di produzione della \"70 PS\" non vi furono novit\u00e0 di rilievo: l'unica si ebbe all'inizio dell'ultimo anno di produzione, il 1909, quando la denominazione cambi\u00f2 in 37/70 PS.\nL'eredit\u00e0 della \"70 PS\" venne raccolta da un altro modello assai esclusivo, la Benz 33/75 PS, dotata di propulsore da 8,4 litri, entrata in produzione nel 1912."}
{"id": "2249403", "revid": "1305772", "url": "https://it.wikipedia.org/wiki?curid=2249403", "title": "Amplificatore (chitarra)", "text": "Per amplificatore per chitarra si intende un dispositivo che permette di processare il segnale elettrico prodotto dai pick-up di una chitarra elettrica, e quindi trasformarlo in un vero e proprio segnale sonoro attraverso uno o pi\u00f9 altoparlanti.\nComponenti.\nUn amplificatore per chitarra \u00e8 costituito da tre componenti principali:\nTipologie di amplificazione.\nAmplificatore a valvole.\n\u00c8 un amplificatore per chitarra che utilizza valvole termoioniche nei circuiti del preamplificatore e del finale di potenza, come elementi attivi per l'amplificazione del segnale.\nL'amplificatore a valvole \u00e8 stato il primo a essere stato realizzato, e ancora oggi questa \u00e8 reputata la tipologia di amplificatore che offre il suono migliore per molti (ma non tutti) ambiti.\nLa risposta non lineare delle valvole d\u00e0 luogo ai fenomeni della compressione e soprattutto della distorsione, il che rende un amplificatore valvolare praticamente indispensabile nella musica rock e hard rock. Per contro, la morbidezza e il calore del timbro fanno s\u00ec che siano estremamente apprezzati anche in ambito jazz e blues.\nConfrontato con gli altri tipi di amplificatore, un valvolare ha maggiori dimensioni e maggior peso. \u00c8 generalmente pi\u00f9 costoso, si scalda di pi\u00f9 ed \u00e8 pi\u00f9 delicato, a causa della fragilit\u00e0 delle valvole, specialmente quando sono calde. A causa della particolare compressione dovuta alla non linearit\u00e0 delle valvole, un amplificatore dotato di un finale di potenza a valvole offre a parit\u00e0 di potenza nominale, una potenza ed una dinamica apparente superiore a quella di un amplificatore a stato solido.\nNel preamplificatore vengono utilizzati doppi triodi come le valvole 12AX7 (altrimenti dette ECC83), mentre per il finale di potenza la scelta avviene generalmente tra due tipi di valvola: storicamente, i costruttori americani come Fender e Mesa Boogie utilizzano tetrodi come le 6L6, mentre i costruttori inglesi come Marshall e Vox utilizzano pentodi come le EL34. Oggi moltissimi produttori di amplificatori valvolari offrono differenti modelli dotati dell'uno o dell'altro tipo di valvole. Per quanto attualmente sia comune nello schema di alimentazione l'uso di ponti raddrizzatori con diodi al silicio, per via della maggiore affidabilit\u00e0, alcuni modelli presentano ancora il classico schema raddrizzatore con diodo a vuoto (5AR4, GZ34, 5U4G etc) in quanto la scarsa capacit\u00e0 di fornire corrente di picco di tali unit\u00e0 introduce una caratteristica compressione dell'attacco delle note.\nAmplificatore a transistor (stato solido).\n\u00c8 un amplificatore per chitarra che utilizza transistor bipolari o, pi\u00f9 raramente, MOSFET, nel preamplificatore e nel finale di potenza. Mentre lo stadio finale \u00e8, in genere, fatto con transistor discreti, la preamplificazione \u00e8 ottenuta, quasi sempre, con l'uso di amplificatori operazionali quali il TL72 che pu\u00f2 essere comunemente trovato sui amplificatori Fender e Marshall.\nUn amplificatore allo stato solido offre una risposta al segnale molto pi\u00f9 lineare rispetto a quella di un valvolare: il suono rispecchia pi\u00f9 fedelmente il segnale in uscita dai pick-up. Un amplificatore a transistor produce sonorit\u00e0 molto aspre: per questo alcuni chitarristi heavy metal li preferiscono.\nI transistor hanno una minore tendenza alla distorsione, per questo molti amplificatori progettati appositamente per i chitarristi jazz, come il \"Polytone Minibrute\", sono allo stato solido. \nUn amplificatore a transistor, confrontato con uno a valvole, \u00e8 pi\u00f9 economico, meno ingombrante, pi\u00f9 solido e produce meno calore; a parit\u00e0 di potenza un finale di potenza allo stato solido offre meno pressione sonora rispetto ad uno a valvole.\nAmplificatore ibrido.\nQuesto tipo di amplificatore utilizza un preamplificatore a valvole, per ottenere un suono \"caldo\", accoppiandolo per\u00f2 ad un finale di potenza a transistor, per ridurre il costo, l'ingombro e la fragilit\u00e0 dell'intera apparecchiatura. Un esempio di questo tipo di amplificatore \u00e8 la famiglia \"Valvestate\" della Marshall.\nAlla fine degli anni settanta Leo Fender realizz\u00f2 amplificatori di concezione diametralmente opposta, che vennero commercializzati dalla Music Man: progettati per le sonorit\u00e0 cristalline della musica country, erano dotati di un preamplificatore a transistor, per evitare la distorsione, e di un finale di potenza a valvole, per garantire maggiore pressione sonora.\nAmplificatore digitale.\nIn questa tipologia di amplificatore il segnale in entrata viene convertito da analogico a digitale, per poi essere processato in modo da ottenere virtualmente ogni tipo di sonorit\u00e0, dalle pi\u00f9 classiche alle pi\u00f9 moderne. Un amplificatore digitale offre spesso numerosi effetti integrati; inoltre molti di questi amplificatori offrono, in modo pi\u00f9 o meno raffinato, una funzione di \"amp modeling\", che permette di imitare il suono di numerosi amplificatori \"famosi\".\nDisposizione dei componenti.\nCombo.\nUn amplificatore combinato, detto semplicemente combo, ospita i tre componenti (preamplificatore, finale di potenza, altoparlanti) nella stessa struttura, di solito costruita in legno. Questa soluzione \u00e8 pratica e consente di risparmiare spazio e tempo di montaggio. Un amplificatore combo pu\u00f2 per\u00f2 diventare molto pesante (specie se valvolare), e difficilmente un combo ospita pi\u00f9 di due coni da 12 pollici, con l'evidente eccezione dei classici modelli Fender con quattro coni da 10 pollici. Inoltre le vibrazioni prodotte dall'altoparlante, nel caso degli amplificatori a valvole, possono causare danni ai tubi a vuoto sia del preamplificatore e del finale di potenza.\nTestata e cassa.\nUn amplificatore testata e cassa, detto anche \"stack\", \u00e8 composto di due unit\u00e0 distinte: la testata ospita il preamplificatore ed il finale di potenza, mentre nella cassa trovano alloggio gli altoparlanti. La cassa, di solito realizzata in legno, pu\u00f2 contenere da uno ad otto coni. La configurazione classica, detta \"half stack\", prevede che la testata venga appoggiata su una cassa contenente quattro coni; la configurazione \"full stack\" \u00e8 composta da due casse da quattro coni una sopra l'altra, con la testata in cima alla pila.\nL'amplificatore testata e cassa \u00e8 pi\u00f9 costoso e ingombrante di un combo, e le due parti necessitano di essere adeguatamente collegate con un cavo di potenza (un errato collegamento, come il collegamento di una cassa di impedenza totale minore di quella prevista dalla testata, pu\u00f2 danneggiare il trasformatore di uscita, anche irreparabilmente). Bench\u00e9 tradizionalmente la testata sia posizionata sopra la cassa, le vibrazioni prodotte dagli altoparlanti potrebbero, come nel caso del combo, danneggiare i componenti elettronici: alcuni chitarristi preferiscono tenere la testata a fianco della cassa per evitare questi problemi.\nAlcuni chitarristi usano un sistema stereo, che comprende due full stack che gestiscono in modo separato le frequenze diverse della chitarra.\nRack.\nUn sistema di amplificazione modulare, detto anche \"rack\", prevede che i tre componenti fondamentali (preamplificatore, finale di potenza, altoparlanti) siano alloggiati in tre unit\u00e0 diverse, da collegare poi tra di loro. Il vantaggio di questa configurazione sta nella versatilit\u00e0: il chitarrista pu\u00f2 utilizzare preamplificatore, finale e cassa di marche diverse. Per contro, questo sistema \u00e8 il pi\u00f9 costoso ed anche il pi\u00f9 difficile da gestire, dato che i vari componenti non sono necessariamente progettati nello stesso modo e potrebbero avere interfacce diverse.\nIl preamplificatore ed il finale di potenza sono alloggiati in scatole metalliche delle stesse dimensioni dei rack usati nell'informatica, e possono essere alloggiati in armadi; per esigenze di portatilit\u00e0 i chitarristi di solito preferiscono inserire le varie unit\u00e0 in speciali valigie molto robuste, dette \"flight cases\". Un sistema rack utilizza le stesse casse degli amplificatori testata e cassa.\nStomp Amp.\nNegli ultimi anni si sta affacciando sul mercato una nuova classe di amplificatori che hanno le dimensioni degli effetti a pedale per chitarra.\nQuesti sistemi hanno il vantaggio di essere di dimensioni estremamente contenute e di poter essere completamente integrati nelle pedaliere per una maggior facilit\u00e0 di trasporto e consentono di avere sempre lo stesso setting in contesti differenti. Necessitano di collegamento ad una normale cassa per chitarra (come le testate) ma vengono utilizzati a terra.\nEffetti integrati.\nUn amplificatore digitale pu\u00f2 emulare ogni tipo di effetto. Qui di seguito sono invece descritti gli effetti che sono comunemente integrati negli amplificatori non digitali.\nDistorsione (Overdrive).\nIn ambito musicale, la distorsione del suono generata dalla saturazione delle valvole, in particolare del finale, di un amplificatore valvolare \u00e8 in genere chiamata overdrive.\nNegli anni cinquanta la distorsione era considerata una caratteristica negativa del suono della chitarra elettrica: il suono veniva distorto quando il volume dell'amplificatore era impostato su valori troppo alti, provocando la saturazione delle valvole del finale di potenza. Con l'avvento della musica rock i chitarristi iniziarono a cercare volontariamente la distorsione del suono, per ottenere sonorit\u00e0 pi\u00f9 dure e ruvide. La distorsione provocata dalle valvole finali era per\u00f2 poco controllabile, in quanto ottenibile solo alla massima potenza (volume) dell'amplificatore, senza possibilit\u00e0 di controllare il volume finale e quindi l'eventuale quantit\u00e0 di \"feedback\", ovvero l'effetto Larsen.\nIn seguito i costruttori iniziarono a progettare amplificatori capaci di distorcere il segnale gi\u00e0 a livello del preamplificatore, aggiungendo degli stadi di preamplificazione (ovvero ulteriori valvole) e un controllo di volume (cosiddetto \"master volume\") a valle della valvola mandata in saturazione. Quasi tutti gli amplificatori moderni permettono questo tipo di distorsione, attivabile spesso tramite un interruttore, per poter cambiare istantaneamente da un suono \"pulito\" ad un suono distorto. In genere si tratta di una commutazione tra due canali di preamplificazione dotati di volume e toni separati. In alcuni amplificatori, invece, vengono semplicemente esclusi, o meno, alcuni stadi di preamplificazione ma il \"canale\" fisico \u00e8 uno solo (ad esempio nei Fender Hotroad).\nGli amplificatori a transistor ottengono questo effetto attraverso un circuito elettrico dedicato composto in genere da un tosatore a diodi pilotato da un amplificatore operazionale. La distorsione cos\u00ec ottenuta produce un suono pi\u00f9 secco ed aspro rispetto all'overdrive delle valvole, con un contenuto maggiore di armoniche dispari, meno gradevoli all'orecchio.\nRiverbero.\nL'effetto di riverbero simula la riflessione delle onde sonore da parte delle pareti dell'ambiente (stanza, sala, teatro ecc.), aggiungendo profondit\u00e0 al suono come se l'amplificatore fosse posizionato in un grande spazio chiuso. Questo effetto viene ottenuto in genere grazie ad un sistema elettromeccanico formato da due o tre trasduttori elettromeccanici che mettono in vibrazione un pari numero di molle. Il segnale viene, infine, captato, all'altro estremo delle molle, da una bobina, amplificato e sommato al suono \"diretto\", ottenendo un effetto di \"allungamento\" del suono grazie al lento smorzarsi della vibrazione delle molle. Questo effetto, sviluppato inizialmente per gli organi Hammond e poi adattato per strumenti pi\u00f9 piccoli dalla Accutronics, fu integrato negli anni sessanta in alcuni amplificatori Fender, primo tra tutti il \"Twin Reverb\". Quasi subito la quasi totalit\u00e0 degli amplificatori, di ogni marca, adottarono dispositivi simili.\nAnche utilizzando molle molto lunghe, il ritardo del segnale non supera mai l'ordine di grandezza dei millisecondi (10\u22123 secondi) e si ha una coda di decadimento non definita e piuttosto lunga: per questo si parla di riverbero e non di effetto eco o delay.\nNegli ultimi anni, con il ridursi dei costi dei dispositivi elettronici digitali, versioni digitali di questo effetto hanno trovato diffusione, specie in prodotti di produzione orientale e di bassa gamma. Accanto a questi, si sono affermati anche sistemi digitali pi\u00f9 sofisticati che integrano oltre all'effetto \"riverbero a molla\" altri tipi di riverbero ed effetti di ritardo quali \"chorus\" o \"delay\" veri e propri.\nTremolo (Vibrato).\n\u00c8 stato il primo \"effetto elettronico\" ad essere integrato negli amplificatori. Gli amplificatori Fender degli anni cinquanta e sessanta avevano spesso un canale con la possibilit\u00e0 di inserimento del tremolo. \u00c8 comune che tale effetto venga indicato erroneamente come \"vibrato\". Ci\u00f2 deriva dal fatto che Fender adott\u00f2 tale denominazione (erronea) sui suoi primi amplificatori, probabilmente per non confonderlo con il \"synchronized tremolo\" delle Statocaster (nome anch'esso entrato nell'uso ma erroneo, visto che tal ponte produce un vibrato). Originariamente veniva ottenuto tramite un oscillatore a valvole che agiva direttamente sul bias delle valvole del finale di potenza (amplificatori in classe AB). Successivamente (a met\u00e0 degli anni '60) la disponibilit\u00e0 delle prime fotoresistenze al solfuro di cadmio port\u00f2 ad accoppiare tale oscillatore al circuito del bias tramite un fotoaccoppiatore formato da una piccola lampada al neon (in genere tipo NE-2) e la fotoresistenza stessa all'interno di un tubo di materiale termorestringente. Il suono ottenuto dai tremoli del primo tipo \u00e8 pi\u00f9 morbido in quanto ha una risposta che copia direttamente l'andamento sinusoidale dell'oscillatore, mentre i tremoli del secondo tipo hanno una risposta \"trapezoidale\" data dalla necessit\u00e0 di raggiungere una tensione di soglia di circa 70 volt per avere l'accensione del neon e da una coda di conduzione della fotoresistenza dopo lo spegnimento dello stesso a causa del tempo di vita dei portatori di carica nel semiconduttore.\nCaduto in disgrazia negli anni ottanta e novanta, \u00e8 stato reintrodotto nei primi anni del terzo millennio in alcuni modelli valvolari quali i Fender Pro Tube ed \u00e8 presente nella quasi totalit\u00e0 delle (numerose) riedizioni di modelli storici degli anni cinquanta e sessanta."}
{"id": "2249407", "revid": "712828", "url": "https://it.wikipedia.org/wiki?curid=2249407", "title": "Galdino (One Piece)", "text": ""}
{"id": "2249410", "revid": "599013", "url": "https://it.wikipedia.org/wiki?curid=2249410", "title": "Tito Horford", "text": ""}
{"id": "2249413", "revid": "834", "url": "https://it.wikipedia.org/wiki?curid=2249413", "title": "Theatre of Hate", "text": "Theatre of Hate fu una post-punk band fondata in Inghilterra nel 1980 e attiva fino al 1983.\nGuidata da Kirk Brandon, voce del gruppo ed ex componente della punk band The Pack, la formazione originaria consisteva in Steve Guthrie alla chitarra, Stan Stammers al basso, John Lennard al sassofono e Luke Rendle alla batteria.\nL'inizio.\nThe Pack: Le origini della band.\nI \"Pack\" furono il progetto iniziale di K. Brandon: fondati nel 1978 seguivano l'ondata punk rock iniziata dai Sex Pistols. La formazione prevedeva K. Brandon come voce, Simon Werner alla chitarra, Jonathan Werner al basso e Jim Walker alla batteria. La band pubblic\u00f2 due singoli nel 1979 prima di mutare il nome in Theatre of Hate.\n1980: I Theatre of Hate.\nNel 1980 i Pack cambiarono nome in Theatre of Hate e Luke Rendle sostitu\u00ec Walker alla batteria.\nIl nome fu ispirato da \"Theatre of cruelty\", denominazione estrapolata da \"Theatre and its double\", libro di Antoin Artaud, che definiva in questo modo le reazioni emotive della gente: \nIl cantante dei Theatre of Hate, K. Brendon, scelse appositamente questo nome dichiarando di voler provocare ai londinesi la stessa reazione con la sua musica.\nIl primo singolo, \"Original Sin\", fu pubblicato nel novembre 1980 raggiungendo il 5# posto nell'Uk Indie Chart. Dopo l'uscita del primo lavoro avvenne un'ulteriore cambiamento della line-up: Simon e Jonathan Werner furono sostituiti da Jamie Stuart e Steve Guthrie.\nNel 1981 registrarono il loro primo LP live \"He Who Dares Wins Live at the Warehouse Leeds\" dopo il quale Steve Guthrie lasci\u00f2 il gruppo.\nSegu\u00ec un altro album estrapolato da un concerto, \"Live at the Lyceum\", prima che i Theatre of Hate entrarono in studio di registrazione prodotti da Mick Jones, cantante dei Clash. Il 19 febbraio 1982 Westworld entr\u00f2 nella UK Top 20.\nDopo poco che l'album fu registrato Billy Duffy entr\u00f2 nella band come chitarrista e Nigel Preston sostitu\u00ec Luke Rendle alla batteria. Dalla registrazione di Westworld Brandon era rimasto ad essere l'unico membro originario dei Theatre of Hate: Stan Stammers divenne bassista e John Boy Lennard il sassofonista.\nNonostante i continui cambi di formazione Westworld si posizion\u00f2 al 17# posto nell'uk Album Charts mentre il singolo \"Do you believe in the Westworld?\" entr\u00f2 tra i Top 40 single.\nNel febbraio del 1982 i Theatre of Hate pubblicarono un altro live album intitolato He who dares wins: Live in Berlin, dopo il quale Billy Duffy abbandon\u00f2 la band per entrare nei Death Cult.\nLo stesso anno i Theatre of Hate si sciolsero e Brandon e Strammer entrarono a far parte dei Spear of Destiny.\n\"Revolution\", una compilation pubblicata dopo lo scioglimento del gruppo, resto per tre settimane nell'Uk Album Charts.\nNel 1991 i Theatre of Hate si riformarono per 8 tour durante i quali parteciparono alcuni membri originari come Brandon, Stammers e John Lennard mentre alla batteria e alla chitarra rispettivamente Pate Barnacle e Mark 'Gemini' Thwaite.\nNel luglio/agosto 1994 registrarono \"Retribution\" che fu per\u00f2 pubblicato non prima del 1996, anno del 25 anniversario di Westworld.\nDiscografia.\nDiscografia come The Pack.\nAlbums.\nDead Ronin (compilation, 2000)"}
{"id": "2249415", "revid": "17204", "url": "https://it.wikipedia.org/wiki?curid=2249415", "title": "Hidden and Dangerous", "text": ""}
{"id": "2249416", "revid": "787565", "url": "https://it.wikipedia.org/wiki?curid=2249416", "title": "Battaglia di Pozzuolo del Friuli", "text": "La battaglia di Pozzuolo del Friuli fu una battaglia difensiva che si svolse durante la prima guerra mondiale tra il 29 e il 30 ottobre 1917 impegnando le forze della 3\u00aa Armata italiana e le forze tedesche che cercavano di tagliarle la linea di ritirata dopo la rotta di Caporetto. Dopo due giorni di combattimento le forze italiane utilizzate nella battaglia erano quasi annientate, ma la 3\u00aa Armata era riuscita a ritirarsi oltre il Tagliamento.\nGli antefatti.\nIn seguito alla rottura del fronte italiano a Caporetto la situazione della 3\u00aa Armata italiana, schierata sul basso Isonzo, divent\u00f2 critica, tanto che gi\u00e0 il 25 ottobre Cadorna prese in considerazione la possibilit\u00e0 di ritirarla oltre il Tagliamento. Tuttavia il generale Montuori, comandante la 2\u00aa Armata, schierata sull'alto Isonzo, dopo una serie di telefonate ai suoi comandanti di corpo, ritenne possibile una resistenza sulla \"linea degli sbocchi\", quindi, nella nottata, Cadorna ordin\u00f2 alla 2\u00aa Armata di resistere sulla linea proposta. Il giorno 26 anche la linea degli sbocchi fu sfondata, e solo nelle prime ore del 27 fu dato l'ordine di ritirata alla 2\u00aa e alla 3\u00aa Armata, perdendo cos\u00ec pi\u00f9 di 24 preziosissime ore.\nMentre la 3\u00aa Armata si ritirava utilizzando i ponti sul Tagliamento fra Codroipo e Latisana (i ponti pi\u00f9 a nord erano destinati alla 2\u00aa Armata) era pressata di fronte dal \"gruppo Boroevi\u010d\" (\"1.\" e \"2. Isonzo Armee\") che, comunque, non rappresentava un pericolo incombente, data la sua scarsa mobilit\u00e0. Tuttavia il 28 ottobre alle 14 le forze tedesche entravano ad Udine, ed il comandante del 51\u00ba corpo d'armata, generale Hofacher propose di muovere, partendo da Udine, verso Latisana. Un'azione del genere avrebbe tagliato completamente la via di ritirata della \"3\u00aa armata\", ma avrebbe diminuito la pressione austro-tedesca sui ponti della Delizia (presso Codroipo) e, ancora pi\u00f9 grave dal punto di vista militare, avrebbe intasato le linee di rifornimento del \"gruppo Boroevi\u010d\", quindi doveva essere autorizzata da von Below. L'azione, proposta alle 13 del 28 ottobre, fu autorizzata alle 22 dello stesso giorno, erano passate solo nove ore, e dodici ore dopo la proposta il \"gruppo Scotti\" (1\u00aa divisione austro-ungarica e 5\u00aa divisione tedesca), appoggiato dalla 117\u00aa divisione tedesca, da Udine muoveva verso la foce del Tagliamento.\nIntanto giorno 24 ottobre la 1\u00aa divisione di cavalleria era stata richiamata al fronte ed il 29 fu messa a disposizione del VI Corpo d'armata, la 1\u00aa brigata fu posta fra Udine e Codroipo a Pasian Schiavonesco, mentre la 2\u00aa fu posta a sud di Udine a Pozzuolo del Friuli, mentre i due battaglioni di bersaglieri ciclisti furono inviati a est della 2\u00aa brigata a Lumignacco. Il \"gruppo Scotti\" stava marciando direttamente sulle posizioni della 2\u00aa brigata.\nLa battaglia.\nLa 2\u00aa Brigata di cavalleria era al comando del generale Giorgio Emo Capodilista e comprendeva il Reggimento \"Genova Cavalleria\" (4\u00ba) (comandante colonnello Bellotti) ed il Reggimento \"Lancieri di Novara\" (comandante colonnello Campari), ed aveva il compito inequivocabile di difendere ad ogni costo l'ala destra della 2\u00aa Armata, dalla quale dipendevano il 2\u00ba Gruppo volo ed il 6\u00ba Gruppo caccia (che, a sua volta, copriva la ritirata della 3\u00aa Armata dalla quale dipendevano il 1\u00ba Gruppo e il 5\u00ba Gruppo), compito che sottintende il sacrificio dei due reggimenti di cavalleria.\nLa 2\u00aa brigata entr\u00f2 a Pozzuolo del Friuli alle 17.30 del 29 ottobre ed i due reggimenti furono schierati ad est (\"Genova cavalleria\") e ad ovest (\"Lancieri di Novara\") dell'abitato. L'abitato stesso fu organizzato a difesa e furono inviate pattuglie verso nord e verso est. Una pattuglia venne coinvolta in combattimenti a Campoformido, essendo caduta in un'imboscata. A notte il generale Capodilista tenne il rapporto ufficiali che si dice concludesse con \u00abSignori, questo deve essere il nostro camposanto\u00bb. La notte del 30 ottobre, burrascosa e di pioggia ininterrotta, pass\u00f2 relativamente tranquilla.\nMentre la 2\u00aa brigata si stava preparando alla difesa, la 1\u00aa brigata, attaccata da forze nemiche preponderanti, era stata costretta a ritirarsi fino a Codroipo. Di fronte a questo fatto il comando della 2\u00aa Armata ritenne, erroneamente, che la 14\u00aa Armata nemica stesse marciando verso ovest, e decise un contrattacco contro quella che riteneva l'ala sinistra del nemico, contrattacco che avrebbe utilizzato Pozzuolo del Friuli come perno di manovra. A Pozzuolo del Friuli venne quindi avviata la Brigata \"Bergamo\" (25\u00ba e 26\u00ba reggimento di fanteria), che era all'ala destra delle forze che stavano contrattaccando.\nAll'alba del 30 ottobre, pattuglie del \"Genova cavalleria\" e dei \"Lancieri di Novara\" furono inviate in esplorazione e segnalarono la presenza di nuclei nemici, armati di numerose mitragliatrici, nella zona di Terenzano. Il primo contatto col nemico fu preso da due pattuglie del \"Genova cavalleria\", a nord dell'abitato di Pozzuolo. Verso le 11,00, l'avanguardia della 117\u00aa divisione tedesca, proveniente da Terenzano, effettu\u00f2 il suo primo attacco in forze, ma venne respinta dalle mitragliatrici e dal 2\u00ba squadrone del \"Genova Cavalleria\".\nVerso le 12.00 l'attacco venne rinnovato con maggiori forze, ma fu ancora respinto, questa volta alla baionetta e un successivo tentativo di aggiramento da parte delle forze tedesche fu sventato con una carica del 4\u00ba squadrone dei \"Lancieri di Novara\", comandato dal capitano Sezanne. Mentre si svolgevano questi combattimenti la Brigata \"Bergamo\" prese contatto con la cavalleria, dopo una marcia di cinque ore sotto la pioggia battente. Il comandante della brigata (colonnello Piero Balbi), dopo un colloquio con il generale Capodilista, in ossequio agli ordini ricevuti ed alle informazioni che aveva avuto dal comando di armata, fece proseguire i suoi uomini verso Carpeneto a nord ovest di Pozzuolo, tenendo in paese un battaglione ed il suo comando.\nAlle 14,00 i reparti della \"Bergamo\" a nord di Pozzuolo furono attaccati dalle forze della 5\u00aa divisione tedesca. Contemporaneamente a Pozzuolo affluivano unit\u00e0 della 60\u00aa divisione di fanteria austriaca, che, provenendo da est, affianc\u00f2 la 117\u00aa divisione; gli attacchi delle due divisioni vennero sostenuti dal \"Genova Cavalleria\" fino alle 16.30, quando le truppe austriache e tedesche riuscirono a superare la barricata che impediva l'accesso da Terenzano. In questi combattimenti il tenente Carlo Castelnuovo delle Lanze del \"Genova Cavalleria\" fu ferito a morte (MOVM). Ancora una volta il 4\u00ba squadrone dei \"Lancieri di Novara\" caric\u00f2 i nemici per respingerli. Intervennero nella battaglia diversi civili che soccorsero i feriti o si sostituirono a loro sulle barricate, tuttavia, nonostante tutti gli sforzi dei cavalieri e della popolazione, alle 17.30 il nemico riusc\u00ec a piazzare alcune mitragliatrici nelle case del paese, rendendo insostenibile la posizione della brigata di cavalleria.\nDopo otto ore di combattimenti il generale Capodilista ordin\u00f2 ai reggimenti di rimontare a cavallo e di ripiegare su Santa Maria di Sclaunicco; in testa ai reparti in ordine di combattimento alle 18.30 il generale raggiunse la localit\u00e0. Ultimo a lasciare Pozzuolo fu il 4\u00ba squadrone del \"Genova cavalleria\", che, stretto da presso dal nemico, effettu\u00f2 un'ultima carica, in cui fu quasi completamente annientato perdendo il comandante, capitano Ettore Laiolo (MOVM).\nIl maggiore Sante Ghittoni del \"Genova cavalleria\", ricevuto ordine di abbandonare il paese, ordin\u00f2 ai suoi uomini di andarsene, e rimase a coprirne la ritirata una mitragliatrice; esaurite le munizioni, fu invitato ad arrendersi ma rispose ancora al fuoco con la pistola, finch\u00e9, ferito, si uccise per evitare la cattura.\nIntanto anche la Brigata \"Bergamo\" era costretta a ripiegare su Santa Maria di Sclaunicco, lasciando molti prigionieri in mano al nemico, compreso il comando della brigata, catturato a Pozzuolo del Friuli. La resistenza nell'abitato cess\u00f2 solo alle 19, dopo una difesa che lo stesso nemico riconobbe valorosa.\nLa 2\u00aa brigata di cavalleria a Pozzuolo la mattina del 30 ottobre inquadrava nei suoi ranghi 968 uomini fra ufficiali, sottufficiali e truppa, alla sera ne rimanevano solamente 501, quindi fra morti e dispersi aveva perso quasi met\u00e0 dei suoi effettivi. Le perdite della Brigata \"Bergamo\" non sono note, ma comunque furono numerose.\nMotivazione delle medaglie al valore e resoconti sui bollettini di guerra.\nFurono proposte, per le azioni del 30 ottobre, ben 176 onorificenze. Fra queste fu concessa la medaglia d'argento agli stendardi del Genova Cavalleria e dei \"Lancieri di Novara\". Il generale Emo Capodilista ebbe l'Ordine militare di Savoia, mentre il tenente Carlo Castelnuovo delle Lanze e il capitano Ettore Laiolo ebbero entrambi la Medaglia d'oro al valor militare alla memoria. Oltre a queste furono concesse, per i fatti della giornata, 48 medaglie d'argento, 43 medaglie di bronzo e 56 croci di guerra. Oltre alle onorificenze furono emessi 20 encomi solenni e 7 promozioni per meriti di guerra.\nA questa battaglia \u00e8 stata intitolata la Brigata di cavalleria \"Pozzuolo del Friuli\"."}
{"id": "2249418", "revid": "1543377", "url": "https://it.wikipedia.org/wiki?curid=2249418", "title": "Strade principali in Finlandia", "text": "Le strade principali in Finlandia (in finlandese \"kantatie\", in svedese \"stamv\u00e4g\") sono parte della rete stradale finlandese e integrano la rete delle strade statali. Il loro scopo principale \u00e8 quello di servire il traffico tra regioni. L'importanza delle strade principali \u00e8 inferiore a quella delle strade statali ma superiore a quella delle strade regionali.\nAlle strade principali sono riservati i numeri da 40 a 99, rappresentati nella segnaletica verticale dal numero in nero su sfondo giallo. Al 2008 vi sono in Finlandia 4\u00a0760 strade principali, tutte completamente asfaltate."}
{"id": "2249423", "revid": "75421", "url": "https://it.wikipedia.org/wiki?curid=2249423", "title": "Bonus Track", "text": ""}
{"id": "2249425", "revid": "599013", "url": "https://it.wikipedia.org/wiki?curid=2249425", "title": "Psoriasis Area Severity Index", "text": "Con Psoriasis Area Severity Index (abbreviato spesso con l'acronimo PASI) ci si riferisce ad un indice dermatologico introdotto alla fine degli anni settanta per monitorare l'efficacia dei trattamenti utilizzati per la cura della psoriasi.\nLa valutazione di alcuni parametri inerenti estensione desquamazione, eritema, ispessimento e severit\u00e0 delle manifestazioni psorisiache fornisce un punteggio, variabile da 0 (assenza di psoriasi) a 72 (valore massimo, psoriasi grave).\nStoria.\nL'indice PASI venne introdotto nel 1978 da due medici svedesi, Fredriksson e Pettersson. I due studiosi si stavano dedicando ad un lavoro scientifico con il quale si riproponevano di valutare l'efficacia di un trattamento basato su una molecola che derivava dall'acido retinoico. Il gruppo oggetto di studio era costituito da 27 pazienti sofferenti di una forma cronica e severa di psoriasi generalizzata. Gli studiosi intendevano valutare l'evoluzione nel tempo e l'efficacia del trattamento somministrato, ma non possedevano alcuno strumento efficace. Nacque cos\u00ec l'indice di severit\u00e0 PASI che sarebbe stato presto adottato dalla comunit\u00e0 scientifica ed in particolare dai dermatologi.\nCalcolo del punteggio.\nIl corpo \u00e8 suddiviso in 4 aree: \nPer ogni area \u00e8 necessario indicare la percentuale indicativa di area di pelle lesionata. Il dato viene trasformato in un grado variabile da 0 (assenza di lesioni) a 6 (oltre il 90% della zona colpita).&lt;br&gt;\nAll'interno di ogni area, la gravit\u00e0 dell'interessamento \u00e8 stimata tramite la valutazione di tre segni clinici: eritema (arrossamento), infiltrazione (spessore) e desquamazione. In questo caso la gravit\u00e0 viene espressa tramite una scala da 0 (assenza di lesioni) a 4 (estremamente grave).&lt;br&gt;\nLa somma di tutti e tre i parametri viene poi calcolata per ogni area di cute, moltiplicata per il punteggio di quella zona ed il risultato moltiplicato per il \"peso\" di quella specifica sezione (0,1 per testa, 0,2 per gli arti superiori, 0,3 per il tronco e 0,4 per gli arti inferiori).\nModifiche.\nLa tecnologia in anni pi\u00f9 recenti ha permesso lo sviluppo di procedure automatizzate per una misurazione pi\u00f9 riproducibile delle zone interessate da psoriasi.\nAttualmente esistono metodi di valutazione in cui l'accuratezza della misurazione \u00e8 demandata ad apparecchiature computerizzate che eseguono fotografie digitali delle aree interessate.\nSemplificazioni cliniche.\nL'indice PASI pu\u00f2 risultare troppo complicato per essere utilizzato in un contesto diverso dagli studi sperimentali e dai trial clinici, la qual cosa ha portato al tentativo di semplificarne l'utilizzo ed alla nascita del \"Simplified Psoriasis Area Severity Index\" (SPASI), pi\u00f9 tarato per un utilizzo clinico. Sono inoltre nate versioni del PASI che possono essere autosomministrabili quali il \"Self-Administered Psoriasis Area and Severity Index\" (SAPASI).\nApprocci alternativi.\nI punteggi pi\u00f9 alti di PASI indicano che ci si trova di fronte ad una psoriasi pi\u00f9 grave. Tuttavia \u00e8 difficile per i pazienti od i loro medici descrivere adeguatamente la gravit\u00e0 clinica della psoriasi rifacendosi ad un semplice numero PASI. Per tale motivo sono stati fatti dei tentativi di risolvere questo problema affiancando al PASI altri sistemi di valutazione quali lo \"Psoriasis Global Assessment\" (PGA) ed il \"Lattice System Physician's Global Assessment\" (LS-PGA).\nCollegamenti esterni.\nCalcola online l'indice PASI\nCalcolo online"}
{"id": "2249426", "revid": "300067", "url": "https://it.wikipedia.org/wiki?curid=2249426", "title": "Tom Garrick", "text": "Carriera.\nHa allenato dal 2003 al 2009 la squadra femminile della University of Rhode Island, e la squadra femminile dell'Universit\u00e0 del Massachusetts Lowell dal 2018 al 2021. Garrick lasci\u00f2 UMass Lowell per diventare assistente allenatore femminile alla Universit\u00e0 Vanderbilt sotto sua moglie Shea Ralph"}
{"id": "2249427", "revid": "767487", "url": "https://it.wikipedia.org/wiki?curid=2249427", "title": "Lubjan", "text": "Biografia.\nDi origine veneta, nel 2002 \u00e8 stata protagonista del progetto \"chill out\" dei Montuno Bay con Paolo Andriolo, Gianluca Ballarin e Patrizia Laquidara.\n\u00c8 stata seguita da produttori italiani (Michele Canova Iorfida, P. Lion), ma la sua propensione alla scrittura in inglese le ha fatto iniziare nel 2004 i lavori al suo album di debutto, \"1 (OneUno)\", con il produttore Davey Ray Moor (ex mente dei Cousteau e produttore di Cristina Don\u00e0). \nL'album, uscito nel 2005, \u00e8 stato accolto positivamente dalla critica. La canzone \"Eve of war\", contenuta nell'album, \u00e8 cantata con Cristina Don\u00e0.\nFinalista per tre anni consecutivi al concorso \"Vocidomani\" (premio Kiss Kiss Network e premio All Music come miglior finalista), nel 2008 Lubjan ha ottenuto il titolo nazionale ed il Premio della Giuria (composta da rappresentanti di Warner Music, Radio Rai Uno, Radio Subasio) di \"City Music Lab\" (concorso indetto dal quotidiano City), ottenendo la possibilit\u00e0 di girare un videoclip destinato a Music Box e ad altri network musicali e l'opportunit\u00e0 di esibirsi in qualit\u00e0 di ospite in alcuni eventi musicali targati MTV.\nNel 2007 esce l'EP \"Zerowatt\", la canzone \"Back to a Time\", in esso contenuta, \u00e8 stata scelta come colonna sonora dello spot destinato alle reti Mediaset dell'automobile Daihatsu Cuore.\nNel 2009 esce il secondo album di Lubjan, \"Monday Night\", prodotto da Enrique Gonzalez Muller (gi\u00e0 al lavoro con Nine Inch Nails, Dave Matthews Band, Elisa, L'Aura).\nNel 2012 vince Musicultura.\nNel 2013 pubblica il terzo album, \"Comincer\u00f2 a Parlare (Caligola Records).\""}
{"id": "2249430", "revid": "767487", "url": "https://it.wikipedia.org/wiki?curid=2249430", "title": "Giovanni Francesco Richelmi", "text": "Restarono incompiuti i suoi studi di filosofia. Per cinque anni insegn\u00f2 come maestro a Torino, poi studi\u00f2 teologia a Torino e a Genova e quindi fu mandato a Firenze a fare il terzo anno di probazione. Poi torn\u00f2 a Torino, dove insegn\u00f2 la filosofia per sei anni e la teologia scolastica per otto anni. In seguito impart\u00ec lezioni di teologia morale e dei sacri canoni."}
{"id": "2249433", "revid": "22475", "url": "https://it.wikipedia.org/wiki?curid=2249433", "title": "Amplificatore a testata", "text": ""}
{"id": "2249435", "revid": "697352", "url": "https://it.wikipedia.org/wiki?curid=2249435", "title": "I Feel Like a Bullet (In the Gun of Robert Ford)", "text": "I Feel Like a Bullet (In the Gun of Robert Ford) \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album \"Rock of the Westies\" (1975), fu pubblicato come singolo (insieme a \"Grow Some Funk of Your Own\") il 12 gennaio 1976.\nMusicalmente parlando, presenta la nuova formazione della Elton John Band (composta, oltre che dallo storico chitarrista Davey Johnstone e dal percussionista Ray Cooper, anche dal bassista Kenny Passarelli, dal batterista Roger Pope, dal chitarrista Caleb Quaye e dal tastierista James Newton Howard). Il testo di Bernie paragona l'assassinio del famoso bandito Jesse James da parte di Robert Ford ad una storia d'amore finita.\nIl doppio singolo \"Grow Some Funk of Your Own\"/\"I Feel Like a Bullet (In the Gun of Robert Ford)\" non raggiunse alcuna posizione nella classifica britannica, mentre si posizion\u00f2 al quattordicesimo posto nella classifica statunitense Billboard Hot 100."}
{"id": "2249436", "revid": "599013", "url": "https://it.wikipedia.org/wiki?curid=2249436", "title": "Derrick Chievous", "text": "\u00c8 il padre di Quinton Chievous, a sua volta cestista."}
{"id": "2249437", "revid": "118650337", "url": "https://it.wikipedia.org/wiki?curid=2249437", "title": "Strade provinciali di Marino", "text": "Il territorio del comune di Marino \u00e8 attraversato da molte strade provinciali di competenza della citt\u00e0 metropolitana di Roma, di cui le pi\u00f9 importanti, in ordine numerico, sono:\nStrada provinciale 62/a Via Castel de Paolis.\nLa strada provinciale 62/a via di Castel de' Paolis attraversa i territori di Grottaferrata e Ciampino ai confini del comune di Marino, interessando l'area di Colle Cimino e la localit\u00e0 Castel de' Paolis.\nLa strada parte dalla Valle dei Morti in comune di Marino e sale bruscamente il crinale di Colle Cimino: in questa zona avvenne la storica battaglia di Marino del 1379, che vide contrapposti i mercenari italiani al soldo di papa Urbano VII contro quelli francesi al soldo dell'antipapa Clemente VII. Sulla sommit\u00e0 del colle, sul versante verso Marino, sono ancora visibili i ruderi di Castel de' Paolis, antica fortificazione medioevale appartenente ai monaci dell'abbazia di San Nilo in Grottaferrata ed edificata a sua volta su antiche sostruzione appartenenti ad una villa romana di propriet\u00e0 probabilmente della famiglia patrizia degli Scriboni-Libones.\nStrada provinciale 73/a Via Castrimeniense.\nLa Via Castrimeniense o Via Romana (oggi strada provinciale 73/a Via Romana) collega Marino alla Capitale.\nPrende nome dall'antico abitato di Castrimoenium, un \"castrum\" romano che sorgeva in prossimit\u00e0 del pi\u00f9 moderno abitato di Marino. In et\u00e0 antica su questa strada sorgeva la Villa di Voconio Pollione.\nNel Medioevo, con l'impaludamento della Via Appia nelle Paludi Pontine, la principale arteria di collegamento tra Roma e Napoli divenne proprio la Via Castrimeniense, che nel paese si collega con la Via Maremmana che a sua volta interseca la Via Anagnina presso Grottaferrata, la Via Tuscolana presso Frascati, e la Via Casilina a San Cesareo.\nPoco prima di Pantanelle, sulla Via Castrimeniense sorse un \"castrum\" chiamato \"Maranum\", citato in atti del XIII secolo, che dominava l'attuale Strada Provinciale della Pedemontana dei Castelli.\nIn et\u00e0 pi\u00f9 recente, nel XVII secolo la famiglia Colonna feudataria del luogo si fece costruire una tenuta sulla Castrimeniense, poi passata alla famiglia Capri.\nNel 1784 Papa Pio VI fa riaprire la Via Appia, ponendo fine all'et\u00e0 d'oro della Via Castrimeniense.\nL'attuale tracciato della strada, nel tratto da Marino Piazza Garibaldi a Pantanelle, ricalca in gran parte il percorso del tram a vapore che, partendo da Roma - Portonaccio, raggiungeva prima Ciampino e poi si arrampicava fino a Marino.\nQuesta linea ferroviaria, realizzata nella seconda met\u00e0 del sec. XIX per sopperire all'insufficienza delle comunicazioni stradali nei Castelli Romani (in particolare Marino raggiungibile solo tramite una carrozzabile irta di curve e salite) ebbe brevissima vita, dal 1880 al 1889.\nCon la costruzione della ferrovia Roma-Albano e della strada statale 217 Via dei Laghi, la Castrimeniense ha perduto buona parte della sua importanza rimanente.\nStrada provinciale 75/b Via Spinabella.\nLa strada provinciale 75/b Via di Spinabella, lunga 4 chilometri \u00e8 situata interamente nel territorio comunale di Marino. Collega il centro storico di Marino e la strada statale 217 Via dei Laghi alla strada statale 7 Via Appia e alle frazioni di Frattocchie e Due Santi.\nStrada provinciale 77/b Pedemontana dei Castelli.\nLa strada provinciale 77/b Via Pedemontana dei Castelli, conosciuta anche come Via di Sassone, ricade oltre che a Marino, nei comuni di Ciampino e Grottaferrata, sempre nell'area dei Castelli romani.\nQuesta strada lunga 5 km \u00e8 molto importante nel quadro viario della zona, tanto che era utilizzata fin dalla preistoria: l'attuale tracciato segue infatti quello della via di transumanza dall'Appennino al mar Tirreno, seguita dai pi\u00f9 antichi pastori neolitici. Proprio lungo questa strada sorse l'antica citt\u00e0 latina di \"Bovillae\": secondo alcuni studiosi infatti, l'abitato originario di questa citt\u00e0 era collocato in localit\u00e0 \"Colle Licia\" nel comune di Marino, appunto lungo l'antica via di transumanza oggi via di Sassone, e poi si spost\u00f2 a valle fino al sito della frazione di Frattocchie. Alla fine del XIX secolo alcuni scavi promossi dal Comune di Marino portarono alla luce resti di strutture antiche lungo la strada.\nAttualmente, la strada garantisce la comunicazione tra la strada statale 7 Via Appia, la strada statale 217 Via dei Laghi e la strada statale 511 Anagnina, e costituisce un'importante via di comunicazione per i comuni di Marino e Grottaferrata.\nAl chilometro 0 della strada sorge il convento dei Padri Trappisti di Frattocchie, noto per la rinomata produzione di cioccolata. Al chilometro 3 invece sorge, in comune di Ciampino, il complesso de \"Il Carmelo\", costituito da ostello per ritiri spirituali, centro sportivo e piscina olimpionica.\nIl comune di Marino sta mettendo in opera il progetto di realizzare una \"dorsale Frattocchie\", una grande strada di collegamento tra la frazione di Frattocchie e il centro storico di Marino: questa strada dovrebbe ricalcare esattamente il tracciato di via di Sassone.\nStrada provinciale 89/a Viale della Repubblica.\nLa strada provinciale 89/a Viale delle Repubblica, conosciuta generalmente con il semplice nome di Viale della Repubblica, \u00e8 situata nella frazione Santa Maria delle Mole.\nQuesta strada \u00e8 l'arteria principale della frazione, su cui prospettano le principali attivit\u00e0 commerciali, la sede della II Circoscrizione e la chiesa della Nativit\u00e0 di Maria Vergine.\nStrada provinciale 217 Via dei Laghi.\n\u00c8 la denominazione attuale, in seguito alla sua declassificazione della strada statale 217 Via dei Laghi."}
{"id": "2249439", "revid": "122781765", "url": "https://it.wikipedia.org/wiki?curid=2249439", "title": "Gor'kij Park (Mosca)", "text": "Il Gor'kij Park (), o a volte anche detto \"Parco Gor'kij\", \u00e8 un parco divertimenti situato nel centro della citt\u00e0 di Mosca, intitolato alla persona di Maksim Gor'kij.\nStoria.\nIl Gor'kij Park fu inaugurato nel 1928, precisamente nella zona di Krymskij Val. Fu creato dalla fusione degli ampi giardini del vecchio Golicyn Hospital col Nesku\u010dnyj Palace e copre un'area di 1,2\u00a0km\u00b2 (300 acri) circa lungo il fiume Moscova.\nNel Gor'kij Park si tengono, pressoch\u00e9 giornalmente, fiere e gare di vario genere, con lo scopo di divertire e meravigliare il pubblico; \u00e8 fornito inoltre di un'area da gioco per bambini, un'enorme ruota panoramica e l'OK-TVA, uno dei modelli (unit\u00e0 di prova) del programma Buran, che permette anche ai bambini d'entrare a far parte dell'\"Esperienza Cosmica\".\nDurante il periodo invernale i sentieri s'allagano e gelano, ci\u00f2 permette ai visitatori il pattinaggio sul ghiaccio attraverso il parco.\nLa stazione della metropolitana pi\u00f9 vicina \u00e8 Park Kul'tury-Radial'naja."}
{"id": "2249443", "revid": "300067", "url": "https://it.wikipedia.org/wiki?curid=2249443", "title": "Harvey Grant", "text": ""}
{"id": "2249448", "revid": "599013", "url": "https://it.wikipedia.org/wiki?curid=2249448", "title": "Castel Wolkenstein", "text": "Il castel Wolkenstein, (in tedesco Burg Wolkenstein), \u00e8 un castello che si trova nel territorio comunale di Selva di Val Gardena, in Alto Adige.\nStoria.\nIl castello fu costruito attorno al XIII secolo, nel mezzo di un crepaccio di roccia dolomitica, parzialmente chiuso con alcune murature che garantiscono un po' di riparo, forse pi\u00f9 dal maltempo che dai nemici. Insomma un castello primitivo, che nella sua lunga storia ha ospitato famiglie importanti.\nNel 1525 sub\u00ec la prima distruzione, che per\u00f2 non port\u00f2 mai ad una sua ricostruzione. La prima traccia al riguardo della propriet\u00e0 del castello che si ha, risale al 1237, relativa a Arnoldo von Maulrapp. L'edificio poi pass\u00f2 ai von Kastelruth e quindi nel 1293 ai von Pradell signori di Villandro, la cui ultima erede spos\u00f2 (1360) un Wolkenstein che tuttora ne detiene il possesso. Fin da allora, il castello ha acquistato l'attuale nome.\nQuel che rimane dell'antico castello si pu\u00f2 collocare all'inizio della Vallunga, sotto i bastioni della Stevia. Rimangono alcune mura esterne, un cortile con colonne in porfido ed alcune tracce di dipinti sulle pareti.\nSi pu\u00f2 raggiungere il castello percorrendo un sentierino che parte dal sottostante albergo, nei pressi del Centro Addestramento dei Carabinieri di Selva di Val Gardena.\nLa tradizione vuole che Oswald von Wolkenstein, nella sua giovent\u00f9, abbia soggiornato per alcuni periodi estivi presso il castello. Questo per\u00f2 risulta poco credibile, in quanto presso il castello non si ha traccia delle pi\u00f9 elementari comodit\u00e0."}
{"id": "2249449", "revid": "287204", "url": "https://it.wikipedia.org/wiki?curid=2249449", "title": "Pasi", "text": ""}
{"id": "2249453", "revid": "1543377", "url": "https://it.wikipedia.org/wiki?curid=2249453", "title": "Strade regionali in Finlandia", "text": "Le strade regionali in Finlandia (in finlandese \"seututie\", in svedese \"regionalv\u00e4g\") sono strade della rete stradale finlandese che collegano, all'interno delle varie regioni, le strade statali e principali. \nL'importanza delle strade regionali \u00e8 inferiore a quella delle statali e principali ma superiore a quella di collegamento. La numerazione riservata alle strade regionali va dal 100 al 999 ed \u00e8 segnalata da un numero nero su sfondo bianco. Spesso le strade regionali sono le vecchie vie di comunicazione tra citt\u00e0, affiancate oggigiorno da strade statali anche a due carreggiate separate.\nAll'inizio del 2008 in Finlandia vi erano 13\u00a0466 km di strade regionali, di cui circa il 96% asfaltato.\nNumerazione delle strade regionale per distretto stradale.\nI numeri delle strade regionali \u00e8 suddiviso in distretti stradali, sebbene esistano delle eccezioni."}
{"id": "2249455", "revid": "300067", "url": "https://it.wikipedia.org/wiki?curid=2249455", "title": "Mark Bryant", "text": ""}
{"id": "2249457", "revid": "287204", "url": "https://it.wikipedia.org/wiki?curid=2249457", "title": "Antonio Canizares Llovera", "text": ""}
{"id": "2249459", "revid": "287204", "url": "https://it.wikipedia.org/wiki?curid=2249459", "title": "Megalneusaurus rex", "text": "Il megalneusauro (Megalneusaurus rex) \u00e8 un rettile marino estinto, appartenente ai plesiosauri. Visse nel Giurassico superiore (Oxfordiano, circa 160 milioni di anni fa). I suoi resti sono stati ritrovati in Nordamerica (Wyoming e forse Alaska).\nDescrizione.\nConosciuto solo per resti fossili molto scarsi, il megalneusauro doveva essere uno dei pi\u00f9 grandi fra i pliosauroidi, un gruppo di plesiosauri dalla testa grande e dal collo corto. Le zampe erano trasformate in pinne, e il corpo aveva acquisito una certa linea idrodinamica, anche se non paragonabile a quella degli ittiosauri. In base ai resti fossili rinvenuti, questo animale doveva superare la lunghezza di 12 metri e il cranio (non conosciuto) poteva sfiorare i tre metri.\nFossili.\nI primi fossili di questo animale furono rinvenuti nel 1898 da Wilbur Knight, che li descrisse come \"Megalneusaurus rex\" (\u201cgrande lucertola nuotatrice re\u201d). Secondo Williston, che esamin\u00f2 i resti nel 1903, le zampe anteriori di questo animale superavano i due metri di lunghezza. Purtroppo, delle molte ossa rinvenute (numerose vertebre, zampe quasi complete e altro), ne sono andate perdute in gran quantit\u00e0 e attualmente l'unico resto su cui ci si pu\u00f2 basare \u00e8 costituito da una zampa anteriore e da alcune vertebre e frammenti di cinto pettorale. Un altro esemplare \u00e8 stato rinvenuto in Alaska, ma \u00e8 di dimensioni decisamente minori (l'animale era lungo circa 3,5 metri) e non si \u00e8 certi che appartenesse a \"Megalneusaurus\"."}
{"id": "2249460", "revid": "287204", "url": "https://it.wikipedia.org/wiki?curid=2249460", "title": "Simolestes", "text": "Il simoleste (gen. \"Simolestes\") \u00e8 un rettile marino estinto, appartenente ai plesiosauri. Visse tra il Giurassico medio e l'inizio del Giurassico superiore (165 - 155 milioni di anni fa) e i suoi resti sono stati ritrovati in Inghilterra, Francia e India.\nDescrizione.\nL'aspetto di questo animale era tipico dei pliosauroidi, un gruppo di plesiosauri caratterizzato da capo grosso e collo corto: la testa, in particolare, era molto massiccia e allungata, mentre le zampe trasformate in pinne dovevano essere particolarmente poderose. Lungo circa 7 metri, il simoleste era dotato di una particolare struttura all'apice del muso, nota come rosetta, costituita da un'espansione a forma di spatola delle mascelle. Questa espansione era fornita di cinque paia di denti enormi, particolarmente robusti e dalla forma simile a quella dei canini. Una struttura simile, anche se non cos\u00ec sviluppata, \u00e8 nota anche in altri pliosauri, come \"Rhomaleosaurus\".\nClassificazione.\nIl simoleste \u00e8 un tipico rappresentante dei pliosauridi, la principale famiglia dei pliosauroidi, che ebbe particolare diffusione nel Giurassico superiore dando vita anche a forme giganti come \"Pliosaurus\" e \"Liopleurodon\". Lo stesso \"Simolestes\" era di notevoli dimensioni; di questo animale sono note varie specie: S. vorax dell'Inghilterra, S. keileni della Francia, e S. indicus dell'India. Un genere assai simile \u00e8 \"Maresaurus\", rinvenuto in Argentina; alcuni paleontologi hanno supposto che queste due forme possano appartenere allo stesso genere, ma secondo altri \"Maresaurus\" potrebbe essere un pliosauro pi\u00f9 primitivo, appartenente ai romaleosauridi. Un'altra forma nota precedentemente in Europa, \"Eurysaurus\", potrebbe essere stata simile a queste due forme.\nStile di vita.\nCome indica il nome specifico della forma inglese, il simoleste doveva essere un vorace predatore degli oceani giurassici. La rosetta dotata di denti acuminati suggerisce che questo animale fosse in grado di strappare violentemente brandelli di carne dalle sue prede, rappresentate forse da altri rettili marini o grandi pesci. \u00c8 possibile, inoltre, che questo pliosauro fosse un predatore di ammoniti, molluschi cefalopodi dal guscio arrotolato. Si \u00e8 anche ipotizzato che la presunta \u201crosetta\u201d fosse il risultato di una cattiva conservazione fossile degli esemplari; resta il fatto che i grandi denti anteriori dovevano essere un'arma formidabile."}
{"id": "2249461", "revid": "324026", "url": "https://it.wikipedia.org/wiki?curid=2249461", "title": "Elettuario", "text": "Con elettuario (o elettovario, elettovaro, lattovaro) si indica un antico preparato farmaceutico composto da una densa miscela di princip\u00ee attivi, polveri, parti ed estratti vegetali impastati con dolcificanti come miele o sciroppi per mascherarne il sapore sgradevole. Il composto molle veniva assunto sotto forma di decotto, di infuso o di bolo (pillole prive di componenti minerali).\nEtimologia.\nIl termine proviene dal latino tardo \"electuarium\", a sua volta derivato dal greco \u1f10\u03ba\u03bb\u03b5\u03b9\u03ba\u03c4\u03cc\u03bd che rimanda al verbo \u1f10\u03ba\u03bb\u03b5\u03af\u03c7\u03b5\u03b9\u03bd \"leccare\" o, sempre dal greco, \u1f10\u03bb\u03b1\u03c4\u03ae\u03c1\u03b9\u03bf\u03bd \"lassativo\".\nTipi di elettuar\u00ee.\nGianfilippo Ingrassia nelle sue \"Constitutiones\" del 1564 prescriveva che le botteghe farmaceutiche dovessero conservare quattordici tipi di elettuari \"confortativi\", diciotto tipi di \"purganti\" e alcuni elettuari a base di oppio.\nConfortativi.\nServivano per ritemprare i pazienti dopo lunghe febbri o degenze.\nPurganti.\nAvevano soprattutto effetti lenitivi o lassativi."}
{"id": "2249462", "revid": "97701", "url": "https://it.wikipedia.org/wiki?curid=2249462", "title": "Lattovaro", "text": ""}
{"id": "2249463", "revid": "767487", "url": "https://it.wikipedia.org/wiki?curid=2249463", "title": "Le persone normali non hanno niente di eccezionale", "text": "Le persone normali non hanno niente di eccezionale (\"Les gens normaux n'ont rien d'exceptionnel\") \u00e8 un film del 1993 diretto da Laurence Ferreira Barbosa."}
{"id": "2249466", "revid": "599013", "url": "https://it.wikipedia.org/wiki?curid=2249466", "title": "Everette Stephens", "text": ""}
{"id": "2249468", "revid": "123236215", "url": "https://it.wikipedia.org/wiki?curid=2249468", "title": "Ettore Rotelli", "text": "Biografia.\n\u00c8 di famiglia imolese: il padre Romano, dottore commercialista, rappresenta il Partito repubblicano nell deputazione provinciale di Bologna (1946-1951). A Imola scuole elementari, medie, liceo classico: delegato diocesano studenti Giac; presidente del Circolo Silvio Pellico (1954-1956).\nA Milano, collegio Augustinianum, studente di giurisprudenza dell'Universit\u00e0 Cattolica (1956-1960). Eletto nel Consiglio studentesco interfacolt\u00e0 (poi Orsuc) e incaricato stampa, nella giunta, per \"Dialoghi\" (1957-1958); presidente l'anno dopo (1958-1959); primo presidente della \"Association des \u00e9tudiants des universit\u00e9s catholiques\"; consigliere nazionale Unuri; relatore \"Pour l'Alg\u00e9rie alg\u00e9rienne\" a nome degli organismi rappresentativi studenteschi di Cattolica, Politecnico, Statale e delle tre confederazioni sindacali (Teatro dal verme, 18/12/1960). \nLaureatosi con tesi sul contenzioso amministrativo (110 e lode, 24/2/1961), \u00e8 chiamato dal prof. Feliciano Benvenuti nell'Istituto per la scienza dell'amministrazione pubblica, ISAP (1/5/1961-28/2/1973). \nDal 1966 nella redazione milanese di \"Questitalia\", contro la c.d. unit\u00e0 politica dei cattolici e a favore della aggregazione dei gruppi spontanei. Firmatario dell'appello sulla responsabilit\u00e0 del commissario Calabresi nella fine dell'anarchico Pinelli (1971).\nLibero docente in storia delle istituzioni politiche (31/5/1967). Professore incaricato (1968-1976), straordinario (1976-1977) e ordinario (1/11/1978 - 31/10/2010) nella facolt\u00e0 di scienze politiche dell'universit\u00e0 di Bologna, nella quale \u00e8 docente pure nella facolt\u00e0 di lettere e filosofia (1974-1979) e nella Scuola di perfezionamento in scienze amministrative, SPISA (1979-1990). A Trento, facolt\u00e0 di sociologia (Istituto superiore di scienze sociali) e professore incaricato di storia delle istituzioni sociali e politiche (4/7/1968), pro-direttore (1970-1972), presidente dell'Opera universitaria, nel consiglio di amministrazione; infine, previo concorso (d.m. 24/7/1975), prima cattedra italiana di storia dell'amministrazione pubblica (1975-1976). Docente stabile della Scuola superiore di pubblica amministrazione, SSPA, sede di Bologna (1976-1996). Direttore generale scientifico dell'ISAP (22/2/1980), quindi dei suoi periodici. Dell'Istituto, fra l'altro, \"Legge generale di autonomia dei comuni e delle province\" (1988). Premio Umberto Biancamano, XXIV ed. (Bologna, Archiginnasio, 4/6/1988).\nIn sede storiografica, oltre le monografie e i saggi (v. Opere 1967-1991), permane l'interesse per lo Stato moderno (secoli XVII-XVIII) e le Regioni italiane, specie nelle ricerche per il Consiglio regionale della Toscana. Sulla riforma delle autonomie interventi puntuali.\nEditorialista di \"Il Giorno\" (1977-1987). Coordinatore scientifico di \"Impresa &amp; Stato\" (Camera di Commercio di Milano, 1988-2008). Componente e coordinatore (1985-1990) del Comitato organizzazione e informatica di Regione Lombardia.\nCoordinatore dell'ufficio studi di Cisl regionale Lombardia (1975-1990), partecipa a \"Riformismo e solidariet\u00e0\" (Pierre Carniti, Roma), di cui poi anche vice-presidente, e al comitato di redazione di \"Il Bianco e il Rosso\" (1990-1994), dove sostiene riforme istituzionali, ribadite anche come presidente di \"Repubblica2000\" (\"Repubblica2000 news\", Milano, novembre 1993).\nSenatore della XIII legislatura (1996-2001), per elezione diretta (13 Desio, Polo delle libert\u00e0, 57.744 voti), all'opposizione nel gruppo di Forza Italia, fa prevalere nella commissione parlamentare per le riforme costituzionali (legge cost. n. 1/1997), le stesse istanze, trasferite in proprio disegno di legge di revisione della Parte II della Costituzione (Senato, n. 2030, 24/1/1997): forma di governo cosiddetta semipresidenziale (4/6/1997) e art. 114 capovolto, per cui ora \"La Repubblica \u00e8 costituita dai Comuni, dalle Province, dalle Regioni e dallo Stato\" (con le relative implicazioni), formula esattamente codificata, con ultronea aggiunta delle Citt\u00e0 metropolitane, nell'unica Costituzione (Titolo V) approvata da referendum popolare (legge cost. n. 3/2001). Nella commissione \"affari costituzionali\" del Senato, alla quale appartiene, ha ottenuto, in sede legislativa, fra l'altro, il riconoscimento del diritto d'autore del design industriale (legge 23/12/1996, art. 1, c. 58).\nRinviando una ricostruzione delle revisioni costituzionali della XIII legislatura, torna alla storiografa dello Stato moderno come amministrazione, delle forme di governo nelle costituzioni democratiche, delle autonomie territoriali (v. Opere 2003-2014).\nInfine le scadenze accademiche: \"convegno in onore\" del dipartimento (Bologna, Palazzo Hercolani, 9/12/2008); presidenza della Associazione italiana di storia delle istituzioni politiche (Roma, Archivio di Stato, 6/7/2009); \"scritti in onore\" (Pavia, luglio 2014); cerimonia di nomina quale professore emerito (Bologna, Aula magna, S. Lucia, 28/10/2014); presentazione degli scritti in onore (Universit\u00e0 di Pavia, Dipartimento di scienze politiche e sociali, 12/2/2015)."}
{"id": "2249477", "revid": "179777", "url": "https://it.wikipedia.org/wiki?curid=2249477", "title": "Anticatones", "text": ""}
{"id": "2249479", "revid": "363629", "url": "https://it.wikipedia.org/wiki?curid=2249479", "title": "Effetto musicale (chitarra)", "text": "Un effetto musicale per chitarra, chiamato anche pedale a causa della sua conformazione, \u00e8 un apparato elettronico che permette di modulare e arricchire il suono della chitarra. \nGli effetti sono progettati specificatamente per la chitarra, per lo pi\u00f9 elettrica, utilizzando un circuito che permette di operare al meglio nelle frequenze chitarristiche, per lo pi\u00f9 frequenze medie. \nSi possono trovare effetti musicali anche per il basso.\nGi effetti sono divisi in gruppi a seconda del modo in cui operano sul suono: vi sono il delay, l'overdrive, il distorsore, il riverbero, il flanger, il chorus e altri. Inoltre si dividono in effetti digitali ed effetti analogici."}
{"id": "2249482", "revid": "339392", "url": "https://it.wikipedia.org/wiki?curid=2249482", "title": "Spacetime", "text": ""}
{"id": "2249483", "revid": "125573430", "url": "https://it.wikipedia.org/wiki?curid=2249483", "title": "Cattedrale di Cristo Re (La Spezia)", "text": "La cattedrale di Cristo Re \u00e8 il pi\u00f9 importante luogo di culto cattolico della Spezia, chiesa madre della diocesi della Spezia-Sarzana-Brugnato.\nStoria.\nLa Spezia diviene sede episcopale nel 1927, quando papa Pio XI istituisce la nuova diocesi della Spezia-Sarzana-Brugnato. L'antica chiesa di Santa Maria Assunta \u00e8 elevata a procattedrale della nuova diocesi il 19 marzo 1929, ma si pensa subito alla costruzione di una nuova cattedrale. Il luogo scelto per l'edificazione \u00e8 sulla spianata del colle abbattuto negli stessi anni per unire i quartieri storici della citt\u00e0 a quelli orientali e dove in precedenza era il convento dei Cappuccini.\nCon il decreto della Congregazione dei Vescovi del 1986, fu profondamente riformata la geografia delle numerose diocesi italiane.\nIl 22 marzo 1954 fu intitolata civilmente alla Madonna pellegrina, mentre il 3 maggio 1975 la cattedrale fu consacrata al titolo di \"Cristo Re dei secoli\". Il Tempio si erge fino alla altezza di 17 metri dalla piazza centrale spezzina.\nIl progetto.\nNel 1930 viene indetto un concorso, voluto dal vescovo Giovanni Costantini al quale parteciperanno 117 architetti con 92 progetti.\nIl progetto vincitore fu quello presentato dall'architetto Brenno Del Giudice assieme al pittore Guido Cadorin, ma i lavori resteranno rinviati per pi\u00f9 di venticinque anni, fino alla met\u00e0 degli anni cinquanta.\nDel nuovo progetto, nel 1956, viene incaricato l'architetto razionalista Adalberto Libera \nAlla morte di Libera, nel 1963, l'edificio non \u00e8 ancora terminato e la prosecuzione del progetto viene affidata all'architetto spezzino Cesare Galeazzi che lo riprende apportandovi alcune variazioni. Nel 1975 i lavori sono conclusi e la cattedrale viene consacrata e intitolata a Cristo Re dei Secoli.\nL'architettura.\nL'esterno dell'imponente edificio \u00e8 fortemente caratterizzato dalla sua pianta circolare e dal paramento esterno che ha la forma dell\"iperboloide a una falda\", chiuso, privo di aperture e del tutto spoglio di decorazioni.L'ampio sagrato, in parte piantumato e a giardino, \u00e8 rivolto a monte e su di esso si aprono tre portali di accesso.\nAll'interno dodici pilastri delimitano un ambulacro circolare racchiudendo l'aula centrale che pu\u00f2 contenere fino a 2.500 persone; realizzati in calcestruzzo armato, del diametro di 1 metro e dell'altezza di 8 metri, i pilastri sostengono il peso complessivo (circa 2.000 tonnellate) della copertura a tamburo, anch'essa in calcestruzzo armato, del diametro di 50 metri.\nL'interno riceve luce dall'occhio posto al centro della vasta cupola sostenuta dai dodici pilastri che simboleggiano gli Apostoli. Una seconda fonte di luce proviene da una vetrata lungo la fascia perimetrale della sala. La pavimentazione in marmo bianco e grigio, in leggero declivio, converge verso l'altare centrale in marmo bianco, mentre il presbiterio, pavimentato in marmo rosso, \u00e8 leggermente sopraelevato.\nLa cripta \u00e8 un ambiente a volta; in essa sono conservati il reliquiario di San Venerio, le tombe della mistica spezzina Itala Mela e dei primi vescovi della diocesi, Giovanni Costantini (vescovo dal 1929 al 1943) e Giuseppe Stella (1898-1989, vescovo dal 1943 al 1975); in un ambiente collegato alla sacrestia della cripta si trova anche la tomba del terzo vescovo, Siro Silvestri (1913-1997, vescovo dal 1975 al 1989).\nNel piano inferiore alla cattedrale, si trova un ampio salone per conferenze.\nUna serie di scalinate raccorda la piazza della cattedrale alla sottostante piazza Europa."}
{"id": "2249484", "revid": "228587", "url": "https://it.wikipedia.org/wiki?curid=2249484", "title": "SpaceTime3D", "text": ""}
{"id": "2249488", "revid": "57797", "url": "https://it.wikipedia.org/wiki?curid=2249488", "title": "Torsten Nils Wiesel", "text": ""}
{"id": "2249493", "revid": "54193", "url": "https://it.wikipedia.org/wiki?curid=2249493", "title": "Olio (alimentare)", "text": ""}
{"id": "2249496", "revid": "48432", "url": "https://it.wikipedia.org/wiki?curid=2249496", "title": "Amplificatore per chitarra", "text": ""}
{"id": "2249502", "revid": "79968", "url": "https://it.wikipedia.org/wiki?curid=2249502", "title": "Commedia dell'orrore", "text": "La commedia horror, o commedia dell'orrore o commedia orrorifica, \u00e8 un genere cinematografico caratterizzato dalla presenza di elementi di commedia nera e horror leggero o splatter.\nSi distingue dall'humour nero per storia e argomenti: se infatti nel primo non vengono mai trattati argomenti di orrore ma puramente sarcastici e ironici, in questo genere l'horror comico \u00e8 alla base della storia.\nOrigini.\nIl genere trae le sue origini nella \"commedia zombie\", un filone cinematografico in voga a partire del secondo dopoguerra; \"Zombies on Broadway\" (1945) ne \u00e8 il capostipite, mischiando l'horror appunto delle storie di zombi e la commedia.\nAutori e opere.\nAutore acclamato del genere \u00e8 Peter Jackson, regista di cult movie come \"Fuori di testa\" (1987) e \"Splatters - Gli schizzacervelli\". Altro esponente del genere \u00e8 Frank Henenlotter, con film come \"Basket Case\" (1982), \"Brain Damage - La maledizione di Elmer\" (1988) o \"Frankenhooker\" (1990). Forti elementi comici si rintracciano nel ciclo de \"La casa\" di Sam Raimi che, pur rientrando pi\u00f9 nel canone dello splatter classico, \u00e8 basato su un protagonista ottuso e pasticcione (Ash Williams, interpretato da Bruce Campbell), caratteristiche evidenziate in particolare ne \"La Casa 2\" (1987) e \"L'armata delle tenebre\" (1993).\nUn esponente recente del genere \u00e8 Edgar Wright, regista di \"Shaun of the dead\"."}
{"id": "2249517", "revid": "1442080", "url": "https://it.wikipedia.org/wiki?curid=2249517", "title": "Gli amici Cercafamiglia", "text": "Gli amici Cercafamiglia (\"Pound Puppies\" lett. \"I cuccioli del canile\") \u00e8 una serie televisiva a cartoni animati prodotta da Hanna-Barbera e trasmessa su ABC dal 1986 al 1987 ispirata all'omonima linea di giocattoli del gruppo Hornby (nota in originale come \"Pound Puppies\") e sequel dello speciale animato omonimo del 1985. Nel 2010 \u00e8 stata prodotta una seconda serie animata basata sul marchio \"Pound Puppies\", che per\u00f2 non ha legami con questa, pur riprendendone il format di base.\nLa serie conta in totale due stagioni, ed \u00e8 stata trasmessa in prima TV su Italia 1 nel 1987 a domenica sera, e in seguito replicata nel 1996 da TMC all'interno del contenitore \"Zap Zap\".\nOltre alla serie fu realizzato un cortometraggio realizzato nel 1985 col titolo The Pound Puppies della durata di 36 minuti e un lungometraggio nel 1988 col titolo Pound Puppies and the Legend of Big Paw della durata di 78 minuti.\nTrama.\nLe vicende sono ambientate in un canile dove vengono raccolti i cuccioli randagi in attesa dell'occasione di venire adottati. La responsabile di tutto questo \u00e8 Dolcezza, una bambina che grazie all'amore che ha per queste bestiole riesce a capire il loro linguaggio e a farsi a sua volta capire, cos\u00ec come tutti coloro i quali amano veramente i cani. Tra i personaggi canini spicca in evidenza il capobanda, che per l'appunto si chiama Capo, (un cane di colore bianco dalle orecchie nere, che cammina spesso su due zampe ed indossa un giubbotto blu e rosso), che \u00e8 fidanzato ufficialmente con Violetta (una cocherina indossante un abito femminile), poi a questi si aggiunge Ugola (il cane inventore con dei peli ricci sulla testa che fungono da capelli ed inoltre indossa un cappello con una mano meccanica in grado di tirar fuori tutto ci\u00f2 che gli occorre in quel momento. Ha come caratteristica il parlare spesso confondendo una parola con un'altra per poi ricorreggersi in modo errato ed infine ululare), Occhi blu (la pi\u00f9 piccola delle cagne femmine del gruppo) ed infine il piccolo Favolino (che indossa un pannolino), sempre pronto a raccontare storie immaginarie rese visibili in una nuvola che appare sulla sua testa. Ogni giorno, per\u00f2, questo gruppo di personaggi deve affrontare la perfida Katrina Stoneheart (nutrice di Dolcezza e chiamata da lei stessa Zia Katrina), che ha una figlia viziata, smorfiosa e piagnucolona di nome Brattina; esse odiano i cani e farebbero di tutto pur di nuocerli e arrecare noie al canile di Dolcezza. La loro pi\u00f9 grande ambizione \u00e8 quella di farsi delle pellicce con essi per poi venderle ed arricchirsi. A queste due antagoniste si aggiunge anche il Captain Slaughter, un essere mostruoso che indossa una divisa da marinaio e presenta il volto completamente nero, degli orribili denti e delle mani meccaniche in ferro complete di artigli; questi \u00e8 in combutta con Katrina e Brattina e collabora ai loro loschi piani. Tra gli antagonisti animali, inoltre c'\u00e8 un gattaccio di nome Maligno (di propriet\u00e0 di Katrina e Brattina), che insieme ai suoi simili (parlanti a differenza di lui) organizza spesso scherzi stupidi e dispetti a danno dei protagonisti cani, che per\u00f2 riescono sempre a smascherarlo.\nSigle italiane.\nDurante la prima trasmissione della serie su Italia 1 fu utilizzata la sigla \"Gli amici Cercafamiglia\" cantata da Cristina D'Avena, con testo scritto da Alessandra Valeri Manera su musica di Enzo Draghi. Per la trasmissione in replica su \"Zap Zap\" fu invece utilizzata una nuova sigla cantata da membri dei Cartoon Kids, sulle immagini di quella originale statunitense, scritta da Gino Catini e Massimo Talamo e composta da Umberto Decimo."}
{"id": "2249521", "revid": "1543377", "url": "https://it.wikipedia.org/wiki?curid=2249521", "title": "Convento del Beato Sante", "text": "Il convento del Beato Sante, \u00e8 un santuario francescano, situato nel comune di Mombaroccio, in provincia di Pesaro e Urbino ed arcidiocesi di Pesaro. Sorge sulla sommit\u00e0 di un colle, a 393 m s.l.m., nella localit\u00e0 di Passo, fu fondato nel 1223.\nStoria.\nIl convento venne fondato dai francescani nel 1223, quando ancora il loro padre Francesco d'Assisi era in vita. L'edificio conventuale fu ampliato durante il XIV secolo; nel 1351 avvenne la consacrazione della chiesa da parte del vescovo di Fano e quello di Pesaro dedicandola a Santa Maria di Scotaneto.\nNel 1368 prendeva qui l'abito francescano dei frati minori, Giovanni Sante Brancorsini (1343 - 1394), che diverr\u00e0 il Beato Sante, con il semplice attributo di converso. Frate Sante, cos\u00ec venne chiamato, visse nel convento fino alla sua morte il 14 agosto 1394 e fu subito venerato dalla popolazione locale. Solamente nel 1423, il complesso cambi\u00f2 il suo nome con quello dell'adorato fraticello e grazie a papa Clemente XIV, nel 1770, il culto ottenne la convalida.\nDurante i lavori del 1536-1538, venne creato il chiostro grande su disegno dell'architetto Gerolamo Genga, caratterizzato dal quadriportico ad archi a tutto sesto. Le ultime modifiche che portarono il convento alle forme attuali risalgono al 1668-1700, mentre l'imponente campanile fu costruito nel 1782.\nAll'epoca delle invasioni napoleoniche, 1810, il convento fu soppresso, lo stesso accadde dopo l'unit\u00e0 d'Italia ma dal 1908 i frati poterono tornare e riportare il luogo di culto al suo antico splendore.\nLa chiesa.\nLa chiesa si presenta a due navate. L'ingresso esterno coperto da un porticato ad archi a tutto sesto, \u00e8 caratterizzato da un portale incompleto in stile gotico e da un'imposta lignea del 1350.\nAll'interno, sul primo altare della navata destra, dietro un crocifisso ligneo del XVI secolo, \u00e8 possibile ammirare una tavola attribuita a Cola dell'Amatrice, Madonna e Marie. Sempre nella navata destra, si trova la cappella ove riposano i resti del Beato Sante, da notare un pannello composto di maioliche del pavimento trecentesco della chiesa dietro l'altare che custodisce le spoglie mortali del venerato frate e i quadri murari rappresentanti i due miracoli del Beato. Nel presbiterio, a destra, \u00e8 possibile ammirare un affresco staccato raffigurante Sant'Antonio abate, di scuola marchigiana e risalente al XV secolo. L'altare maggiore \u00e8 dominato da una croce dipinta su tavola sempre di scuola marchigiana del XVI secolo. Nella navata principale, al primo altare, si trova una tempera su tela della met\u00e0 del XV secolo di scuola marchigiana ma con influenze venete raffigurante la Madonna adorante il Bambino. Da notare i paliotti d'altare di scagliola policroma del XVIII secolo, gli stalli del coro e i mobili di sagrestia.\nSezione permanente d'arte sacra.\nIl convento del Beato Sante ospita dal 2001 una sezione permanente d'arte sacra contemporanea, costituita da cinquanta dipinti tutti opera di artisti marchigiani della seconda met\u00e0 del Novecento che parteciparono all'ormai storico premio G. Salvi e successivamente selezionati dalla collezione di padre Stefano Troiani. La mostra \u00e8 suddivisa in tre sale ognuna di esse caratterizzata da un soggetto religioso distinto: figura di Cristo, soggetto francescano e immagini devozionali."}
{"id": "2249523", "revid": "287204", "url": "https://it.wikipedia.org/wiki?curid=2249523", "title": "Barhi", "text": " \nBarhi \u00e8 una suddivisione dell'India, classificata come \"census town\", di 9.933 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 18' 0 N e 85\u00b0 25' 0 E e ha un'altitudine di 373 .\nSociet\u00e0.\nEvoluzione demografica.\nAl censimento del 2001 la popolazione di Barhi assommava a 9.933 persone, delle quali 5.264 maschi e 4.669 femmine. I bambini di et\u00e0 inferiore o uguale ai sei anni assommavano a 1.744, dei quali 883 maschi e 861 femmine. Infine, coloro che erano in grado di saper almeno leggere e scrivere erano 5.915, dei quali 3.663 maschi e 2.252 femmine."}
{"id": "2249526", "revid": "144796", "url": "https://it.wikipedia.org/wiki?curid=2249526", "title": "Onorificenze austriache", "text": "Elenco delle onorificenze e degli ordini di merito e cavallereschi distribuiti dall'Impero Austriaco e poi dalla Repubblica Austriaca.\nSeconda Repubblica Austriaca (dal 1945).\nDecorazioni dei \"Lander\".\nCiascuno dei nove \"lander\" che compone lo stato austriaco dispone di propri premi di riconoscimento che differiscono l'uno dall'altro e vengono concessi per meriti specifici nei confronti di questa o quella provincia, oltre che nello sport e nell'impegno al prossimo."}
{"id": "2249530", "revid": "22475", "url": "https://it.wikipedia.org/wiki?curid=2249530", "title": "SIDA", "text": ""}
{"id": "2249531", "revid": "287204", "url": "https://it.wikipedia.org/wiki?curid=2249531", "title": "Barwadih", "text": "Barwadih \u00e8 una suddivisione dell'India, classificata come \"census town\", di 7.198 abitanti, situata nel distretto di Palamu, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 49' 60 N e 84\u00b0 7' 0 E e ha un'altitudine di 333 .\nSociet\u00e0.\nEvoluzione demografica.\nAl censimento del 2001 la popolazione di Barwadih assommava a 7.198 persone, delle quali 3.861 maschi e 3.337 femmine. I bambini di et\u00e0 inferiore o uguale ai sei anni assommavano a 1.083, dei quali 562 maschi e 521 femmine. Infine, coloro che erano in grado di saper almeno leggere e scrivere erano 4.777, dei quali 2.907 maschi e 1.870 femmine."}
{"id": "2249532", "revid": "287204", "url": "https://it.wikipedia.org/wiki?curid=2249532", "title": "Bhojudih", "text": " \nBhojudih \u00e8 una suddivisione dell'India, classificata come \"census town\", di 8.936 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 37' 60 N e 86\u00b0 27' 0 E e ha un'altitudine di 137 .\nSociet\u00e0.\nEvoluzione demografica.\nAl censimento del 2001 la popolazione di Bhojudih assommava a 8.936 persone, delle quali 4.791 maschi e 4.145 femmine. I bambini di et\u00e0 inferiore o uguale ai sei anni assommavano a 1.044, dei quali 531 maschi e 513 femmine. Infine, coloro che erano in grado di saper almeno leggere e scrivere erano 5.690, dei quali 3.590 maschi e 2.100 femmine."}
{"id": "2249533", "revid": "599013", "url": "https://it.wikipedia.org/wiki?curid=2249533", "title": "Francesco Vandelli", "text": ""}
{"id": "2249534", "revid": "6923", "url": "https://it.wikipedia.org/wiki?curid=2249534", "title": "Guerra filippino-americana", "text": "La guerra filippino-americana, nota anche come insurrezione filippina o guerra d'indipendenza filippina, venne combattuta tra il giugno del 1899 e il luglio del 1902 nel territorio delle attuali Filippine.\nIl conflitto nacque dal desiderio irrealizzato della Prima Repubblica filippina (con la \"constituci\u00f3n de Malolos\" del gennaio 1899) e del suo presidente \"Generalissimo\" Emilio Aguinaldo di vedere riconosciuta l'indipendenza dagli Stati Uniti d'America che si erano sostituiti alla precedente dominazione coloniale della Spagna al termine della guerra ispano-americana occupando militarmente le isole Filippine a seguito del Trattato di Parigi del 1898; in questo senso, la guerra fu una continuazione della lotta filippina per raggiungere l'indipendenza, iniziata gi\u00e0 nel 1896 con la \"Rivoluzione filippina\" contro gli spagnoli.\nI primi scontri tra truppe statunitensi e rivoluzionari filippini ebbero inizio il 4 febbraio 1899 nei dintorni di Manila, estendendosi ben presto al resto del Paese; il 2 giugno 1899 la Repubblica filippina dichiar\u00f2 ufficialmente guerra agli Stati Uniti. Il conflitto viene fatto convenzionalmente terminare il 4 luglio 1902, quando il Congresso degli Stati Uniti d'America approv\u00f2 la costituzione di un'amministrazione civile per le Filippine (\"Governo insulare delle isole Filippine\") al posto del precedente governo di occupazione militare; in ogni caso, vari gruppi di veterani della societ\u00e0 segreta filippina anti-coloniale \"Katipunan\" fondata da Andr\u00e9s Bonifacio portarono avanti la lotta contro le truppe statunitensi, proclamando una \"Repubblica di Tagalog\" nel 1902 e resistendo fino alla loro sconfitta nel luglio del 1906. Altri gruppi, come i Moro e i Pulahan, continuarono a combattere almeno fino alla loro sconfitta nella battaglia di Bud Bagsak del 15 giugno 1913.\nLa guerra e l'occupazione militare delle Filippine trov\u00f2 opposizioni anche negli stessi Stati Uniti, ispirando la formazione della lega anti-imperialista il 15 giugno 1898. La guerra e l'occupazione provocarono vaste distruzioni e cambiarono l'entroterra culturale dell'arcipelago, con un numero di vittime stimato tra 34.000 e 1.000.000 tra i civili, la secolarizzazione delle istituzioni della Chiesa cattolica nelle Filippine, e l'introduzione della lingua inglese come linguaggio primario nell'istruzione, nel governo e nei commerci.\nCon il \"Philippine Organic Act\" del 1902 ai filippini fu dato un autogoverno molto limitato, incluso il diritto di voto per una propria assemblea legislativa, ma non fu prima del \"Philippine Autonomy Act\" del 1916 che il governo statunitense promise ufficialmente la concessione dell'indipendenza all'arcipelago; che la ottenne nel 1946.\nAntefatti.\nIl governo degli Stati Uniti impegnato nel 1898 nella guerra ispano-americana aveva assicurato ai ribelli filippini che il loro unico interesse risiedeva nella sconfitta della Spagna e, per inciso, nell'aiutare i filippini a ottenere l'indipendenza. Il 14 agosto, una truppa composta da 11.000 soldati statunitensi fu inviata per occupare le isole.\nMa nel dicembre 1898, gli Stati Uniti acquisirono le Filippine e altri territori della Spagna per la somma di 20 milioni di dollari USA, attraverso il Trattato di Parigi, seguito alla sconfitta spagnola a Cuba.\nTuttavia, i filippini, che avevano gi\u00e0 dichiarato l'indipendenza il 12 giugno di quell'anno, si opposero ai termini del trattato e il 1\u00ba gennaio 1899, Emilio Aguinaldo fu dichiarato primo presidente.\nGuerra.\nScoppio del conflitto.\nNella sera del 4 febbraio 1899, in una via di Santa Mesa, il soldato William W. Grayson del 1\u00ba reggimento volontari di fanteria del Nebraska fece fuoco sulle truppe filippine, uccidendo un tenente e un soldato filippini. Il giorno successivo, il generale filippino Isidoro Torres si rec\u00f2 presso le truppe statunitensi lasciando un messaggio di Aguinaldo per il generale Otis. Aguinaldo scrisse a Otis che le ostilit\u00e0 erano partite per un'incomprensione e che egli voleva che cessassero e che fosse stabilita una zona neutrale tra i due eserciti. Otis rifiut\u00f2 le proposte di Aguinaldo, asserendo che le ostilit\u00e0 erano iniziate. Il 5 febbraio il generale Arthur MacArthur ordin\u00f2 alle sue truppe di avanzare contro i filippini, dando cos\u00ec avvio al conflitto. Il primo caduto filippino fu il caporale Anastacio Felix, della Quarta Compagnia del Battaglione Morong, che era sotto il comando di Serapio Narv\u00e1ez.\nStrategia statunitense.\nL'annessione delle Filippine fu propagandata dal governo statunitense come \"atto altruistico\" e di \"liberazione\" contro la Spagna colonialista. L'11 febbraio 1899 la citt\u00e0 di Iloilo venne bombardata dalla nave \"USS Petrel\" e dalla \"Baltimore\". La citt\u00e0 venne conquistata dalle forze terrestri statunitensi comandate dal generale Marcus Miller, che non subirono alcuna perdita.\nAlcuni mesi dopo, quando ormai la capitale Manila era sotto controllo, le truppe statunitensi iniziarono a spostarsi verso nord, dove ingaggiarono feroci battaglie contro gli insorti. Per fiaccare la resistenza nemica, gli statunitensi iniziarono a internare la popolazione filippina. Molti civili trovarono la morte per le difficili condizioni sanitarie dei campi di internamento.\nIl generale Otis era un uomo ambizioso, tanto che fece di tutto affinch\u00e9 scoppiasse l'insurrezione nelle Filippine, nonostante gli ordini da Washington predicassero cautela.\nOtis si adoper\u00f2 per filtrare notizie su ci\u00f2 che avveniva nell'arcipelago e demonizz\u00f2 gli insorti filippini.\nVerso la fine del 1899, Aguinaldo tent\u00f2 di dare un'altra versione dei fatti, proponendo che giornalisti stranieri e la Croce Rossa venissero nelle Filippine a rendersi conto di ci\u00f2 che succedeva. Nonostante il rifiuto di Otis, quattro giornalisti, due inglesi, un canadese e un giapponese, arrivarono nelle Filippine e riferirono che i prigionieri americani erano trattati come ospiti. I quattro corrispondenti, non appena usc\u00ec il loro resoconto, furono espulsi dall'arcipelago. L'ufficiale della marina statunitense J.C. Gilmore, che fu per un certo periodo prigioniero presso i filippini e il cui rilascio fu conseguito grazie agli sforzi della cavalleria americana che combatteva Aguinaldo, testimoni\u00f2 che aveva avuto un trattamento di riguardo.\nQuando F.A. Blake della Croce Rossa Internazionale arriv\u00f2 nelle Filippine, Otis tent\u00f2 di fermarlo a Manila. I collaboratori di Otis parlarono a Blake di tutte le violazioni commesse dagli insorti. Blake riusc\u00ec a svignarsela dalla capitale e tent\u00f2 l'avventura sul campo. Vide con i propri occhi la distruzione di villaggi e la mutilazione di molti filippini. Tornato a San Francisco racconto a un giornalista ci\u00f2 che aveva visto.\nStrategia filippina.\nAlla fine della dominazione spagnola le Filippine erano economicamente e socialmente arretrate e si reggevano sul sistema delle caste al cui vertice si trovavano gli \"Ilustrados\" di origine ispanofilippina. Allo scoppio della Rivoluzione l'obiettivo degli \"Ilustrados\" era di fare delle Filippine un sorta di Repubblica oligarchica guidata da loro. Nonostante le enormi divergenze all'interno della societ\u00e0 filippina dell'epoca, tutti gli strati della popolazione si opponevano all'annessione agli Stati Uniti.\nIl comando filippino, diretto da Aguinaldo, disponeva di circa centomila effettivi, dotati soprattutto di armi primitive come lance e pugnali. Inizialmente il comando filippino puntava a ingaggiare battaglia a campo aperto, quindi a non usare la tattica della guerriglia. Infatti la speranza dei comandanti rivoluzionari era che William Jennings Bryan, pi\u00f9 conciliante nella questione filippina, vincesse le elezioni presidenziali del 1899 contro il presidente McKinley. La rielezione di McKinley fu uno scossone per gli insorti, ormai convinti che gli statunitensi non sarebbero partiti presto. Dopo una serie di pesanti sconfitte subite in campo aperto dai filippini, il 13 novembre 1899 Aguinaldo autorizz\u00f2 i suoi generali a passare alla guerriglia.\nGuerriglia.\nDopo la decisione di Aguinaldo l'occupazione statunitense dell'arcipelago divenne pi\u00f9 difficoltosa. L'esercito filippino inizi\u00f2 ad ottenere alcune vittorie: a Paye, a Catubig, a Makahambus, a Pulang Lupa, a Balangiga e a Mabitac. In soli quattro mesi l'esercito statunitense cont\u00f2 cinquecento caduti. A questo punto sembrava che i filippini potessero aver ragione, tanto che il presidente McKinley stava meditando il ritiro dall'arcipelago.\nLegge marziale.\nSuccessore di Elwell Otis alla carica di governatore delle Filippine fu il generale Arthur MacArthur Junior, il quale entr\u00f2 in carica il 5 maggio 1900. MacArthur fu ancora pi\u00f9 duro di Otis, tanto che il 20 dicembre 1900 mise le Filippine sotto legge marziale. Inoltre ag\u00ec contro la guerriglia, dichiarando che, chi fosse stato catturato durante un'azione di guerriglia e fosse senza uniforme, non sarebbe stato considerato \"prigioniero di guerra\", bens\u00ec \"traditore\".\nCaduta della Repubblica filippina e fine della guerra.\nL'esercito filippino perse ripetutamente le battaglie in campo aperto contro il ben pi\u00f9 attrezzato esercito statunitense. Aguinaldo dovette pi\u00f9 volte cambiare il suo Quartier Generale. Aguinaldo fu catturato dalle truppe del Generale Frederick Funston il 23 marzo 1901 e pochi giorni dopo, il 1\u00ba aprile, dovette accettare ufficialmente l'autorit\u00e0 degli Stati Uniti. Il 19 aprile Aguinaldo proclam\u00f2 ufficialmente la resa.\nLa cattura di Aguinaldo non fiacc\u00f2 del tutto i rivoluzionari filippini, come speravano gli statunitensi, poich\u00e9 il comando pass\u00f2 al generale Malvar. Malvar non prese mai iniziativa contro gli avversari e rest\u00f2 sempre sulla difensiva. Tuttavia la situazione era gi\u00e0 compromessa, cos\u00ec Malvar dovette arrendersi il 16 aprile 1902. Con la resa di Malvar, le poche truppe rivoluzionarie furono ormai demoralizzate.\nAl termine del conflitto erano caduti 20.000 militari e 34.000 civili filippini e 4.234 militari statunitensi.\nConseguenze.\nDopo la sconfitta, le Filippine divennero di fatto una colonia degli Stati Uniti, che imposero cultura e lingua nelle isole.\nIl Philippine Organic Act, approvato il primo luglio 1902, decretava la formazione della Commissione filippina. La legge prevedeva che venisse formata una camera bassa elettiva, l'Assemblea filippina, e una camera alta, consistente nella Commissione filippina. Inoltre la legge prevedeva che lo United States Bill of Rights fosse esteso ai cittadini filippini.\n Il 2 luglio il segretario della guerra telegraf\u00f2 che l'insurrezione era terminata e che si era insediato il governo civile. Il 4 luglio Theodore Roosevelt, che aveva assunto la presidenza dopo l'assassinio di McKinley, proclam\u00f2 un'amnistia.\nSolo con il \"Philippine Autonomy Act\" del 1916 il governo statunitense promise ufficialmente la concessione dell'indipendenza all'arcipelago. Nel 1935 fu istituito il Commonwealth delle Filippine, un'amministrazione provvisoria in preparazione della piena indipendenza.\nDopo il periodo dell'occupazione giapponese nella seconda guerra mondiale (gennaio 1942-ottobre 1944) l'arcipelago ottenne dagli USA l'indipendenza nel luglio 1946.\nIl 9 aprile 2002, la presidente delle Filippine Gloria Macapagal Arroyo proclam\u00f2 che la guerra tra Stati Uniti d'America e Filippine era terminata il 16 aprile 1902 con la resa del generale Miguel Malvar. \nElla dichiar\u00f2 il centesimo anniversario di quella data come celebrazione nazionale lavorativa e come speciale giornata non lavorativa nella provincia di Batangas e nelle citt\u00e0 di Batangas, Lipa e Tanaun.\nIncidenti.\nIl numero totale di filippini deceduti resta oggetto di dibattiti. Fonti recenti riferiscono una cifra di 200.000 civili filippini deceduti, con gran parte delle cause attribuibili a carestia e malattie. Alcune stime giungono a citare un milione di morti. Nel 1908 Manuel Arellano Remondo, in \"General Geography of the Philippine Islands\", scrisse: \nRummel ritiene che almeno da 16.000 a 20.000 soldati filippini e 34.000 civili furono uccisi, pi\u00f9 200.000 civili deceduti, in gran parte a causa del colera epidemico. Rudolph Rummel sostiene che 128.000 filippini furono uccisi dagli Stati Uniti in un \"democidio\". \nIL Dipartimento di Stato degli Stati Uniti d'America sostiene che \"... a causa della guerra morirono pi\u00f9 di 4200 combattenti statunitensi e oltre 20.000 combattenti filippini\" e che \"... 200.000 civili filippini morirono a causa di violenze, carestia e malattie\". Bob Couttie osserva nel 2016 che la stima dei deceduti civili va da 200.000 a 3.000.000, analizzato il numero di fonti storiche che sostengono le diverse stime e i problemi in dettaglio con le cifre che riportano.\nAtrocit\u00e0.\nAtrocit\u00e0 americane.\nDurante la guerra, soldati americani e altri testimoni inviarono lettere a casa che descrivevano numerose atrocit\u00e0 commesse dalle forze americane. Ad esempio, nel novembre 1901, il corrispondente da Manila del \"Philadelphia Ledger\" scriveva:\nGiunsero rapporti da soldati di ritorno dalle Filippine che, entrando in un villaggio, i soldati americani avrebbero svaligiato ogni abitazione e chiesa e derubato gli abitanti di qualsiasi cosa di valore, mentre quelli che si avvicinavano alla linea di battaglia con una bandiera bianca in segno di tregua, venivano accolti a fucilate.\nAlcuni autori furono critici nei confronti dei capi come il generale Otis e, in genere, su tutta la condotta della guerra. Quando alcune di queste lettere furono pubblicate sui giornali, divennero notizie nazionali, che costrinsero il Dipartimento della Guerra a indagare. Due di queste lettere:\nLe indagini del generale Otis sul contenuto di queste lettere consistette nell'inviarne una copia ai superiori degli autori e nel costringere gli autori a scrivere una ritrattazione. Se un soldato si rifiutava di farlo, come fece il soldato Charles Brenner, del reggimento del Kansas, l'accusa fu di \"...aver scritto e contribuito alla pubblicazione di un articolo ... contenente volontarie falsit\u00e0 riguardo a s\u00e9 stesso e false accuse contro il capitano Bishop.\" Non tutte le lettere come questa, che parlavano di atrocit\u00e0, intendevano criticare il generale Otis o il comportamento degli americani in genere. Molte descrivevano le azioni americane come conseguenze di provocazioni filippine e quindi totalmente giustificate.\nA seguito della cattura di Aguinaldo da parte degli americani il 23 marzo 1901, Miguel Malvar assunse il comando delle forze rivoluzionarie filippine. Le provincie di Batangas e di Laguna furono il centro delle forze di Malvar a questo punto della guerra ed essi continuarono a utilizzare tattiche di guerriglia. Vicente Lukb\u00e1n rimase attivo come comandante guerrigliero a Samar.\nIn risposta al massacro di Balangiga, che annient\u00f2 la guarnigione americana dell'isola di Samar, il brigadiere generale Jacob H. Smith lanci\u00f2 una \"marcia attraverso Samar\" a titolo di rappresaglia, con le seguenti istruzioni:\nAlla fine del 1901, il Brigadiere Generale J. Franklin Bell assunse il comando delle operazioni americane nelle provincie di Batangas e Laguna. In risposta alla tattica guerrigliera di Malvar, Bell impieg\u00f2 una tattica di controguerriglia (descritta da qualcuno come campagna della terra bruciata) che cost\u00f2 un numero elevato di perdite ai combattenti della guerriglia come ai civili. Furono stabilite zone di protezione e ai civili furono dati documenti di riconoscimento e furono costrtetti in campi di concentramento (chiamati \"reconcentrados\") che erano circondati da zone di \"fuoco libero\".\nAl Comitato del Senato degli Stati Uniti sulle Filippine, allo scopo di contrastare l'opinione negativa recepita negli Stati Uniti sui campi del generale Bell, il colonnello Arthur Wagner, l'ufficiale dell'Esercito americano addetto alle pubbliche relazioni insistette che i campi avevano la funzione di \"proteggere amichevolmente gli abitanti contro i ribelli e assicurare loro un adeguato rifornimento di cibo\" insegnando loro nel contempo \"gli opportuni standard sanitari\". Le affermazioni di Wagner furono smentite dalla lettera del comandante di uno dei campi di concentramento che li descriveva come \"la periferia di un inferno\". Tra gennaio e aprile 1902, 8.350 prigionieri su circa 298.000 morirono e alcuni campi ebbero un tasso di mortalit\u00e0 fino al 20%.\nDurante gli interrogatori venivano spesso utilizzati metodi di tortura come la tortura dell'acqua, e interi villaggi venivano incendiati o altrimenti distrutti.\nAtrocit\u00e0 filippine.\nIl generale dell'Esercito americano Otis sostenne che i ribelli filippini torturavano i prigionieri americani \"in modo diabolico\". Secondo Otis, molti di loro furono bruciati vivi o sepolti fino al collo in formicai. Egli sostenne che altri erano stati castrati e i loro testicoli posti nelle loro bocche e venivano poi uccisi per soffocamento o dissanguamento. \nEra stato riportato anche che preti spagnoli venivano orribilmente mutilati di fronte ai loro fedeli e i nativi che si rifiutavano di sostenere Emilio Aguinaldo erano stati \"macellati\" a migliaia.\nTitoli dei giornali americani annunciavano \"Omicidi e rapine\" da parte dei \"Diabolici filippini\". Il generale Joseph \"Fighting Joe\" Wheeler insistette che erano i filippini che mutilavano a morte i loro connazionali, uccidevano donne e bambini e bruciavano villaggi, al solo scopo di gettare il discredito sui soldati americani.\nNel gennaio 1899 il \"New York World\" pubblic\u00f2 la storia di un anonimo autore che riguardava un soldato americano, William Lapeer, del quale si diceva fosse stato deliberatamente contagiato di lebbra. La storia non trova alcuna base nei fatti e lo stesso nome Lapeer \u00e8 probabilmente un gioco di parole, in quanto, in inglese, \"leper\" significa lebbroso. Articoli in altri giornali descrivevano deliberati attacchi da parte di tiratori filippini su chirurghi, cappellani, ambulanze, ospedali e soldati feriti americani. Un incidente fu descritto sul \"San Francisco Call\", che si sarebbe verificato a Escalante, dove parecchi marinai della nave posacavi \"Recorder\" sarebbero stati uccisi a fucilate e poi tagliati a pezzi dai ribelli filippini, i quali stavano esponendo una bandiera bianca.\nAltri eventi furono citati come atrocit\u00e0, comprese quelle attribuite dagli americani al generale Vicente Lukban, il comandante filippino che si diceva avesse progettato il massacro di Blangiga, nella provincia di Samar, un attacco filippino a sorpresa che uccise quasi cinquanta soldati americani. I resoconti della stampa raccontarono che molti dei loro corpi furono mutilati. L'attacco stesso innesc\u00f2 la rappresaglia americana a Samar, ordinata dal generale Jacob Hurd Smith, che avrebbe ordinato ai suoi uomini di uccidere chiunque avesse pi\u00f9 di dieci anni. In ogni caso il suo ordine non venne eseguito nella marcia attraverso Samar. A causa di quest'ordine Smith fu portato dinnanzi alla Corte marziale e dichiarato colpevole nel 1902, il che pose termine alla sua carriera nell'esercito americano.\nCi furono testimoni, di fronte al Commissione sulle Filippine del Senato degli Stati Uniti, che rivelarono che molti abitanti furono sottoposti alla tortura dell'acqua \"... allo scopo di ottenere informazioni sull'assasinio del soldato O'Herne della 1\u00aa Compagnia, che era stato non solo ucciso ed arrostito, ma anche torturato ulteriormente prima che sopraggiungesse la sua morte.\"\nDa parte filippina le informazioni sulle atrocit\u00e0 provengono da testimonianze oculari e dagli stessi partecipanti. Nella sua \"Storia del popolo filippino \" Teodoro Agoncillo scrive che le truppe filippine potevano eguagliare se non superare le brutalit\u00e0 americane inferte su alcuni prigionieri di guerra. Calci, schiaffi e sputi in faccia erano normali. In alcuni casi orecchie e naso venivano tagliati e sulle ferite applicato del sale. In altri casi i prigionieri furono bruciati vivi. Queste atrocit\u00e0 si verificarono nonostante gli ordini di Aguinaldo e le circolari che riguardavano il buon trattamento dei prigionieri.\nWorcester narra due particolari atrocit\u00e0 filippine come segue:"}
{"id": "2249535", "revid": "287204", "url": "https://it.wikipedia.org/wiki?curid=2249535", "title": "Bhowrah", "text": " \nBhowrah \u00e8 una suddivisione dell'India, classificata come \"census town\", di 44.253 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 43' 0 N e 86\u00b0 24' 0 E e ha un'altitudine di 152 .\nSociet\u00e0.\nEvoluzione demografica.\nAl censimento del 2001 la popolazione di Bhowrah assommava a 44.253 persone, delle quali 23.955 maschi e 20.298 femmine. I bambini di et\u00e0 inferiore o uguale ai sei anni assommavano a 5.959, dei quali 3.118 maschi e 2.841 femmine. Infine, coloro che erano in grado di saper almeno leggere e scrivere erano 28.732, dei quali 17.772 maschi e 10.960 femmine."}
{"id": "2249536", "revid": "339392", "url": "https://it.wikipedia.org/wiki?curid=2249536", "title": "Acido eicosanoico", "text": ""}
{"id": "2249537", "revid": "54193", "url": "https://it.wikipedia.org/wiki?curid=2249537", "title": "Acido dodecanoico", "text": ""}
{"id": "2249545", "revid": "287204", "url": "https://it.wikipedia.org/wiki?curid=2249545", "title": "Bokaro", "text": "Bokaro \u00e8 una suddivisione dell'India, classificata come \"census town\", di 36.419 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 85\u00b0 58' 0 E e ha un'altitudine di 233 .\nSociet\u00e0.\nEvoluzione demografica.\nAl censimento del 2001 la popolazione di Bokaro assommava a 36.419 persone, delle quali 19.667 maschi e 16.752 femmine. I bambini di et\u00e0 inferiore o uguale ai sei anni assommavano a 5.201, dei quali 2.662 maschi e 2.539 femmine. Infine, coloro che erano in grado di saper almeno leggere e scrivere erano 24.399, dei quali 14.679 maschi e 9.720 femmine."}
{"id": "2249546", "revid": "1602064", "url": "https://it.wikipedia.org/wiki?curid=2249546", "title": "Ordine della Treccia", "text": "L'Ordine della Treccia fu un ordine cavalleresco nell'ambito del Sacro Romano Impero.\nStoria.\nL'Ordine della Treccia \u00e8 ad oggi considerato il pi\u00f9 antico degli ordini cavallereschi istituzionali austriaci ed \u00e8 ritenuto essere il primitivo stadio di creazione dell'Ordine del Toson d'oro, come gi\u00e0 erano stati l'Ordine della Salamandra e l'Ordine dell'Aquila fondato da Alberto VI d'Asburgo.\nL'insegna dell'Ordine consisteva in una serie di fili d'oro intrecciati tra di loro a formare una treccia che veniva portata attorno al collo e fermata con un anello d'oro su cui era inciso lo stemma dell'Austria asburgica.\nIl fondatore dell'Ordine \u00e8 tradizionalmente riconosciuto nella persona del duca Alberto III d'Asburgo.\nL'Ordine della Treccia cadde definitivamente in disuso dopo la creazione, nel 1430, dell'Ordine del Toson d'oro, il quale lo soppiant\u00f2 per diffusione e prestigio, distinguendosi come il maggiore tra gli ordini cavallereschi europei."}
{"id": "2249548", "revid": "1482985", "url": "https://it.wikipedia.org/wiki?curid=2249548", "title": "Sciagura di Mattmark", "text": "La catastrofe di Mattmark fu una valanga che alle 17.15 di luned\u00ec 30 agosto 1965 invest\u00ec il cantiere per la costruzione della diga di Mattmark, in Svizzera. I morti accertati furono 88: 56 italiani, 23 svizzeri, 4 spagnoli, 2 tedeschi, 2 austriaci e un apolide.\nStoria.\nNegli anni sessanta, la Svizzera visse una crescita economica senza precedenti e in quel periodo, dal sud Italia la sola Svizzera si ritrov\u00f2 ad accogliere quasi il 50% dell'intero flusso migratorio italiano con oltre due milioni e mezzo di persone, dall'immediato secondo dopoguerra e fino agli anni ottanta. Molte furono impegnate nella costruzione di grandi opere, come la diga di Mattmark. Lo sfruttamento dell'energia idroelettrica, che ancora oggi rappresenta la fonte principale di approvvigionamento della Svizzera, fu fino agli anni sessanta quasi l'unica risorsa energetica \u2013 prima di essere affiancata dal nucleare \u2013 grazie alla quale crebbe l'industria e venne accelerata la modernizzazione del paese.A Saas-Fee, una localit\u00e0 turistica della Svizzera, una parte del ghiacciaio dell'Allalin si stacc\u00f2 provocando una valanga che travolse le baracche di alloggio degli operai che stavano costruendo la diga del lago Mattmark a 2120 metri di altezza.\nLuned\u00ec 30 agosto 1965 una valanga di pi\u00f9 di 2 milioni di metri cubi di ghiaccio seppell\u00ec 88 dei lavoratori impegnati nella costruzione della diga in terra pi\u00f9 grande d'Europa. Di questi, 56 erano italiani. Come a Marcinelle, la tragedia determin\u00f2 un momento di cesura nella storia dell'emigrazione italiana. Fu la provincia di Belluno, con 17 vittime, a essere la pi\u00f9 colpita, insieme al comune di San Giovanni in Fiore, in provincia di Cosenza, che perse 7 uomini.\nIl 1\u00ba settembre 1965 il giornale \"Le Nouvelliste\", di Sion, pubblica i nomi delle 88 vittime.\nLe baracche erano state costruite \"sulla traiettoria di caduta del ghiacciaio sospeso\". L'istruttoria per accertare se e quali responsabilit\u00e0 fossero individuabili per la sciagura dur\u00f2 7 anni. Al processo, nel 1972, i 17 imputati furono tutti prosciolti, e la sentenza di assoluzione venne confermata in appello dal tribunale cantonale del Vallese nel corso dello stesso anno. Alle famiglie delle vittime, che avevano proposto l'appello, fu addebitata la met\u00e0 delle spese processuali. \nUnico contrappeso a questa soluzione della questione delle responsabilit\u00e0 civili e penali fu la \"Fondation Mattmark\"."}
{"id": "2249552", "revid": "287204", "url": "https://it.wikipedia.org/wiki?curid=2249552", "title": "Bundu", "text": "Bundu \u00e8 una citt\u00e0 dell'India di 18.505 abitanti, situata nel distretto di Ranchi, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 10' 60 N e 85\u00b0 34' 60 E e ha un'altitudine di 336 .\nSociet\u00e0.\nEvoluzione demografica.\nAl censimento del 2001 la popolazione di Bundu assommava a 18.505 persone, delle quali 9.735 maschi e 8.770 femmine. I bambini di et\u00e0 inferiore o uguale ai sei anni assommavano a 2.663, dei quali 1.372 maschi e 1.291 femmine. Infine, coloro che erano in grado di saper almeno leggere e scrivere erano 11.294, dei quali 6.979 maschi e 4.315 femmine."}
{"id": "2249556", "revid": "83531", "url": "https://it.wikipedia.org/wiki?curid=2249556", "title": "Eccidio di Biafra", "text": "L\u2019eccidio di Biafra avvenne il 9 maggio 1969 in Nigeria. In quell'occasione perirono dieci tecnici italiani dell'ENI e un arabo.\nStoria.\nI campi petroliferi dell'ENI in Nigeria si trovano sulla riva sinistra del fiume Niger, in territorio confinante con il Biafra ma ancora sotto il controllo di Lagos. L'Agip conduceva prospezioni petrolifere nei due campi denominati \"Okpai\" e \"Kwale 3\", distanti tra loro circa quindici chilometri.\nLa mattina del 9 maggio 1969, verso le cinque e trenta, un commando di biafrani intervenne dopo aver sconfitto gli avamposti nigeriani, attaccando il campo Kwale 3 e uccidendo 10 tecnici italiani e un giordano. I tecnici del campo Okpai, sentendo riecheggiare colpi ripetuti di arma da fuoco nella foresta, decisero di prendere i mezzi e avviarsi verso Worri, ma appena giunti al campo Kwale 3 scoprirono la tragedia, e vennero catturati dai biafrani. Gli italiani fatti prigionieri furono in totale quattordici: \"Silvio Barbera\", \"Claudio Bersani\", \"Nereo Bassi\", \"Giacomo Chianura\", \"Rocco D'Amico\", \"Aldo Fuolega\", \"Pietro Giammaria\", \"Guglielmo Grignaffini\", \"Vittorio Lucarelli\", \"Lino Mazza\", \"Aristide Rai\", \"Francesco Tomasoni\", \"Walter Cattivelli\", \"Vladimiro Golfarelli\", portati nel villaggio di \"Barakan\u00e0\" e successivamente nella prigione di Owerri. La notizia dell'attacco biafrano venne alla luce solo il 13 maggio, ma senza i contorni del dramma. La notizia del massacro si apprese solo il 27 maggio. I prigionieri, in un primo momento condannati a morte, vennero poi rilasciati il 7 giugno 1969 grazie ad una delicata trattativa condotta dall'On. Mario Pedini, sottosegretario agli Esteri. Papa Paolo VI ricevette in udienza gli italiani liberati la sera stessa del loro rientro a Roma. Alcuni articoli dell'epoca misero in discussione la procedura delle trattative, insinuando la presenza un riscatto di dodici miliardi di lire compartecipato fra Stato ed ENI. Sul fatto si svolsero diverse interrogazioni parlamentari.\nA seguito del massacro, per gli accertamenti medico sanitari legati al riconoscimento delle vittime il Governo italiano invi\u00f2 il professor Bossi ed Enrico Giardini (Daverio 19/10/1921 - Varese 26/07/2010), che verranno per\u00f2 bloccati all'aeroporto di Lagos (Nigeria) da militari dell'Esercito Federale nigeriano. L'impasse richieder\u00e0 l'intervento del professor Giuseppe Galeotti dell'Ambasciata italiana in Nigeria, che convinse il capitano Dickson a \"liberare\" il personale specialistico giunto da Milano. "}
{"id": "2249562", "revid": "143439", "url": "https://it.wikipedia.org/wiki?curid=2249562", "title": "Lilt", "text": ""}
{"id": "2249566", "revid": "125724225", "url": "https://it.wikipedia.org/wiki?curid=2249566", "title": "Mistero di via Monaci", "text": "Il mistero di via Monaci, detto anche caso Fenaroli, fu il nome dato dalla stampa all'omicidio commesso il 10 settembre 1958 a Roma in un appartamento di via Ernesto Monaci n. 21, nei pressi di piazza Bologna nel quartiere Nomentano. Il caso ebbe una vasta eco mediatica, tanto che oltre ventimila persone attesero per una notte intera di fronte al tribunale il pronunciamento della sentenza, segnando profondamente la societ\u00e0 italiana del periodo.\nStoria.\nLa mattina dell'11 settembre 1958, Maria Teresa Viti, la domestica che lavora nell'appartamento della signora Maria Martirano in Fenaroli (n. 1911) in via Monaci a Roma, suona il campanello, ma, contrariamente al solito, la padrona di casa non viene ad aprire. La domestica chiede aiuto al portiere e al fratello della signora, ma solo l'intervento di un vicino di casa, entrato nell'appartamento dalla finestra della cucina, consente di scoprire il cadavere di Maria Martirano, disteso in cucina; la donna, come si scoprir\u00e0 pi\u00f9 tardi, \u00e8 morta per strangolamento. L'ipotesi di furto, realistica a una prima analisi per l'assenza di 400\u00a0000 lire in contanti e dei gioielli, viene poi scartata poich\u00e9 l'assassino ha ignorato una cifra pi\u00f9 ingente nell'armadio della camera del marito.\nLe indagini.\nLe indagini, condotte dalla squadra mobile nelle persone di Ugo Macera in collaborazione con Nicola Scir\u00e8, riescono a dedurre l'ora dell'omicidio, fra le 23:30 e la mezzanotte. Fra i sospettati c'\u00e8 il marito, il geometra Giovanni Fenaroli, titolare della societ\u00e0 Fenarolimpresa, che vive a Milano, dove si occupa di edilizia. Il movente avrebbe potuto essere la possibilit\u00e0 di riscuotere una polizza stipulata sulla vita della moglie per un valore di 150 milioni di lire e inoltre si scoprir\u00e0 che era stata falsificata la firma sulla clausola che prevedeva la morte violenta. L'alibi del marito sembra reggere perch\u00e9 al momento dell'omicidio era in ufficio a Milano con il ragioniere Egidio Sacchi, amministratore della Fenarolimpresa. Gli investigatori seguono comunque la pista dell'uxoricidio commesso per il tramite di un sicario e, due mesi dopo, vengono a capo del mistero: il ragionier Sacchi confessa di essere stato presente alla telefonata con la quale Fenaroli, poco prima dell'omicidio, comunicava alla moglie che sarebbe passato un tal Raoul Ghiani (n. 1931), per consegnare dei documenti; questi era un operaio elettrotecnico giovane e prestante, che venne compensato con un milione di lire per il delitto.\nSecondo le indagini si scopr\u00ec che Fenaroli aveva conosciuto Ghiani grazie all'amicizia di quest'ultimo con certo Carlo Inzolia, fratello di Amalia Inzolia, una donna con la quale Fenaroli, dieci anni prima, aveva avuto una relazione; questa donna aveva una figlia, Donatella, che venne adottata da Fenaroli e che quando nel 1957 rimase orfana, and\u00f2 ad abitare con lo zio, Carlo Inzolia.\nLa sera precedente la scoperta del cadavere della Martirano a Roma, Ghiani avrebbe lasciato il lavoro in fabbrica verso le 18:30 e sarebbe stato portato in auto all'aeroporto della Malpensa, dove sarebbe partito per Ciampino con in tasca un biglietto di sola andata a nome Rossi; recatosi poi immediatamente in via Monaci (una telefonata del marito, con la quale la vittima sarebbe stata convinta ad aprire la porta a Ghiani con il pretesto che questi doveva ritirare documenti riservati e importanti, l'avrebbe preceduto), avrebbe compiuto il delitto e quindi sarebbe rientrato a Milano in vagone-letto, giungendo appena in tempo per timbrare il cartellino presso la ditta ove lavorava, il giorno 11 settembre. Ghiani era un ventisettenne, figlio di un bigliettaio dell'azienda tranviaria, e viveva a Milano con la madre, Clotilde, il fratello Luciano e la sorella Lia: il padre se n'era andato a vivere da solo poich\u00e9 non sopportava pi\u00f9 i tre figli, tutti e tre adulti e impiegati, con una mentalit\u00e0 e con atteggiamenti che lui, uomo d'anteguerra, non riusciva a comprendere. Ghiani usciva sovente la sera, ovviamente quando non era impegnato in trasferte per lavoro, e frequentava il solito bar, ove da anni passava la serata fra partite a carte, biliardo e chiacchiere, e in determinati giorni della settimana frequentava qualche sala da ballo. Queste abitudini consolidate non gli giovarono nella presentazione di un alibi: nessuno degli amici abituali riusc\u00ec a ricordare se la sera del 10 settembre 1958 lui fosse o no con loro. Ghiani venne arrestato in quanto venne riconosciuto da una donna, Reana Trentini, come il visitatore ricevuto quella sera dalla vittima, oltre che da un passeggero del treno con il quale sarebbe tornato a Milano; inoltre si scopr\u00ec che la sera precedente c'era stato un tentativo, che era andato a vuoto e i biglietti del treno per quella occasione erano stati acquistati a suo nome. La polizia poi dimostr\u00f2 che uscito dalla fabbrica alle 18:30 sarebbe potuto arrivare all'aeroporto e l'Alitalia conferm\u00f2 che un signor Rossi fu imbarcato all'ultimo minuto e, secondo la testimonianza di Sacchi, Rossi era Raoul Ghiani.\nIl processo.\nIl \"Caso Fenaroli\", approdato nelle aule dei tribunali, appassion\u00f2 l'Italia dividendola in \"colpevolisti\" e \"innocentisti\" e che il pubblico dedic\u00f2 la sua attenzione e passione a un caso di omicidio compiuto \"a freddo\" e con determinazione e impostazione a lungo studiata e realizzata nei minimi particolari, sul filo di percorsi in auto, orari di aerei e treni determinanti per il successo dell'operazione, che un qualunque disguido, non del tutto improbabile, nella sequenza dei vari movimenti dell'assassino, avrebbe potuto mandare a monte. Secondo l'accusa, la mente che studi\u00f2 tutto questo era un geometra, imprenditore sulla via del fallimento, che per la sua meticolosit\u00e0 nel progettare il crimine, giostrandosi fra le insidie del mancato rispetto di orari previsti con precisione assoluta e con margini esigui, venne anche chiamato \u00abil capostazione della morte\u00bb. In un articolo Indro Montanelli si disse convinto che il denaro e il guadagno non fossero stati mai i veri traguardi di Fenaroli e ipotizz\u00f2 che \u00abProbabilmente l'odio per la Martirano gli nacque in corpo il giorno in cui, come prima o poi capita a tutti i mariti, si accorse che lei lo vedeva com'era e non come lui si sforzava di sembrare: un pover'uomo qualunque.\u00bb\nL'11 giugno 1961 la Corte d'Assise di Roma, con la testimonianza determinante del ragionier Sacchi, condann\u00f2 Fenaroli e Ghiani all'ergastolo, mentre Carlo Inzolia venne assolto per insufficienza di prove (20\u00a0000 persone, fuori dal tribunale, attesero la sentenza fino alle 5 del mattino). Il 27 luglio del 1963 la Corte d'Assise d'Appello di Roma conferm\u00f2 le condanne all'ergastolo per Ghiani e Fenaroli, mentre Carlo Inzolia fu condannato a 13 anni di reclusione per complicit\u00e0. Giovanni Fenaroli mor\u00ec in carcere nel 1975, Ghiani ricevette la grazia nel 1983, mentre Carlo Inzolia ottenne nel 1970 la libert\u00e0 condizionata.\nRaul Ghiani \u00e8 tuttora (maggio 2021) vivente.\nIndagini giornalistiche successive.\nMolti anni dopo il caso venne studiato nuovamente, perch\u00e9 si pensava a una possibile vendetta contro Fenaroli condotta dall'Italcasse per liberarsi da un possibile ricatto. In quell'indagine, condotta dal giornalista Antonio Padellaro, si mostrava anche che la situazione economica dell'indagato non era poi tanto disastrosa come si pensava. Destava sospetti anche il fatto che Fenaroli non avesse mai cercato d'incassare l'indennizzo previsto dalla polizza, per il quale avrebbe ordinato l'omicidio. Inoltre molto sospette apparvero le prove contro Ghiani, nel cui laboratorio, nella ditta per la quale lavorava, un anno dopo il delitto e dopo che numerose perquisizioni vi erano gi\u00e0 state svolte, vennero ritrovati i gioielli rubati."}
{"id": "2249569", "revid": "87816077", "url": "https://it.wikipedia.org/wiki?curid=2249569", "title": "Lucio (disambigua)", "text": ""}
{"id": "2249570", "revid": "92723", "url": "https://it.wikipedia.org/wiki?curid=2249570", "title": "Santa Fiorentina", "text": ""}
{"id": "2249575", "revid": "466539", "url": "https://it.wikipedia.org/wiki?curid=2249575", "title": "Incidente del Trent", "text": "L'incidente del Trent avvenne nell'autunno del 1861, durante gli inizi della guerra civile fra il Nord ed il Sud degli Stati Uniti d'America. \nStoria.\nIl \"Trent\" era una nave a vapore britannica, sul quale si erano imbarcati due inviati sudisti, tali \"Mason\" e \"Slidell\", il cui obiettivo era quello di viaggiare sino in Inghilterra e chiedere udienza a Lord \"Palmerston\", Primo Ministro della Regina Vittoria. La Marina nordista diede la caccia al \"Trent\", e in pieno Atlantico un loro brigantino lo abbord\u00f2 sequestrando i due inviati sudisti.\nLe reazione inglesi all'accaduto furono molto pesanti, accusarono i nordisti sia di oltraggio alla bandiera britannica che violazione delle norme di diritto internazionale. La risposta preparata dal ministro degli esteri, lord John Russel era molto decisa e poteva sembrare una sorta di ultimatum. Intervenne il principe consorte Alberto, malato di febbre tifoide che modific\u00f2 la nota redatta da Russell, facendolo diventare un invito alle trattative."}
{"id": "2249582", "revid": "143439", "url": "https://it.wikipedia.org/wiki?curid=2249582", "title": "LILT", "text": ""}
{"id": "2249585", "revid": "363629", "url": "https://it.wikipedia.org/wiki?curid=2249585", "title": "Malattie cardiovascolari", "text": ""}
{"id": "2249587", "revid": "254059", "url": "https://it.wikipedia.org/wiki?curid=2249587", "title": "Dai Sijie", "text": "Biografia.\nFiglio di un medico, Dai Sijie nasce in Cina e da giovanissimo viene spedito nella provincia del Sichuan in un campo di rieducazione fino al 1974. Alla morte di Mao, entra all'Universit\u00e0 dove studia storia dell'arte e dove riesce ad ottenere una borsa di studio in Francia. Da allora vive e lavora a Parigi."}
{"id": "2249588", "revid": "51032", "url": "https://it.wikipedia.org/wiki?curid=2249588", "title": "Nel paese dei ciechi", "text": ""}
{"id": "2249592", "revid": "33689", "url": "https://it.wikipedia.org/wiki?curid=2249592", "title": "Bergen (Norvegia)", "text": ""}
{"id": "2249593", "revid": "729019", "url": "https://it.wikipedia.org/wiki?curid=2249593", "title": "Coproporfiria ereditaria", "text": "La coproporfiria ereditaria \u00e8 un disordine della biosintesi dell'eme, classificato tra le porfirie epatiche acute. La malattia \u00e8 causata da una carenza dell'enzima coproporfirinogeno ossidasi, derivato dal gene \"CPOX\" ed \u00e8 trasmessa tratto dominante, sebbene siano stati riscontrati casi di omozigosi. A differenza della porfiria acuta intermittente, i pazienti con la coproporfiria ereditaria possono presentare manifestazioni cutanee simili a quelle riscontrabili nella porfiria cutanea tarda oltre ad attacchi acuti di dolore addominale, vomito e disturbi neurologici tipici delle porfirie acute. Come per le altre porfirie, il fattore scatenante pu\u00f2 essere identificato in alcuni farmaci, fattori ambientali e modifiche nella dieta. Test biochimici e molecolari possono essere utilizzati per ottenere la diagnosi di una porfiria e identificare il difetto genetico specifico. Nel complesso, le porfirie sono malattie rare: l'incidenza per tutte le forme \u00e8 stimata in un caso ogni 20.000; tuttavia l'esatta incidenza della coproporfiria ereditaria \u00e8 difficilmente stimabile a causa della ridotta penetranza.\nEziologia.\nLa coproporfiria ereditaria \u00e8 causata da mutazioni del gene \"CPOX\", che codifica per il coproporfirinogeno ossidasi, enzima che, convertendo il coproporfirinogeno III in protoporfirinogeno-IX, \u00e8 responsabile della sesta tappa della via di biosintesi dell'eme. Il gene \"CPOX\" \u00e8 localizzato nel locus q11.2-q12.1 del cromosoma 3, ha 6 introni e 7 esoni e produce un mRNA di 2675 basi. \u00c8 ereditato come tratto autosomico dominante, il che significa che il dimezzamento della quantit\u00e0 di enzima prodotto \u00e8 sufficiente a generare le manifestazioni cliniche; ciononostante sono stati identificati pazienti omozigoti. Come altre porfirie acute, la coproporfiria ereditaria mostra una penetranza ridotta, ovvero non tutti gli individui che portano una mutazione patogenetica sono sintomatici.\nI soggetti omozigoti per una determinata mutazione (K404E) o eterozigoti composti, ma con un allele di \"CPOX\" completamente non funzionante, hanno una porfiria eritropoietica pi\u00f9 grave, chiamata in inglese \"harderoporphyria\", caratterizzata da ittero neonatale, iperbilirubinemia, epatosplenomegalia e lesioni cutanee dopo esposizione a luce ultravioletta. La coproporfiria ereditaria \u00e8 una malattia rara ma, a causa della ridotta penetranza, \u00e8 difficile stimarne l'incidenza; per tutte le forme di porfiria, questa \u00e8 stimata in 1 caso ogni 20.000 abitanti negli Stati Uniti. L'incidenza della \"harderoporphyria\" \u00e8 decisamente minore, con solo dieci casi riportati in letteratura.\nClinica.\nSegni e sintomi.\nClinicamente i pazienti si presentano con manifestazioni simili a quelle di altre forme di porfiria, come la porfiria acuta intermittente e la porfiria variegata. I pazienti con coproporfiria ereditaria e con porfiria variegata possono presentare segni e sintomi comuni sia con le porfirie acute, sia con quelle cutanee. Questi includono: attacchi di dolore addominale acuto, nausea, vomito, diarrea, tachicardia, ipertensione arteriosa e convulsioni. Possono presentare inoltre manifestazioni cutanee simili a quelle caratteristiche della porfiria cutanea tarda, come aumentata fragilit\u00e0 cutanea, lesioni bollose dopo esposizione a luce solare e fenomeni di cicatrizzazione.\nIn assenza di fattori scatenanti i pazienti possono risultare asintomatici. Tra questi fattori sono compresi farmaci, assunzione di alcol, alterazioni ormonali e modifiche nella dieta. La luce solare, e in genere le radiazioni ultraviolette possono scatenare le manifestazioni cutanee. I soggetti omozigoti per mutazioni del gene \"CPOX\" sono solitamente caratterizzati da un'et\u00e0 di insorgenza pi\u00f9 precoce rispetto agli eterozigoti.\nEsami di laboratorio e strumentali.\nIn genere la diagnosi di porfiria \u00e8 piuttosto tardiva a causa della rarit\u00e0 della condizione e dell'ampio spettro di manifestazioni cliniche aspecifiche che i pazienti presentano. Il dosaggio del porfobilinogeno urinario \u00e8 raccomandato come test di monitoraggio nel sospetto di porfiria acuta; elevati livelli di tale intermedio del metabolismo delle porfirine \u00e8 indicativo per porfiria acuta e ulteriori esami possono essere indicati per identificarne il tipo.\nL'identificazione di una specifica forma di porfiria pu\u00f2 essere ottenuta sulla base di esami di laboratorio, svolti sul sangue, sulle urine e sulle feci. La coproporfiria ereditaria pu\u00f2 essere distinta dalla maggior parte delle altre porfirie sulla base del riscontro di manifestazioni cutanee tipiche. La porfiria variegata presenta caratteristiche simili, ma pu\u00f2 essere esclusa mediante l'analisi delle porfirine urinarie e fecali, svolta tramite cromatografia liquida ad alta prestazione a rilevazione di fluorescenza. Gli esami biochimici per le porfirie risultano maggiormente utili se i campioni sono raccolti durante gli episodi acuti. Tipicamente, il metabolita utilizzato per distinguere la coproporfiria ereditaria dalla porfiria variegata \u00e8 la protoporfirina, presente solo nel secondo caso nel plasma e nelle feci dei soggetti affetti.\nUn'elevata concentrazione di coproporfirina urinaria, definita coproporfirinuria, \u00e8 un reperto comune, ma non specifico per le porfirie acute. La coproporfirinuria pu\u00f2 essere dovuta ad altri fattori di stress che agiscono sulla via di sintesi dell'eme, come malattie del fegato, del midollo osseo e nel saturnismo.\nTrattamento.\nNon esiste alcuna cura definitiva per la coproporfiria ereditaria e la terapia degli attacchi acuti \u00e8 del tutto sovrapponibile a quella delle altre tipologie di porfiria acuta. La somministrazione endovenosa di emina \u00e8 il trattamento raccomandato per gli attacchi acuti che, se non trattati rapidamente e in modo corretto, possono anche avere esito letale. Per la somministrazione di emina \u00e8 solitamente indicata l'ospedalizzazione, mentre un'importanza capitale riveste la scelta dei farmaci, atta a escludere quelli che interagiscano anche lievemente con la patogenesi dell'attacco acuto di porfiria. La scelta terapeutica diventa difficile nel trattamento delle convulsioni, in quanto la maggior parte dei farmaci anticonvulsivi pu\u00f2 peggiorare i sintomi. Quelli ritenuti pi\u00f9 sicuri sono il gabapentin e il levetiracetam.\nNei pazienti difficilmente trattabili anche con l'emina, il trapianto di fegato rappresenta un'opzione terapeutica da utilizzarsi prima che i sintomi neurologici peggiorino sino alla paralisi. Pu\u00f2 inoltre essere associato al trapianto di rene in caso di insufficienza renale.\nIl trattamento a lungo termine \u00e8 basato sulla prevenzione degli attacchi acuti e sull'eliminazione dei fattori scatenanti, come farmaci, modifiche della dieta e infezioni\n. Nel sesso femminile spesso gli attacchi sono correlati con il ciclo mestruale, che pu\u00f2 essere gestito efficacemente mediante la somministrazione orale di estroprogestinici. A causa della ridotta penetranza della coproporfiria ereditaria, i familiari di un paziente, anche se asintomatici, possono presentare la stessa mutazione. L'analisi molecolare del gene \"CPOX\" \u00e8 il modo migliore per identificare gli individui che hanno la stessa mutazione, permettendo loro di adattare lo stile di vita in modo da evitare i fattori scatenanti."}
{"id": "2249596", "revid": "1318658", "url": "https://it.wikipedia.org/wiki?curid=2249596", "title": "Bergen", "text": "Bergen \u00e8 una citt\u00e0 costiera della contea di Vestland, nella regione di Vestlandet, in Norvegia. Al 3 agosto 2013, la municipalit\u00e0 contava quasi 270.000 abitanti, con l'area metropolitana che raggiungeva i 396.700, rendendo Bergen la seconda citt\u00e0 pi\u00f9 popolata del paese, dopo la capitale Oslo.\nLa municipalit\u00e0 copre un'area di 465\u00a0km\u00b2 ed \u00e8 situata sulla penisola di Bergen (\"Bergenshalv\u00f8ya\"). Il centro cittadino e i quartieri settentrionali della citt\u00e0 si affacciano sul Byfjorden, mentre l'intera citt\u00e0 \u00e8 circondata dalle montagne: per questo motivo la citt\u00e0 \u00e8 nota anche come \"la citt\u00e0 delle sette montagne\" e molti sobborghi sono situati su isole. \nBergen \u00e8 il centro amministrativo del Vestland ed \u00e8 divisa in otto \"bydeler\" (distretti): Arna, Bergenhus, Fana, Fyllingsdalen, Laksev\u00e5g, Ytrebygda, \u00c5rstad e \u00c5sane.\nGeneralit\u00e0.\nL'inizio dei traffici commerciali nell'area di Bergen risale agli anni 1020, sebbene la citt\u00e0 fu fondata soltanto nel 1070. Fu capitale di Norvegia nel XIII secolo, mentre nei secoli successivi fu una stazione commerciale della Lega anseatica. Fino al 1789, Bergen fu un importante snodo per i commerci tra il nord del paese e l'estero. I resti delle banchine dell'epoca oggi sono incorporati nel quartiere di Bryggen, riconosciuto Patrimonio dell'umanit\u00e0 dall'UNESCO nel 1979. Nel corso della sua storia, la citt\u00e0 \u00e8 stata devastata da diversi incendi. Essa \u00e8 sede di diverse scuole di una certa importanza come, ad esempio, la Norges Handelsh\u00f8yskole (Scuola norvegese d'economia), fondata nel 1936, e l'Universit\u00e0 di Bergen, risalente invece al 1946.\n\u00c8 un centro internazionale di acquacoltura, trasporto navale ed estrazione del petrolio offshore, mentre a livello nazionale si afferma in settori come l'educazione superiore, il turismo e la finanza. \nTra le tradizioni pi\u00f9 amate vi sono quella dei \"buekorps\", giovani vestiti con abiti tipici, e il dialetto autoctono, il bergensk. La citt\u00e0 \u00e8 servita dall'aeroporto di Bergen-Flesland, dalla Bergensbanen, famosa e panoramica linea ferroviaria che la collega con la capitale Oslo e da una linea tranviaria a funicolare, oltre che dal porto di Bergen. Nel 2000, \u00e8 stata capitale europea della cultura insieme ad altre otto citt\u00e0 europee.\nLa citt\u00e0 di Bergen \u00e8 delimitata per la maggior parte da fiordi: il S\u00f8rfjord e il Byfjord a nord; il Raunefjord e il Grimstadfjord a ovest.\nStoria.\nLa fondazione ed il regno di Sverre Sigurdsson.\nSecondo la tradizione, Bergen fu fondata nel 1070 da Olaf Kyrre, figlio di Harald III di Norvegia. Tuttavia, recenti ricerche hanno rilevato che gi\u00e0 negli anni 1020 esisteva un insediamento commerciale e gi\u00e0 nel X secolo, nella zona dell'attuale sobborgo di \u00c5rstad, si trovava Alrekstad, una delle maggiori propriet\u00e0 del re di Norvegia sulla costa occidentale, presso la quale abit\u00f2 anche Harald H\u00e5rfagre, primo re del paese. Intorno al 1100, ebbe inizio il commercio del baccal\u00e0 con la costa settentrionale del paese.\nNel 1176 comincia ad affermarsi un pretendente al trono, tale Sverre Sigurdsson, sostenuto da una parte della popolazione, oltre che dai vescovi. L'altro pretendente (gi\u00e0 re legittimamente) era Magnus V, ed era sostenuto dagli aristocratici. Dopo otto anni di guerra civile, Magnus fu ucciso nella battaglia di Fimreite, nei pressi dell'attuale citt\u00e0 di Sogndal. Si fece costruire la fortezza di Sverresborg e si fece incoronare il 29 giugno 1194. Nel 1197, i suoi oppositori bruciarono la citt\u00e0. L'anno seguente, Thorstein Kugad, uno dei loro capi, uccide Karl Sverkerson, figlio di Sverre, che rimase molto colpito dall'evento e mor\u00ec il 9 marzo 1202; venne seppellito nella Chiesa di Cristo a Bergen (\"Kristkirken p\u00e5 Holmen\"), oggi non pi\u00f9 esistente. Gli succedette Haakon III, che egli in punto di morte dichiar\u00f2 suo unico figlio. Il suo regno fu per\u00f2 tanto turbolento quanto breve: il 1\u00ba gennaio 1204, infatti, mor\u00ec a seguito di un salasso. Ci\u00f2 non riport\u00f2 la pace nel paese, segnato dal governo degli ultimi due re. Nel 1207 Bergen fu presa due volte dai Bagler, gli oppositori di Sverre, che distrussero anche la fortezza costruita dal loro (ormai ex) nemico. \nNel 1217 strapp\u00f2 il ruolo di capitale del paese a Trondheim, in quanto vi era anche un'amministrazione centrale, sebbene a livelli rudimentali. La situazione torn\u00f2 cos\u00ec lentamente alla normalit\u00e0, ed il 29 luglio 1223 un'assemblea riunita a Bergen conferm\u00f2 il diritto di eredit\u00e0 al trono di Haakon IV, che regn\u00f2 fino al 16 dicembre 1263, portando la pace nel regno, che raggiunse grande splendore ed intrattenne relazioni col resto d'Europa. Tuttavia, durante il regno ventennale del suo successore Haakon V (1299-1319), la capitale fu spostata a Oslo.\nDalla Lega Anseatica ad oggi.\nA met\u00e0 XIV secolo, mercanti provenienti dal nord della Germania fondarono uno dei quattro fondachi della Lega anseatica a Bryggen, quartiere oggi patrimonio dell'umanit\u00e0.\nNel 1360 la citt\u00e0 entr\u00f2 ufficialmente nell'Hansa.Gli Anseatici disponevano in citt\u00e0 di un proprio quartiere, che governavano in autonomia, e godevano di grandi privilegi, come il monopolio nel commercio con i pescatori che, ogni estate, si dirigevano verso Bergen dalla Norvegia settentrionale. Nel rapporto tra i tedeschi e la citt\u00e0 non mancarono incidenti ed episodi sanguinosi. Nel 1536, il re riusc\u00ec ad imporre ai mercanti dell'Hansa l'alternativa tra il prendere la cittadinanza norvegese o essere espulsi. La comunit\u00e0 della Lega, sia pur ridotta ed ormai naturalizzata, mantenne comunque il monopolio del commercio con il Nord del Paese fino alla fine del XVIII secolo.\nBergen era anche il principale centro religioso norvegese, con la presenza di numerosi monasteri. Fu attraverso la citt\u00e0 che il Luteranesimo, portato dai soliti mercanti anseatici, si diffuse nel paese.\nCristiania, l'odierna Oslo, divenne capitale della Norvegia nel 1814 e, a partire dal 1850, si afferm\u00f2 come principale citt\u00e0 del paese, soppiantando Bergen.\nNel 1916, un incendio devast\u00f2 buona parte del centro cittadino di Bergen (altri incendi si erano verificati nel 1702 e nel 1855).\nDurante l'occupazione nazista della seconda guerra mondiale, ad Arna ebbe sede il Campo di concentramento di Espeland. Nel 1944 una nave da guerra tedesca esplose nel porto, causando molte vittime e gravi danni a diversi edifici storici.\nNel 1972 la citt\u00e0 raggiunse i confini attuali, allargandoli fino a comprendere diversi centri vicini.\nGeografia fisica.\nClima.\nLa citt\u00e0 gode di un clima temperato oceanico. Le variazioni di temperatura sono deboli, gli inverni sono miti e le estati piovose.\nBergen \u00e8 soprannominata \"la citt\u00e0 della pioggia\" o \"la Seattle europea\". La media annuale delle precipitazioni, infatti, supera i 2000 millimetri annuali (2250). Le precipitazioni pi\u00f9 intense registrate in un giorno sono state di 192,2\u00a0mm. Pi\u00f9 di recente, tra il 29 ottobre 2006 e il 21 gennaio 2007, si sono registrati 85 giorni di pioggia consecutivi.\nLa causa delle frequenti precipitazioni \u00e8 principalmente orografica: i venti occidentali, largamente prevalenti sul Mar di Norvegia, si caricano di umidit\u00e0 e, impattando sui rilievi montuosi alle spalle delle citt\u00e0, producono intense piogge.\nNonostante la latitudine Bergen gode di un clima oceanico termicamente abbastanza clemente: la media di gennaio \u00e8 di circa 2 gradi, mentre l'estate \u00e8 fresca (media di luglio: 14,5\u00a0\u00b0C).\nIn citt\u00e0 non si pu\u00f2 verificare il fenomeno del Sole di mezzanotte ma si ha un crepuscolo continuo per tutta la notte mostrando una luce particolare, la cosa viene sfruttata dai fotografi.\nSport.\nLa citt\u00e0 \u00e8 sede di diverse societ\u00e0 polisportive distribuite nel tessuto urbano, tra le quali le Idrettslaget Sandviken e Varegg che vantano prestigiosi risultati nelle loro sezioni sportive, in particolar modo quelle calcistiche maschili e femminili.\nLa squadra pi\u00f9 rappresentativa di calcio della citt\u00e0 \u00e8 il Brann in campo maschile e il Sandviken in quello femminile.\nA settembre 2017 la citt\u00e0 ha ospitato i Campionati del mondo di ciclismo su strada.\nCultura.\nIstruzione.\nA Bergen ha sede l'Universit\u00e0 di Bergen (\"Universitetet i Bergen\") con varie facolt\u00e0. Collegato all'universit\u00e0 \u00e8 il Museo dell'Universit\u00e0 di Bergen (\"Universitetsmuseet i Bergen\"), creato nel 1825.\nVi \u00e8 anche la Norges Handelsh\u00f8yskole, scuola di commercio."}
{"id": "2249598", "revid": "729019", "url": "https://it.wikipedia.org/wiki?curid=2249598", "title": "Melioidosi", "text": "La melioidosi \u00e8 un'infezione causata dal batterio Burkholderia pseudomallei. Oltre all'uomo, colpisce anche ratti, pecore, capre e maiali.\nEpidemiologia.\n\u00c8 endemica in Asia meridionale (dal Pakistan alle Filippine e province meridionali della Cina) e in Oceania nord-occidentale. In particolare, sono particolarmente colpite, con un'incidenza annua di 50 casi per 100.000 abitanti, la Thailandia nord-orientale e la parte settentrionale del Territorio del Nord in Australia.\nIl 75-81% dei casi si sviluppa durante la stagione umida. Il picco di incidenza \u00e8 tra i 40 e 60 anni di et\u00e0, ma \u00e8 ben rappresentata anche nei bambini.\nEziologia e patogenesi.\nL'agente eziologico della melioidosi \u00e8 il batterio \"Burkholderia pseudomallei\", che fa parte del genere Burkholderia assieme ad altre 40 specie diffuse in altre aree del globo, di cui alcune patogene per l'uomo. Nel terreno delle zone endemiche di \"B. pseudomallei\" coesiste anche \"B. thailandensis\".\nLa melioidosi si sviluppa in persone che hanno regolari contatti col suolo e con acque non trattate. L'infezione pu\u00f2 risultare da:\nIl periodo di incubazione, oggetto di un solo studio, sembra variare da 1 (inalazioni massive di acqua, in un quasi-annegamento) a 21 giorni.\nSiccome pi\u00f9 dell'80% dei pazienti ha uno o pi\u00f9 fattori di rischio per questa malattia, \u00e8 stato suggerito che la melioidosi debba essere considerata un'infezione opportunistica, poich\u00e9 nei pazienti precedentemente sani \u00e8 molto improbabile un'importante manifestazione clinica. I fattori di rischio sono:\nPresentazione clinica.\nLa melioidosi ha una gamma di presentazioni cliniche, che vanno da una forma acuta e fulminante a una forma cronica (sintomi per pi\u00f9 di 2 mesi, 11% dei casi), che imita un cancro o un'infezione tubercolare. La forma acuta pu\u00f2 avere una di queste manifestazioni iniziali:\nAlla presentazione la met\u00e0 dei pazienti presenta una batteriemia e quindi febbre, e circa un quinto va incontro a shock settico. Comuni gli ascessi secondari in tutti gli organi interni.\nUna notevole differenza clinica esiste tra la forma australiana e quella del sud-est asiatico. Circa il 40% dei bambini in Thailandia e in Cambogia presentano una parotite suppurativa, che invece \u00e8 estremamente rara in Australia, dove di contro circa il 20% dei pazienti maschi adulti presenta una prostatite.\nLa mortalit\u00e0 totale della melioidosi \u00e8 di circa il 40% in Thailandia e del 14% in Australia. La forma cronica ha un tasso di mortalit\u00e0 del 10%.\nDiagnosi e terapia.\nUn ritardo nella diagnosi di melioidosi pu\u00f2 risultare fatale. L'esame di riferimento \u00e8 una coltura del batterio da un qualsiasi prelievo (ematico, dell\u2019urina, bioptico, broncoaspirato, ascitico, ecc.). Pu\u00f2 essere utilizzata anche la PCR, che \u00e8 un test pi\u00f9 rapido, ma meno sensibile.\nIn ogni caso, non \u00e8 spesso possibile attendere l'esito di questi test, cosicch\u00e9 le linee guida per il trattamento di una qualsiasi polmonite acquisita in comunit\u00e0 (cio\u00e8 non ospedaliera) nelle zone endemiche prevede l'immediata somministrazione di antibiotici attivi contro \"B. pseudomallei\" nei pazienti che hanno almeno uno dei fattori di rischio succitati.\nIl trattamento si svolge in due fasi:"}
{"id": "2249600", "revid": "1573698", "url": "https://it.wikipedia.org/wiki?curid=2249600", "title": "Acidi grassi polinsaturi", "text": "Gli acidi grassi polinsaturi (o acidi grassi polienoici) sono acidi grassi che presentano pi\u00f9 di un doppio legame C=C all'interno della molecola. Gli acidi grassi polinsaturi possono assumere conformazione cis o trans a seconda della geometria conformazionale della molecola. \nI doppi legami sono tipicamente isolati, con un ponte metilene (-CH2-) tra 2 doppi legami, o coniugati, con un legame singolo tra 2 doppi legami.\nAppartengono agli acidi grassi polinsaturi, famiglie di grassi, quali gli omega-3, gli omega-6 e gli omega-9, rilevanti dal punto di vista nutrizionale."}
{"id": "2249606", "revid": "15756", "url": "https://it.wikipedia.org/wiki?curid=2249606", "title": "Colesterolemia", "text": "Per colesterolemia si intende la concentrazione del colesterolo nel plasma. Poich\u00e9 il colesterolo, a causa della sua insolubilit\u00e0 in acqua, circola esclusivamente incorporato nelle lipoproteine plasmatiche, la colesterolemia viene distinta in colesterolemia totale (TC), colesterolemia LDL, colesterolemia non-HDL (TC - HDL) e colesterolemia HDL\". Livelli elevati dei primi tre parametri sono considerati dannosi per la salute, mentre alla colesterolemia HDL \u00e8 riconosciuto un ruolo protettivo.\" Il colesterolo non-HDL include VLDL, IDL e LDL; in generale i livelli plasmatici del colesterolo non-HDL corrispondono al valore delle LDL + 30 mg/dl. Valori eccessivi di colesterolemia costituiscono uno dei maggiori fattori di rischio cardiovascolare (CV).\nValori di riferimento.\nI valori di riferimento (o valori normali) per i parametri medici vengono normalmente rilevati da un campione di persone sane. Del parametro rilevato si determinano la media aritmetica semplice m e la deviazione standard formula_1, una misura della dispersione dei singoli valori. Il valore di riferimento corrisponde di solito a m\u00b12formula_1, valore che include circa il 97% della popolazione: in generale, l'intervallo di valori considerati normali \u00e8 compreso tra il 2,5 percentile e il 97,5 percentile. Il caso del colesterolo fa per\u00f2 eccezione.\nEsempio: per l'intera popolazione tedesca \u00e8 m=210, formula_1=30; perci\u00f2 l'intervallo di valori normali sar\u00e0 210 +/- 60 ovvero da 150 a 270\u00a0mg/dl. Poich\u00e9 questi valori \"normali\" sono eccessivamente alti, per la determinazione dei livelli ottimali di colesterolemia nella \"Consensus Conference\" del 1984 e nelle successive linee guida ATP (\"National Cholesterol Education Program Adult Treatment Panel\") si \u00e8 preferito seguire il criterio del rischio di malattia coronarica (\"coronary heart\" \"disease\" o CHD), per cui sono considerati elevati quei valori per i quali il rischio coronarico \u00e8 elevato. Il \"Pschyrembel\", la \"bibbia\" dei medici tedeschi, d\u00e0 un valore di riferimento di TC da 115 a 220\u00a0mg/dl.\nSu raccomandazioni dell'organizzazione mondiale della sanit\u00e0 (OMS), i valori consigliati di colesterolemia nella popolazione generale sono:\nNumerosi studi epidemiologici (MRFIT, CARDIA, CHH, Progetto CUORE) hanno, infatti, dimostrato che, nella popolazione generale, la pi\u00f9 bassa mortalit\u00e0 cardiovascolare si registra negli individui con TC &lt;200 mg/dl, pressione arteriosa &lt;120/80, indice di massa corporea (BMI) &lt;25 Kg/m2, non fumatori e non diabetici.\nLa valutazione dei livelli della colesterolemia secondo il \"Third Report of the National Cholesterol Education Program Adult Treatment Panel\" (NCEP ATP III) \u00e8 riportata in tabella.\nInfluenza di et\u00e0, sesso e area geografica.\nI diversi parametri lipidici variano in base a et\u00e0, sesso, etnia e area geografica.\nLa colesterolemia totale (TC) aumenta in entrambi i sessi dalla nascita fino alla tarda infanzia, quindi subisce una modica riduzione durante l'adolescenza, per poi tornare a crescere nell'et\u00e0 adulta, fino a raggiungere un \"plateau\" dopo gli anni 50-55, seguito da una modesta diminuzione. I valori di TC sono superiori nell'uomo dai 20-25 anni fino a 50-55, prima e dopo sono pi\u00f9 alti quelli delle donne.\nLe LDL mostrano un incremento continuo con l'et\u00e0, mentre le HDL subiscono pi\u00f9 modeste variazioni. Negli uomini, le HDL dopo l'adolescenza si abbassano a livelli costanti fino ai 50-65, quando subiscono un repentino innalzamento; nella donna, le HDL iniziano ad aumentare, con andamento gradualmente progressivo, dopo i 25 anni. I valori della colesterolemia HDL sono simili nei due sessi fino alla pubert\u00e0, poi sono pi\u00f9 alti nel sesso femminile.\nNumerosi studi hanno dimostrato che le differenze nei livelli medi di colesterolemia tra le varie nazioni dipendono in larga misura dalla dieta, dal momento che i migranti tendono ad assumere la stessa colesterolemia media del paese ospitante. Non vanno, comunque, ignorate le possibili differenze genetiche tra le diverse popolazioni, come nel caso dei popoli scandinavi nei quali \u00e8 prevalente l'apolipoproteina E4 (ApoE4), che comporta una colesterolemia pi\u00f9 elevata, o degli Africani nei quali si registra una maggiore prevalenza delle mutazioni del gene PCSK9 (\"proprotein convertase subtilisin kexin 9\").\nColesterolemia e alimentazione.\nContrariamente all'opinione comune, non \u00e8 tanto il colesterolo introdotto con l'alimentazione ad aumentare la colesterolemia, quanto piuttosto il consumo di alcuni acidi grassi saturi (SFA) contenuti negli alimenti, anche se non tutti gli SFA agiscono nello stesso modo: quelli contenenti da 12 a 16 atomi di carbonio (C12:0-C16:0), in particolar modo l'acido laurico (C12:0) e l'acido miristico (C14:0), presente principalmente nel latte e derivati, aumentano il livello di LDL e di HDL, mentre l'acido stearico (C18:0) non ha questi effetti.\nAl contrario, gli acidi grassi cis-insaturi, sia acidi grassi monoinsaturi (MUFA) che polinsaturi (PUFA), abbassano i livelli plasmatici di LDL e di HDL. Gli acidi grassi trans-insaturi (TFA) aumentano le LDL, diminuiscono le HDL e inibiscono l'assorbimento degli acidi grassi cis-insaturi, quali gli omega-3 che aumentano le HDL. I TFA sono poco diffusi in natura: sono prodotti dai batteri presenti nel rumine (rTFA) di bovini e ovini (e per questo si trovano in piccole quantit\u00e0 nelle loro carni e nel loro latte), ma soprattutto si formano nel processo di idrogenazione industriale (iTFA) dei normali acidi grassi cis-insaturi (es. produzione di margarine). Di conseguenza i TFA della dieta provengono principalmente dai prodotti dolciari e dai condimenti salati di produzione industriale, sotto forma di oli vegetali parzialmente idrogenati (\"partially hydrogenated vegetable oil\" o PHVO). Gli studi clinici si sono concentrati soprattutto sugli iTFA.\nLe linee guida \"Dietary Guidelines for Americans\" (2010) e quelle \"AHA/American College\" \"of Cardiology Guideline on Lifestyle Management to Reduce Cardiovascular Risk\" (2013) raccomandano, al fine di ridurre l\u2019incidenza di eventi cardiovascolari (CV), un apporto giornaliero di colesterolo &lt;300 mg, di SFA pari al 5-6% delle calorie totali, con TFA a &lt;1% delle calorie totali. Le raccomandazioni (2010) della FAO/WHO (\"Food and Agriculture Organization/World Health Organization\") includono: consumo di grassi totali pari al 20-35% dell'apporto calorico giornaliero, SFA &lt;10%, PUFA totali 6-11%, n-6 PUFA 2,5-9%, n-3 PUFA 0,5-2%, TFA &lt;1%.\nDi conseguenza \u00e8 necessario limitare l\u2019apporto di SFA, la cui fonte principale sono i grassi animali e, in misura minore, gli oli tropicali. La riduzione degli SFA della dieta comporta necessariamente la loro sostituzione con altri nutrienti, per cui non \u00e8 sufficiente ridurre l\u2019apporto di SFA, ma, a parit\u00e0 di calorie, \u00e8 molto importante la scelta delle sostanze alimentari che andranno a sostituirli. Rispetto ai carboidrati gli SFA aumentano il colesterolo totale (TC), LDL e HDL, senza significative differenze sul rapporto TC/HDL; rispetto agli SFA i PUFA abbassano TC, LDL e HDL, ma anche il rapporto TC/HDL, senza effetti sui trigliceridi.\nIn una tipica dieta statunitense di 2000 calorie, l\u2019apporto di SFA \u00e8 di circa 24,5 g (circa l\u201911% delle calorie totali), praticamente il doppio di quanto consigliato dalle linee guida, quello di MUFA \u00e8 di 27 g (12% delle calorie) e quello di PUFA \u00e8 di 16 g (7% delle calorie). A questo proposito \u00e8 utile ricordare che i pesci grassi, come salmone, trota e aringa, nonch\u00e9 le noci sono particolarmente ricchi di PUFA e, in particolare, di n-6 PUFA. La sostituzione di 84 g di carne con un\u2019equivalente quantit\u00e0 di salmone riduce di 8 g l\u2019apporto di SFA e aumenta di 3 g quello di PUFA; la sostituzione di un cucchiaio da cucina (15 g) di burro con uno di soia riduce l\u2019apporto di SFA di 5 g.\nColesterolo alimentare.\nGli effetti del colesterolo della dieta sulla colesterolemia sono complessi, per il fatto che la relazione tra questi due parametri \u00e8 influenzata da numerosi fattori: composizione della dieta (contenuto in acidi grassi totali, SFA, MUFA e PUFA; fibre; fito- e sito-steroli; ecc.), consumo abituale medio di colesterolo (nei bassi consumatori l\u2019assorbimento \u00e8 maggiore), variazioni individuali nella capacit\u00e0 di assorbimento intestinale (iper- e ipo-assorbenti) e nella sensibilit\u00e0 della regolazione della sintesi endogena di colesterolo (iper- verso ipo-\"responders\") (per maggiori dettagli vedi Colesterolo: assorbimento intestinale/biosintesi). Si spiegava cos\u00ec, fino agli novanta del XX secolo, il fatto che alcuni popoli che si nutrono prevalentemente di prodotti animali, come gli Inuit delle regioni polari o i Masai delle steppe africane, hanno colesterolemie minori rispetto a europei o statunitensi. L'adattamento di queste popolazioni a vivere in tali ambienti ha determinato comunque una pressione genetica atta a selezionare mutazioni che consentissero tale alimentazione (si veda il paradosso inuit).\nNel 15-25% della popolazione la soppressione della sintesi endogena \u00e8 particolarmente marcata (soggetti iper-rispondenti) e la colesterolemia non aumenta con l'aumentare del consumo di colesterolo alimentare. Particolarmente iper-rispondente si \u00e8 rivelata la popolazione dei Masai: la colesterolemia e la prevalenza dell\u2019aterosclerosi sono basse nonostante che l'apporto di colesterolo possa raggiungere i 2000 mg/die per l\u2019elevato consumo di prodotti derivati dagli zeb\u00f9.\nGli studi sperimentali in volontari, durante i quali \u00e8 stata somministrata una quantit\u00e0 definita di colesterolo e sono stati misurati i livelli di colesterolemia, hanno registrato, almeno sino a 1000 md/die di colesterolo, una relazione direttamente proporzionale tra colesterolo della dieta e colesterolemia. Tuttavia, grazie ai meccanismi omeostatici che regolano l\u2019assorbimento e la sintesi del colesterolo, mantenendoli quanto pi\u00f9 possibile in equilibrio, l'incremento della colesterolemia rimane contenuto.\nSecondo una metanalisi del 2001, per ogni incremento di 100 mg/die di colesterolo dietetico, la TC aumenta in media soltanto di circa 2,2 mg/dl, sebbene le oscillazioni siano marcate, il colesterolo LDL aumenta di 1,93/dl e quello HDL di 0,3 mg/dl e il rapporto TC/HDL aumenta di 0,02 unit\u00e0. Un incremento della colesterolemia di queste proporzioni \u00e8 relativamente modesto, se si considera che la colesterolemia totale normale oscilla intorno ai 200 mg/dl, ma non per questo \u00e8 da ritenersi irrilevante: dai dati epidemiologici (sia pure con tutti i loro limiti) risulta che 1 mg/dl di aumento della colesterolemia totale innalza il rischio CV di circa l\u20191%.\nRisultati simili ha ottenuto la meta-analisi di McNamara (2000), comprendente 167 studi dal 1960 al 1999 per complessivi 3519 individui. In essa per ogni 100 mg di colesterolo dietetico giornaliero si \u00e8 verificato un aumento medio di 2,2 mg/dl di TC, di 1,9 mg/dl di LDL e di 0,4 mg/dl di HDL e un aumento del rapporto LDL/HDL di 0,01 unit\u00e0.\nUna metanalisi del 1992 ha messo in evidenza come l'innalzamento della colesterolemia in risposta ai pi\u00f9 elevati contenuti di colesterolo dietetico (&gt;1000 mg/die) segua un andamento curvilineare, nel senso che la variazione della colesterolemia \u00e8 progressivamente pi\u00f9 contenuta.\nSulla base di queste evidenze, il \"Dietary Guidelines Advisory Committee\" del 2015 afferma che non esistono apprezzabili relazioni tra consumo di colesterolo dietetico e colesterolemia. Le raccomandazioni dell\"'American Heart Association Nutrition Committee\" (2006) prevedono comunque di limitare l'introito giornaliero di colesterolo a &lt;300 mg, mentre le linee guida \"Dietary Guidelines for Americans\"\u00a02015-2020 consigliano il pi\u00f9 basso consumo possibile di colesterolo.\nAltri grassi alimentari.\nDagli studi sperimentali \u00e8 emerso che la percentuale di calorie giornaliere assunte in forma di SFA \u00e8 strettamente correlata con l'aumento della colesterolemia totale, LDL e HDL: sono state elaborate alcune equazioni (es. Keys, Hegsted) che permettono di calcolare le variazioni della colesterolemia in funzione del contenuto di SFA e PUFA della dieta.\nL'OMS, nel suo \"Food and health in Europe: a new basis for action\" del 2004, sintetizza i risultati degli studi su colesterolo e alimentazione: gli SFA influiscono, anche se in maniera diversa a seconda della loro lunghezza, sul livello del colesterolo, aumentando le LDL e in minor misura le HDL. Rispetto ai carboidrati gli SFA aumentano TC, LDL e HDL senza significative differenze sul rapporto TC/HDL. In una metanalisi di studi clinici (Mensink, 2003), per ogni punto percentuale di apporto calorico sotto forma di SFA, il colesterolo LDL aumenta di circa 12.7\u201317.4 mg/l e quello HD di 4.3\u20135.0 mg/l.\nIn particolare, sia gli SFA a catena corta (6:0-10:0) che quelli a catena lunga (18:0) hanno scarsi effetti sulla colesterolemia, mentre quelli a catena di lunghezza intermedia (12:0-16:0) hanno la massima influenza. Nel dettaglio:\nL'aumento della concentrazione delle LDL indotto da questi SFA \u00e8 dipendente sia da una maggiore produzione epatica di lipoproteine, sia soprattutto dalla \"downregulation\" dei recettori LDL. Il mancato effetto degli SFA catena corta (&lt;C10) \u00e8 dovuto al fatto che essi sono assorbiti direttamente nel sangue portale senza essere prima incorporati nei chilomicroni; gli acidi grassi 18:0 sono invece desaturati e convertiti in 18:1.\nI TFA aumentano le LDL, riducono l'apporto di PUFA, soprattutto di omega-3, e, quindi, riducono indirettamente le HDL. Tali grassi (principalmente l'acido elaidico C18:1n-9, derivato dall'acido linoleico) sono generati soprattutto nell'idrogenazione parziale dei grassi insaturi, processo utilizzato per la produzione di margarine industriali a partire da oli vegetali.\nI PUFA e i MUFA abbassano i livelli delle LDL e hanno effetti modesti sulle HDL. In particolare l'effetto sulle HDL \u00e8 tale che SFA &gt; MUFA &gt; PUFA. Sebbene tutti gli SFA innalzino le HDL, l'effetto aumenta con il diminuire della loro lunghezza. I PUFA riducono il rapporto LDL/HDL, mentre i MUFA hanno effetto ridotto o non hanno effetto. \u00c8 dunque la qualit\u00e0 dei grassi, e non il loro apporto totale, a determinare il rapporto LDL/HDL. Tuttavia anche un eccesso di PUFA pu\u00f2 essere dannoso, in quanto i doppi legami sono altamente reattivi e, quando esposti all'aria e al calore, combinandosi con l'ossigeno, possono formare perossidi.\nStudi osservazionali.\nRispetto agli studi clinici, gli studi epidemiologici che prendono in esame ampie popolazioni sono, ovviamente, di interpretazione molto pi\u00f9 complessa. In primo luogo per la difficolt\u00e0 di definire con precisione la composizione quantitativa e qualitativa della dieta. A questo riguardo il \"gold standard\" (la metodica ottimale) per definire l'introito alimentare \u00e8 rappresentato dalla registrazione di 4-7 giorni di dieta, ma pi\u00f9 frequentemente si ricorre ai meno attendibili questionari o interviste telefoniche.\nAd esempio, il Ministero della Salute tedesco, tra il 1987 e il 1988, ha condotto uno studio epidemiologico di tipo osservazionale (studio di popolazione), il \"Verbundstudie\" \"Ernahrungserhebung und Risikofaktoren-Analytic\" (VERA) o \"Nutrition Survey and Risk Factor Analysis Study\", che ha preso in esame le abitudini nutrizionali e ha effettuato rilevazioni antropometriche ed ematochimiche. Lo studio VERA (1993), che ha riguardato circa 2000 individui adulti, non ha rilevato alcuna correlazione significativa tra contenuto abituale di colesterolo nella dieta (latte, panna, uova, burro, grassi animali ecc.) e colesterolemia.\nColesterolo e acidi grassi della dieta e rischio CHD.\nGli studi epidemiologici tesi a rilevare le influenze del contenuto in colesterolo della dieta sulla mortalit\u00e0 CHD hanno fornito dati contrastanti e ci\u00f2 \u00e8 legato sia alle interferenze dovute ad altri componenti della dieta (SFA, fibre) sia agli effetti relativamente modesti del colesterolo della dieta sulla colesterolemia, come evidenziato dalle metanalisi di Weggemans e di McNamara riportate sopra.\nAnche gli studi epidemiologici prospettici finalizzati a definire la relazione tra SFA della dieta e CHD non hanno permesso di ottenere conclusioni univoche. Neppure due importanti metanalisi hanno trovato un\u2019associazione significativa tra SFA e CHD; tuttavia nessuna di esse ha considerato i macronutrienti che erano assunti in sostituzione degli SFA.\nDall'esame di una serie di studi clinici \u00e8 emerso che la sostituzione degli SFA con PUFA riduce la mortalit\u00e0 da CHD, mentre la sostituzione con carboidrati raffinati non ottiene significativi vantaggi e incerti sono i benefici di una sostituzione con MUFA. Una metanalisi (\"Pooling Project of Cohort Studies on Diet and Coronary Disease\") di 11 studi osservazionali prospettici, comprendente circa 345.000 individui adulti di entrambi i sessi seguiti per 4-10 anni, ha preso in considerazione gli alimenti assunti in alternativa agli SFA. Questo lavoro ha rilevato come l\u2019apporto dietetico di SFA sia associato a un pi\u00f9 elevato rischio CHD rispetto ai PUFA, ma non rispetto ai carboidrati o ai MUFA; anzi la sostituzione degli SFA con i carboidrati rifiniti comporta un maggiore rischio CHD. \u00c8 stato calcolato che la sostituzione del 5% dell\u2019introito calorico come SFA con un\u2019equivalente quantit\u00e0 di PUFA pu\u00f2 ridurre gli eventi CV del 13%, mentre la sostituzione con carboidrati raffinati ne causa un aumento del 7%.\nNei 25 anni dello studio policentrico \"Seven Countries Study\" (vedi sotto \"I grandi studi trasversali\") il contenuto in SFA della dieta era fortemente correlato alla mortalit\u00e0 CHD, mentre lo erano in minor grado i MUFA e il colesterolo. Tuttavia, nello studio, a parit\u00e0 di colesterolemia la mortalit\u00e0 CHD presentava notevoli differenze fra le diverse popolazioni.\nLa relazione tra dieta e colesterolemia spiega solo in parte gli effetti della dieta sulla mortalit\u00e0 CHD. \u00c8 anche da considerare che a un dato valore di colesterolemia totale corrispondono differenze nel numero di particelle LDL e differenti livelli di LDL ossidate (le vere responsabili dell'aterosclerosi) e che differenze qualitative e quantitative nella composizione della dieta potrebbero avere notevole influenza sul grado di ossidazione delle LDL (es. le vitamine antiossidanti C, E e beta-carotene oppure i flavonoidi). La dieta mediterranea e quella giapponese, a basso contenuto di SFA e ricche di antiossidanti e PUFA, oltre a un effetto diretto sui livelli delle LDL, potrebbero avere azioni favorevoli sia sulla loro ossidazione che sulla trombogenesi. Naturalmente, oltre alla dieta, altri fattori, ambientali e genetici, hanno un ruolo nel creare le differenze di mortalit\u00e0 CHD tra le varie popolazioni.\nA queste considerazioni va ricondotto il cosiddetto \"paradosso francese\": la relativamente bassa incidenza di CHD in Francia rispetto ad altri paesi industrializzati con simile introito dietetico di SFA e colesterolo. Questo apparente contrasto \u00e8 stato definito il \"paradosso francese\" (anche se \u00e8 stato rilevato in altri paesi). Sebbene non si abbia certezza sulle cause di tale discrepanza, sono state invocate abitudini dietetiche, quali un consistente consumo di vegetali e un'assunzione di quantit\u00e0 moderate di vino rosso.\nColesterolemia e stress.\nEsiste una teoria secondo la quale fattori psicologici, in particolare lo stress emotivo, influenzerebbero la colesterolemia. I suoi sostenitori affermano che avrebbe un ruolo l'aumento di ormoni e neurormoni, come catecolamine (adrenalina e noradrenalina) e cortisolo. Le catecolamine e il cortisolo stimolano la lipolisi nel tessuto adiposo e in questo modo aumentano l'apporto di acidi grassi liberi (FFA) al fegato e la sintesi epatica di VLDL. Il cortisolo stimola la sintesi epatica del colesterolo e inibisce l'attivit\u00e0 dei recettori LDL epatici (il che fa aumentare la colesterolemia e peggiora la relazione LDL/HDL).\nColesterolemia e rischio cardio-vascolare.\nNella trattazione del rapporto tra colesterolemia e malattie cardiovascolari \u00e8 necessario tenere distinti due livelli: il livello di popolazione e il livello individuale.\nIl rischio cardio-vascolare di popolazione.\nSono stati gli studi osservazionali a documentare, a livello di popolazione, la relazione positiva tra colesterolemia totale (TC), colesterolemia LDL e la mortalit\u00e0 per malattie cardiache e per malattie vascolari.\nL'associazione \u00e8 particolarmente stretta per la cardiopatia ischemica (CHD o CAD) con una relazione di tipo esponenziale: col crescere di TC la mortalit\u00e0 CHD aumenta sempre di pi\u00f9 di quanto incrementino i livelli di colesterolo. L'importanza di TC come fattore di rischio si riduce con l'et\u00e0, nel senso che, a parit\u00e0 di colesterolemia, il numero di morti da CHD nella fascia pi\u00f9 alta di et\u00e0 \u00e8 proporzionalmente minore rispetto alla fascia di et\u00e0 pi\u00f9 bassa (rischio relativo), anche se il numero assoluto di morti \u00e8, ovviamente, superiore per i soggetti pi\u00f9 vecchi (rischio assoluto).\nNella metanalisi PSC (\"Prospective Studies Collaboration\") i valori del colesterolo non-HDL e ancora di pi\u00f9 quelli del rapporto TC/HDL si sono rivelati indici di rischio di mortalit\u00e0 CHD pi\u00f9 sensibili rispetto a TC.\nLa relazione con TC si mantiene positiva per lo stroke (ictus) ischemico dovuto ad aterosclerosi delle grandi arterie, mentre \u00e8 pi\u00f9 debole o assente per lo stroke ischemico lacunare (stroke delle piccole arterie) e per quello embolico. La correlazione \u00e8, invece, inversa per lo stroke emorragico: la bassa colesterolemia \u00e8 un fattore di rischio per lo stroke emorragico.\nPer quanto riguarda il rapporto tra mortalit\u00e0 cardiovascolare (CV) e TC, dalla metanalisi di Jacobs (1992) \u00e8 emersa una correlazione a J, con un aumento netto della mortalit\u00e0 per i valori pi\u00f9 alti di TC e un aumento modesto per i valori pi\u00f9 bassi. Nella pi\u00f9 recente metanalisi PSC per la mortalit\u00e0 vascolare, stroke e CHD esclusi, \u00e8 stata rilevata una modesta correlazione a J solo al di sotto dei 70 anni, che comunque scompare se vengono esclusi dall'analisi i primi 5 anni degli studi esaminati.\nNella metanalisi PSC la mortalit\u00e0 da tutte le cause non-vascolari \u00e8 correlata negativamente con TC (pi\u00f9 \u00e8 alto il colesterolo totale, minore \u00e8 la mortalit\u00e0 da cause diverse da quelle vascolari), anche se si specifica che questa correlazione negativa pu\u00f2 essere largamente o totalmente non causale.\nNella metanalisi di Jacobs la correlazione tra mortalit\u00e0 totale (da tutte le cause, incluse quelle CV) e TC assume nel sesso maschile un andamento a U: cio\u00e8 la mortalit\u00e0 totale aumenta sia per i valori pi\u00f9 bassi di TC, sia per quelli pi\u00f9 alti (vedi paragrafo 'i possibili pericoli per la salute della bassa colesterolemia'); in particolare la mortalit\u00e0 totale negli uomini era del 15-20% superiore sia per i valori di TC &lt;160 mg/dl che per quelli &gt;240 mg/dl rispetto ai valori di 160-199 mg/dl. Simile correlazione \u00e8 risultata in altri studi, in particolare nel MRFIT (vedi sotto).\nPer quanto riguarda la fascia di popolazione ultrasessantenne \u00e8 stata osservata una correlazione inversa tra TC e mortalit\u00e0 totale e una relazione a U o inversa tra TC e mortalit\u00e0 CHD: come dimostrato nella metanalisi PSC, nei soggetti di et\u00e0 &gt;70 anni la colesterolemia totale perde parte della sua importanza come fattore di rischio CV.\nIn conclusione, sempre tenendo presente che gli studi epidemiologici osservazionali non consentono di trarre conclusioni certe sui rapporti causa-effetto tra i fenomeni esaminati, le correlazioni statistiche individuate suggeriscono che:\nSono stati condotti anche alcuni studi epidemiologici di carattere autoptico (Stary e McGill), dai quali \u00e8 emersa una correlazione positiva tra colesterolemia e gravit\u00e0 ed estensione delle lesioni aterosclerotiche avanzate, mentre tale correlazione non esiste per le strie lipidiche (vedi Aterosclerosi).\nAnche se vi sono numerose evidenze sull'esistenza negli adulti di una relazione positiva tra colesterolemia e CHD, sulla base dei soli studi epidemiologici osservazionali non \u00e8 possibile trarre la conclusione che \"basta abbassare la colesterolemia per ridurre il rischio di infarto cardiaco\". Una tesi del genere non pu\u00f2 in nessun caso essere sostenuta da uno studio epidemiologico osservazionale. Il fatto che da questo tipo di studi risulti che una colesterolemia bassa sia associata a una bassa mortalit\u00e0 coronarica non comporta automaticamente che abbassando una colesterolemia alta si riduca la mortalit\u00e0. Per poter giungere a una simile conclusione sono stati necessari studi di intervento terapeutico, randomizzati, in doppio cieco e placebo-controllati (RTC o \"randomized clinical trials\"), che hanno valutato come obiettivo finale principale (\"endpoint\" primario) l'effetto a lungo termine di una terapia (farmacologica o di altro tipo) sulla mortalit\u00e0 totale e cardiovascolare e sui singoli eventi cardiovascolari, fatali e non.\nDa una metanalisi di trials RTC di durata di almeno 2 anni e con almeno 1000 partecipanti ciascuno \u00e8 risultato che, nei circa 170.000 soggetti esaminati nei 26 studi considerati, per ogni mmol (38,7 mg) di riduzione terapeutica di colesterolo LDL si ottiene una diminuzione di circa il 20% di eventi, fatali e non, di cardiopatia ischemica, rivascolarizzazione coronarica e ictus ischemico, mentre la mortalit\u00e0 totale si riduce del 10%; nessun effetto si osserva, neanche a concentrazioni molto basse di LDL, sulla mortalit\u00e0 per cancro o per cause non vascolari.\nAlcune domande attendono risposta definitiva:\nHDL e rischio CV.\nLe lipoproteine ad alta densit\u00e0 (HDL) hanno la funzione di rimuovere l'eccesso di colesterolo dai tessuti e di riportarlo al fegato (trasporto inverso del colesterolo), dove pu\u00f2 essere riutilizzato o eliminato dall'organismo attraverso la bile. Questa \u00e8 una delle propriet\u00e0 (non la sola) per cui le HDL svolgono un'azione protettiva nei confronti dell'aterosclerosi, azione che \u00e8 ha avuto una conferma dagli studi epidemiologici, dai quali \u00e8 emerso un rapporto inverso tra livelli plasmatici di HDL e di malattie cardiovascolari (CV). Da alcuni studi epidemiologici risulta che l'aumento di 1 mg/dl di colesterolo HDL riduce il rischio CV del 2-3%.\nOltre a rimuovere il colesterolo dalle cellule dei tessuti extraepatici, le HDL esplicano infatti un'attivit\u00e0 antiaterogena attraverso azioni anti-ossidanti, anti-apoptosiche e anti-infiammatorie. \nDurante l'undicesimo esame biennale del \"Framingham Study\", in 1023 uomini e 1434 donne, liberi da CHD, sono state misurate le concentrazioni sieriche di LDL, HDL, colesterolo totale (TC) e trigliceridi. Considerato isolatamente il livello delle HDL \u00e8 il singolo parametro lipidico pi\u00f9 specifico, mentre il rapporto tra TC e HDL \u00e8 risultato la variabile lipidica pi\u00f9 specifica, nell'individuare gli individui a rischio CHD, di quanto non lo fossero TC o le LDL.\nIl rischio CHD aumenta, per qualsiasi valore di colesterolemia, con il crescere del rapporto TC/HDL: tanto pi\u00f9 il rapporto \u00e8 favorevole alla prima, tanto pi\u00f9 alto \u00e8 il rischio CV. Il rapporto ottimale TC/HDL \u00e8 non superiore a 5 per gli uomini e a 4,5 per le donne. Questo fatto \u00e8 ben documentato da studi epidemiologici recenti, che non focalizzandosi solo su uno dei due tipi di colesterolo, guardano alla loro percentuale relativa e al colesterolo LDL. L'unione dei due parametri consente una buona predittivit\u00e0 del rischio di malattie cardiovascolari, come, per esempio, risulta dal followup a 14 anni del \"Lipid Research Clinics Prevalence Study\".\nIl rischio individuale di cardiopatia ischemica.\nNonostante la stretta correlazione tra colesterolemia totale e mortalit\u00e0 per CHD emersa dagli studi longitudinali, i soli valori di colesterolo totale, a livello individuale, non rappresentano un indice sufficiente per individuare i soggetti a rischio di malattia coronarica, per il fatto che si tratta di una patologia dovuta al concorso di molteplici fattori eziopatogenetici, nessuno dei quali preso singolarmente ha un valore predittivo soddisfacente.\nInfatti, dallo studio di \"Framingham\" \u00e8 emerso che le curve di distribuzione della colesterolemia, rispettivamente per gli uomini che sviluppano coronaropatia nel corso dei primi 16 anni dello studio e per quelli che ne rimangono esenti, mostrano una notevole sovrapposizione nell'ambito dei livelli di colesterolo totale compresi tra 150 e 300\u00a0mg/dl. Inoltre, circa la met\u00e0 degli eventi coronarici si sono manifestati nei soggetti con colesterolemia &lt;240\u00a0mg/dl: soltanto il 41% degli eventi CHD negli uomini e il 61% nelle donne di et\u00e0 35-64 erano associati a valori pari o superiori a 240\u00a0mg/dl.\nNel tentativo di individuare markers pi\u00f9 sensibili per valutare il rischio CHD, l'attenzione \u00e8 stata rivolta allo studio dell'intero profilo lipidico. Quando i livelli di colesterolo totale sono al di sotto di 240\u00a0mg/dl, il rischio varia ampiamente in dipendenza dei valori delle HDL sieriche. Comunque anche questo marker lipidico risulta insoddisfacente per la determinazione del rischio cardiovascolare e la sua valutazione deve tener conto dell'insieme dei fattori di rischio (rischio globale) presenti nel soggetto in esame.\nSulla base di queste considerazioni appare evidente che sono necessari markers pi\u00f9 specifici che non la sola colesterolemia, per determinare il rischio di CHD, cos\u00ec da evitare, in base ai livelli di colesterolo, di allarmare inutilmente soggetti che siano apparentemente a rischio elevato di CHD (falsi positivi) o, al contrario, di rassicurare falsamente individui pi\u00f9 a rischio (falsi negativi).\nLa stesura di carte di rischio globale, che tengono conto di un numero maggiore di fattori di rischio, assicura una migliore sensibilit\u00e0 nella valutazione del rischio CHD (vedi valori ottimali di colesterolemia), mentre studi epidemiologici condotti negli ultimi decenni sono stati indirizzati verso la ricerca di nuovi markers.\nLinee guida per la prevenzione cardiovascolare e il trattamento della colesterolemia.\nTutte le esistenti linee guida per la prevenzione delle malattie cardiovascolari (CVD, \"cardiovascular diseases\") prevedono la determinazione del rischio cardiovascolare (CV) individuale mediante l'utilizzo di apposite tabelle che prendono in considerazione diversi fattori di rischio CV (RF, \"risk factors\").\nLe maggiori linee guida europee sono quelle redatte dalla Societ\u00e0 Europea di Cardiologia (ESC) e dalla Societ\u00e0 Europea dell'Aterosclerosi (EAS). Le linee guida ESC/EAS del 2016 indicano, per ciascuna categoria di rischio CV, il target di colesterolo LDL cui deve tendere la terapia ipocolesterolemizzante (statine). Il rischio CV \u00e8 calcolato sulla base delle tabelle SCORE (\"Systemic Coronary Risk Estimation\"). Le linee guida ESC/EAS introducono anche la nuova categoria di 'soggetti a rischio molto elevato'.\nLe linee guida americane del 2013, elaborate dall\"American College of Cardiology\" (ACC) e dall\"American Heart Association\" (AHA), presentano un\u2019impostazione molto differente sia dalle linee guida ESC/EAS, sia dalle raccomandazioni dell\u2019ATP III (\"National Cholesterol Education Program Adult Treatment Panel III\") del 2002. La differenza maggiore si riconosce nella mancata indicazione di un target di LDL. Basandosi sulla constatazione che gli studi RTC non hanno mai considerato, come endpoint, un valore target di LDL, ACC e AHA preferiscono indicare le categorie di individui per i quali \u00e8 raccomandata una terapia ad alta, moderata o bassa intensit\u00e0 di statine. Le linee guida ACC/AHA si basano esclusivamente su studi clinici randomizzati e controllati datati dal 1995 in poi; al contrario, quelle ESC/EAS si basano sia sui RTC datati a partire dagli anni 60 sia sugli studi epidemiologici. Nelle linee guida ACC/AHA, per il calcolo del rischio CV individuale, viene preso in considerazione il \"New\" \"Pooled Cohort Equations Risk Calculator\" (PCERC). Questo sistema differisce dallo SCORE soprattutto per il fatto di includere il diabete e di estendere la previsione a 10 anni agli eventi CV fatali e non, mentre lo SCORE da una parte considera il diabete estraneo alla prevenzione primaria, dall'altra limita la previsione agli eventi CV fatali.\nLe linee guida NICE (\"National Institute for Health and Care Excellence\") del Regno Unito utilizzano le tabelle del sistema QRISK2, basate sul database inglese.\nI possibili pericoli per la salute della bassa colesterolemia.\nNonostante l'enorme mole di dati a favore dell'importanza della elevata colesterolemia come fattore di rischio CV diverse pubblicazioni contestano l'importanza che gli studi epidemiologici assegnano al colesterolo come fattore di rischio. Immich si \u00e8 dedicato allo studio di \"Framingham\" e ha notato, nel 1997, che questo studio parlava gi\u00e0 negli anni sessanta di \"nessuna correlazione statisticamente significativa tra colesterolemia totale e sclerosi coronaria\". Si \u00e8 per\u00f2 evidenziato nei paragrafi precedenti come il rischio CV sia correlato soprattutto con le LDL e con il rapporto LDL/HDL e si ridimensioni nell'et\u00e0 avanzata.\nPi\u00f9 controversa \u00e8 stata la relazione tra colesterolemia e mortalit\u00e0 totale, mortalit\u00e0 per neoplasie, mortalit\u00e0 per suicidi e incidenti.\nGli studi epidemiologici hanno rilevato spesso, ma non sempre, una correlazione ad U tra mortalit\u00e0 totale e colesterolemia, in quanto \u00e8 stato registrato un aumento della mortalit\u00e0 totale sia per i valori pi\u00f9 elevati di colesterolemia, sia per quelli pi\u00f9 bassi, suscitando incertezze sulla opportunit\u00e0 di intervenire con la terapia troppo drasticamente sulla colesterolemia. In alcuni studi \u00e8 anche emersa una correlazione positiva tra bassa colesterolemia e morte per cause non-vascolari, neoplasie o suicidi. Trattandosi di studi epidemiologici, questi dati attestano una possibile relazione tra gli eventi, senza tuttavia indicare di che tipo essa sia, tanto meno possono dimostrare una relazione causa-effetto. Se esistono dubbi sul \"pericolo\" di una bassa colesterolemia \"naturale\", completamente diverso \u00e8 il discorso della bassa colesterolemia ottenuta con il trattamento terapeutico.\nA titolo di esempio, si pu\u00f2 prendere in considerazione lo studio \"Norvegian HUNT2\", che si \u00e8 posto l'obiettivo di valutare la validit\u00e0 delle attuali linee guida sulla prevenzione CV attraverso l'esame delle relazioni tra TC e mortalit\u00e0 totale, CV e CHD nella popolazione norvegese, arruolando oltre 52.000 individui di entrambi i sessi, di et\u00e0 compresa fra i 20 e 74 anni ed esenti da malattie CV. Dallo studio del 2012, \u00e8 emerso che fra i maschi la mortalit\u00e0 totale e quella CV sono maggiori sia nei soggetti con pi\u00f9 alti valori TC che in quelli con i valori pi\u00f9 bassi (cosiddetta, correlazione ad U). Nel gruppo femminile vi \u00e8 una relazione inversa tra livelli di TC e mortalit\u00e0 totale e CV e una relazione ad U per la mortalit\u00e0 coronarica: questi dati contraddicono l'assunto di una correlazione continuamente positiva tra colesterolemia totale e mortalit\u00e0 CV. Tuttavia, per l'interpretazione dei dati, devono essere tenute in considerazione le caratteristiche individuali e sociali del campione: lo studio \"Norvegian HUNT2\" prende in esame una popolazione etnicamente omogenea, considera unicamente il colesterolo totale, include un numero importante di soggetti di et\u00e0 &lt;35 anni (quindi a basso rischio di mortalit\u00e0) e non ha valutato l'eventuale uso di terapie preventive (es. antidislipidemici). In conclusione, gli autori ritengono che l'importanza attribuita alla colesterolemia totale possa essere sovrastimata e che sia pi\u00f9 opportuno che le linee guida prendano in considerazione solo la mortalit\u00e0 coronarica e che TC venga sostituito con altre frazioni lipoproteiche o con il rapporto TC/HDL, peraltro parametri gi\u00e0 in uso.\nParticolarmente significativo \u00e8 uno studio policentrico italiano limitato a 4521 soggetti anziani (65-84 anni). Il quartile con TC &lt;189 mg/dl (4.90 mmol/l) ha mostrato il pi\u00f9 alto rischio di mortalit\u00e0 totale; rispetto a questo, i quartili con TC &gt;189 mg/dl hanno fatto registrare una riduzione di circa il 50% del rischio di mortalit\u00e0 totale. Risultati simili ha fornito uno studio svedese in individui ultrasessantenni (et\u00e0 media 73 anni).\nIl vastissimo \"Austrian Vorarlberg Study\", condotto sulla popolazione della omonima provincia austriaca, ha fornito informazioni su circa 150.000 abitanti: i pi\u00f9 bassi livelli di TC erano associati con la pi\u00f9 alta mortalit\u00e0 totale sia negli uomini che nelle donne &gt;50 anni.\nNella metanalisi di Jacobs (1992), gli uomini e, in minor misura le donne, con concentrazioni plasmatiche di TC &lt;4,2\u00a0mmol/l (&lt;160\u00a0mg/dL) o &gt;6,2 mmol/l (&gt;240 mg/dl) mostravano un aumento della mortalit\u00e0 totale di circa il 14%-20% rispetto ai soggetti con valori compresi tra 4,2 e 5,2\u00a0mmol/L (160\u2013199\u00a0mg/dL) (correlazione a U). Nella stessa metanalisi, il rischio di mortalit\u00e0 CV negli uomini, rispetto alla classe di riferimento 160-199 mg/dl (pari a un rischio = 1), era di 1,5 per la classe &gt;240 mg/dl e 1,04 per la classi &lt;160 mg/dl (correlazione a J); nel sesso femminile il rischio di morte CV non variava entro l'intero range di valori TC considerati.\nLa pi\u00f9 recente metanalisi del \"Prospective Studies Collaboration\" (2007), che ha preso in esame 61 studi prospettici osservazionali (circa 900.000 individui), ha confermato una debole associazione a J per la mortalit\u00e0 CV (escluso infarto e stroke) tra i 40 e i 70 anni (ma non oltre gli 80 anni) e ha registrato l'associazione inversa tra livelli di TC e mortalit\u00e0 non-CV. Tale relazione negativa si presentava pi\u00f9 debole se venivano esclusi dall'analisi i primi 5 anni degli studi, come, del resto, risulta anche da numerosi lavori clinici sulla correlazione tra cancro e bassa colesterolemia. In questi ultimi il rapporto negativo tra bassi valori di colesterolo e cancro \u00e8 evidente soprattutto nei primi anni, per poi indebolirsi o scomparire: la spiegazione ipotetica spesso avanzata \u00e8 che la bassa colesterolemia possa sottendere un cancro subclinico che si manifesterebbe appunto nei primi anni degli studi, anche se non si pu\u00f2 escludere l'intervento di altri fattori confondenti.\nSebbene il problema sia reale e ancora irrisolto, l'eccesso di mortalit\u00e0 totale, mortalit\u00e0 non-vascolare e mortalit\u00e0 per cancro potrebbe essere parzialmente spiegato dalla preesistenza, al basale, di malattie subcliniche e dalla coesistenza di altri fattori aggressivi sconosciuti o non misurati, correlati sia alla bassa colesterolemia che alla mortalit\u00e0. Ad esempio, nello studio prospettico \"Honolulu Heart Program\", condotto su circa 8000 uomini di ascendenza giapponese, residenti a Oahu (Hawaii), nel \"follow-up\" a 16 anni, nei soggetti in cui la colesterolemia si era ridotta dai livelli medi a quelli bassi, vi era un aumento della mortalit\u00e0 totale e un maggior numero di morti per alcuni tipi di cancro e per malattie epatiche, mentre nei soggetti che avevano mantenuto una bassa colesterolemia stabile, tale eccesso di mortalit\u00e0 non era riscontrabile; dopo 23 anni di \"follow-up\", negli individui con colesterolo totale &lt;180\u00a0mg/dl, in assenza di elevato consumo di alcool, di fumo e di ipertensione la bassa colesterolemia non era associata n\u00e9 alla mortalit\u00e0 totale n\u00e9 a quella per cancro.\nAlcune interpretazioni sono state formulate per spiegare la relazione bassa colesterolemia-eventi avversi:\nQueste ultime due sono le ipotesi pi\u00f9 accreditate.\nTali preoccupazioni sono state avallate anche dagli studi clinici di prevenzione primaria condotti prima del 1994 (anno della pubblicazione del \"4S\"), dai quali \u00e8 frequentemente emersa, nei soggetti trattati, sia una maggiore incidenza di cancro che un maggior numero di morti violente. In particolare le morti violente e accidentali sono risultate elevate nei gruppi in trattamento attivo degli studi \"Lipid Research Clinics Coronary Primary Prevention Trial\" (colestiramina, 1984) e \"Helsinki Heart Study\" (gemfibrozil, 1987).\nLa risposta migliore a questi dubbi \u00e8 venuta dai recenti studi clinici con le statine (vedi sotto), non solo perch\u00e9 esse hanno permesso di raggiungere una riduzione percentuale della colesterolemia pi\u00f9 che doppia rispetto ai trattamenti precedenti, ma anche perch\u00e9 si \u00e8 trattato di studi di grandi dimensioni che hanno avuto la potenza statistica di evidenziare le differenze nell'incidenza della mortalit\u00e0. Gli studi con le statine hanno dimostrato che, in soggetti ad alto rischio cardiovascolare, valori anche molto bassi di LDL (70\u201380\u00a0mg/dl) si accompagnano a riduzione degli eventi CV, senza che la mortalit\u00e0 totale e per cancro aumenti oppure, come nel caso dello studio HPS, facendo registrare una diminuzione della mortalit\u00e0 totale. Resta da chiarire se questi risultati dipendano dalla sola riduzione della colesterolemia o invece dall'azione pleiotropica delle statine o dall'insieme dei due fattori (vedi ipercolesterolemia).\nL'ipertensione \u00e8 il pi\u00f9 importante fattore di rischio conosciuto per tutti i tipi di stroke (ictus). Il fumo \u00e8 un fattore di rischio per lo stroke ischemico e per l'emorragia subaracnoidea, mentre \u00e8 meno chiara l'associazione con l'emorragia cerebrale. Per quanto riguarda il colesterolo, vi \u00e8 una correlazione positiva tra colesterolemia e stroke ischemico e una correlazione negativa tra colesterolemia e stroke emorragico: il rischio di ictus emorragico aumenta al diminuire della colesterolemia. A questo proposito va sottolineato che la terapia ipocolesterolemizzante con statine ha ridotto l'incidenza dell'ictus ischemico, mentre non ha avuto effetti significativi (n\u00e9 positivi, n\u00e9 negativi) su quello emorragico.\nStudi epidemiologici.\nGli studi epidemiologici possono essere distinti in studi osservazionali e studi di intervento o sperimentali, i primi possono ulteriormente essere classificati, in base alla metodologia adottata, in: studi descrittivi; studi trasversali o di prevalenza; studi retrospettivi o di casi di malattia; studi longitudinali o prospettici o di coorte.\nGli studi longitudinali sono studi epidemiologici che prendono in esame uno o pi\u00f9 gruppi di individui, seguendoli con esami periodici per un periodo di tempo piuttosto lungo. Gli studi prospettici sono stati ideati alla fine degli anni 40, nel tentativo di identificare le cause delle malattie croniche emergenti (malattie cardiovascolari e cancro), che si andavano affiancando prepotentemente alle malattie infettive, in primo luogo tubercolosi e sifilide. Questo tipo di studi permette di prendere in considerazione un numero notevole di caratteristiche (es. peso, pressione arteriosa, parametri ematochimici, dati elettrocardiografici, dieta, abitudini di vita, come attivit\u00e0 fisica e fumo, tipo di occupazione) e di registrarne le variazioni e gli effetti finali nel tempo. Grazie ad essi si \u00e8 giunti all'identificazione di alcuni importanti fattori di rischio per la cardiopatia ischemica, tra i quali l'elevata colesterolemia \u00e8 uno dei pi\u00f9 importanti (vedi Aterosclerosi). Si parla di fattori di rischio e non di fattori eziologici (cause) proprio perch\u00e9 gli studi epidemiologici non sono sperimentazioni scientifiche: il loro ruolo \u00e8 limitato alla identificazione di associazioni naturali tra alcune caratteristiche e lo stato di malattia considerato, senza fornire informazioni sulla natura di tale associazione. La loro importante funzione \u00e8 quella di formulare ipotesi da verificare con successive sperimentazioni scientifiche.\nGli studi epidemiologici che confrontano tra loro gruppi (popolazioni) diversi di individui (studi trasversali) hanno un limite tanto maggiore quanto pi\u00f9 disomogenei sono i gruppi presi in esame. La disomogeneit\u00e0 \u00e8 massima quando si prendono in considerazione popolazioni di nazioni differenti, a causa dei numerosi \"fattori confondenti\" (razza, abitudini alimentari e stile di vita, condizioni ambientali, livello di sviluppo sanitario, metodologia di rilevazione dei dati e di misurazione dei parametri presi in esame dallo studio, ecc.). Nonostante ci\u00f2 dall'esame di tali studi emerge che nei singoli paesi esiste una correlazione positiva tra colesterolemia e mortalit\u00e0 per cardiopatia ischemica, nel senso che anche nei paesi dove la mortalit\u00e0 per cardiopatia ischemica \u00e8 relativamente bassa esiste una relazione positiva tra valori di colesterolemia e mortalit\u00e0 per malattia coronarica, come attestato anche dagli studi prospettici internazionali, come il \"Seven Countries Study\" e lo studio di Shanghai su un campione di circa 9000 cinesi di entrambi i sessi, seguiti per 8-13 anni (1991). Tuttavia, proprio per la natura multifattoriale della CHD e per la presenza di numerosi fattori confondenti, a parit\u00e0 di colesterolemia la mortalit\u00e0 mostra ampie differenze fra i diversi paesi.\nI dati provenienti dallo studio trasversale MONICA illustrano bene questo aspetto. Il \"WHO MONICA Project\" \"Health Organization Multinational Monitoring of Trends and Determinants in Cardiovascular Disease Project (MONItoring of CArdiovascular diseases)\" \u00e8 uno studio iniziato nel 1981 con lo scopo di rilevare l'andamento della patologia cardiovascolare e i rispettivi fattori di rischio in 38 differenti popolazioni di 21 nazioni in quattro continenti durante un periodo di 10 anni, interessando una popolazione totale di circa 13 milioni di uomini e donne di et\u00e0 compresa tra 35 e 64 anni (facoltativamente anche tra 25 e 35 anni). I dati demografici sono presi dai registri ufficiali e dai censimenti, mentre le informazioni sui fattori di rischio sono state ottenute da campioni delle popolazioni esaminate, effettuando due o tre screening per i fattori di rischio, in primo luogo pressione arteriosa, colesterolemia e fumo, e per molte altre caratteristiche (come il livello culturale): il primo all'inizio dello studio, il secondo verso la met\u00e0 e l'ultimo al termine dei dieci anni. Inoltre sono stati effettuati due o tre screenings del trattamento dell'infarto miocardico acuto. Nel 1994 il WHO/MONICA Project ha completato la sua osservazione decennale. Pi\u00f9 di 300.000 uomini e donne sono stati esaminati durante gli screenings e sono stati registrati 166.000 infarti del miocardio.\nLe localit\u00e0 italiane partecipanti allo studio sono state Montegiorgio, in Italia Centrale, e Crevalcore, nel Nord Italia. Nei diversi paesi coinvolti nello studio MONICA, a fronte di valori simili di colesterolemia totale si riscontrano variazioni molto ampie della mortalit\u00e0 da CHD. Negli uomini, gli eventi coronarici fatali e non-fatali, registrati all'inizio dello studio (1985-1987), standardizzati per l'et\u00e0, mostrano un intervallo di variazione di 12 volte dai 915 casi su 100.000 nella Carelia Settentrionale (Finlandia) ai 76 casi/100.000 a Pechino (Cina); nelle donne l'intervallo di variazione \u00e8 di 8,5 volte, da 256/100.000 a Glasgow (UK) a 30/100.000 in Catalogna (Spagna). Anche prendendo in considerazione altri due maggiori fattori di rischio, pressione arteriosa e fumo, nello studio MONICA rimangono inspiegabili oltre i 3/4 delle morti per CHD; questo sottolinea il fatto che l'incidenza delle malattie a base aterosclerotica, pur restando l'importanza dei tre maggiori fattori di rischio, \u00e8 legata ad una pi\u00f9 ampia costellazione di fattori sia aggressivi che protettivi.\nI grandi studi trasversali.\nGli studi internazionali hanno confrontato fra loro gruppi di individui di diversi paesi, valutando l'incidenza della mortalit\u00e0 per cardiopatia ischemica e la sua relazione con alcuni possibili fattori di rischio. Il Seven Countries Study (1999) \u00e8 uno dei pi\u00f9 famosi di questi studi.\nIn esso sono stati indagati, per 25 anni, 12.770 uomini di et\u00e0 fra 40 e 59 anni, in sette paesi: Paesi Bassi, Finlandia, Grecia, Yugoslavia, Italia, Giappone e USA. La Finlandia presentava la pi\u00f9 alta mortalit\u00e0 per cardiopatia ischemica ed il Giappone la pi\u00f9 bassa. Con eccezione del Giappone, dove sia i decessi per cardiopatia ischemica sia i valori di colesterolemia erano particolarmente bassi tanto da impedire un calcolo statistico significativo, i due principali fattori di rischio emersi dallo studio sono stati l'ipertensione e la colesterolemia, a sua volta in rapporto con il contenuto di grassi della dieta.\nIn un famoso studio pubblicato nel 1975 (Ni-Hon-San Study) \u00e8 stata rilevata l'incidenza di cardiopatia ischemica tra 12.000 uomini di origine giapponese e residenti in Giappone, Hawaii e California; \u00e8 risultato che i giapponesi che vivevano nelle Hawaii e in California avevano un'incidenza di cardiopatia ischemica quasi doppia rispetto a quelli che vivevano in Giappone, ma pur sempre la met\u00e0 rispetto agli statunitensi di razza caucasica. Da questi dati \u00e8 emersa l'importanza dei fattori ambientali nello sviluppo della cardiopatia ischemica, ma anche la probabile partecipazione di un substrato genetico.\nI grandi studi prospettici.\nGli studi longitudinali (detti anche prospettici), cio\u00e8 gli studi che hanno tenuto sotto osservazione gli stessi individui per diversi anni, hanno dimostrato che il rischio di morte per cardiopatia ischemica \u00e8 strettamente proporzionale ai livelli di colesterolemia: pi\u00f9 alti sono i valori di colesterolo maggiore \u00e8 la mortalit\u00e0 cardiovascolare. Mentre i primi studi prospettici (\"Framingham Heart Study\", 1971; \"Pooling Project\", 1978; \"Israeli Prospective Study\", 1985) suggerivano che il rischio di un nuovo evento ischemico rimanesse pressoch\u00e9 immodificato fino al valore soglia di 200\u00a0mg/dl di colesterolemia totale (circa 130\u00a0mg/dl di LDL), gli studi successivi di maggiori dimensioni, MRFIT in particolare, hanno chiaramente indicato che la correlazione tra colesterolemia e mortalit\u00e0 cardiovascolare \u00e8 costantemente positiva lungo tutto l'intervallo dei valori della colesterolemia, senza che si possa individuare un valore soglia, al di sotto del quale il rischio si mantenga costantemente basso. La correlazione \u00e8 di tipo curvilineare, cosicch\u00e9 al crescere della colesterolemia la mortalit\u00e0 da cardiopatia ischemica aumenta pi\u00f9 rapidamente, in modo tale che un aumento della colesterolemia pari ad un punto percentuale corrisponde un aumento di quasi due punti percentuali della mortalit\u00e0: rispetto a 200\u00a0mg/dl di colesterolemia, il tasso di mortalit\u00e0 \u00e8 raddoppiato a 250\u00a0mg/dl e quadruplicato a 300\u00a0mg/dl.\nFra i numerosi studi longitudinali hanno una particolare importanza, per durata o per numero di individui esaminati, due studi:\nFramingham Heart Study. Il primo e il pi\u00f9 famoso grande studio prospettico sulla CHD \u00e8 il \"Framingham Heart Study\" (1948), preceduto nel 1947 dalla prima indagine prospettica di proporzioni ridotte, il Minnesota Business Men Study su 281 professionisti e uomini di affari. Lo studio di Framingham (Massachusetts), \u00e8 una enorme opera epidemiologica statunitense che riempie una biblioteca intera e decorre fin dagli anni cinquanta (nel frattempo si \u00e8 giunti ai nipoti dei primi partecipanti). Il \"follow-up\" a 30 anni di 1959 uomini e 2415 donne sani, di et\u00e0 compresa tra 31 e 65 anni, attesta che, al di sotto dei 50 anni, i livelli di colesterolo sono direttamente correlati con la mortalit\u00e0 totale e cardiovascolare, in misura tale che per ogni incremento di 10\u00a0mg/dl di colesterolo sierico la mortalit\u00e0 totale e quella cardiovascolare aumentano rispettivamente del 5% e del 9%. Questa associazione rimane statisticamente significativa negli uomini anche dopo le correzioni statistiche per pressione, fumo, peso corporeo e diabete; nelle donne l'associazione rimane positiva sebbene non raggiunga la significativit\u00e0 statistica. Dopo i 50 anni non vi \u00e8 incremento della mortalit\u00e0 totale n\u00e9 per valori alti di colesterolemia, n\u00e9 per quelli bassi, ma il rapporto \u00e8 confuso dalla presenza di individui in cui la colesterolemia diminuisce, probabilmente a causa dello sviluppo di gravi malattie. In quei soggetti in cui la colesterolemia diminuisce spontaneamente, per ogni mg/dl di discesa del colesterolo nei primi 14 anni di osservazione si registra un incremento entro 18 anni dell'11% della mortalit\u00e0 totale e del 14% di quella cardiovascolare.\n\"Multiple Risk Factor Intervention Trial\" (MRFIT) \u00e8 uno studio statunitense, iniziato nel 1973, in cui 361.662 uomini, di et\u00e0 compresa tra 35 e 57 anni, sono stati seguiti per 6 anni; nell'ambito dello studio era previsto anche un trial clinico su 12.866 soggetti ad alto rischio. L'indagine osservazionale ha evidenziato che la correlazione tra colesterolemia totale e mortalit\u00e0 per coronaropatia \u00e8 lineare per valori compresi tra 200 e 240\u00a0mg/dl, mentre al di sopra dei 240\u00a0mg/dl diviene esponenziale, cosicch\u00e9 a pi\u00f9 alte concentrazioni di colesterolo, la mortalit\u00e0 da CHD (\"Coronary Heart Disease\") aumenta pi\u00f9 rapidamente. Inoltre i dati del MRFIT sembrano negare la validit\u00e0 del concetto di soglia per i valori della colesterolemia, da questo studio risulta infatti che non vi \u00e8 un limite per il colesterolo totale sierico, al di sotto del quale il rischio di CHD non esiste. \u00c8 interessante notare che nel MRFIT, come \u00e8 emerso anche dal \"Framingham Heart Study\", l'importanza del colesterolo totale come fattore di rischio si riduce con l'et\u00e0. In questo studio, il rapporto tra mortalit\u00e0 totale e colesterolo totale \u00e8 rappresentato graficamente da una curva a J, piuttosto che a U.\nProspective Cardiovascular M\u00fcnster\" (PROCAM) \"Heart Study \u00e8 uno dei pi\u00f9 ampi studi prospettici europei sui fattori di rischio cardiovascolari. Lo studio, iniziato nel 1979 e completato nel 1991, ha riguardato 23.616 impiegati della Germania nord-occidentale (tra M\u00fcnster e la Ruhr). Dopo un \"follow-up\" di 14 anni, il colesterolo totale, il colesterolo LDL ed il rapporto LDL/HDL mostravano una relazione esponenziale con la mortalit\u00e0 per CHD e una relazione a J con la mortalit\u00e0 totale. Ad alti livelli di colesterolo totale e LDL, l'aumento della mortalit\u00e0 totale era dovuto all'aumento delle morti coronariche, mentre a bassi livelli di colesterolo totale e LDL l'incremento della mortalit\u00e0 totale si verificava soltanto nei fumatori ed era in rapporto con una maggiore mortalit\u00e0 per cancro correlato al fumo.\nUna meta-analisi effettuata su 18 studi epidemiologici e risalente al 1992 dimostra che la mortalit\u00e0 totale \u00e8 minima per valori di colesterolemia totale compresi tra 160 e 200\u00a0mg/dl per gli uomini e tra 200 e 240 per le donne (le tabelle di rischio cardiovascolare fornite dal Ministero della salute ai medici di famiglia italiani tengono conto di tale differenza legata al sesso). Valori troppo bassi sono correlati ad un aumentato rischio di morte causata da alcuni tumori, ictus cerebrali e polmonari, alcune malattie infettive, incidenti, suicidi e malattie degenerative, mentre valori troppo alti sono correlati ad un aumentato rischio d'infarto miocardico acuto. Nella pratica medica si parla solo dei rischi connessi a valori elevati, ma quasi mai di quelli derivanti da valori troppo bassi, in quanto la relazione causale tra bassa colesterolemia ed eventi avversi \u00e8 estremamente dubbia.\nNorth Karelia Project. La ricerca della Carelia \u00e8 uno studio epidemiologico a intervento iniziato nei primi anni 70; il governo finlandese (preoccupato dai tanti decessi cardiovascolari) ha promosso uno studio intervenendo con delle misure nutrizionali: educazione alla salute, campagna antifumo, antialcol e abbassamento farmaceutico della colesterolemia nella regione della Carelia del Nord, mentre in tutte le altre regioni non \u00e8 stato fatto alcun intervento. Il risultato \u00e8 stato una riduzione di circa il 20% di decessi per morte cardiovascolare. Per questo fatto lo studio viene spesso citato da coloro che sostengono e vogliono promuovere \"l'abbassamento del colesterolo per minimizzare i rischi cardiovascolari\". Nello stesso lasso di tempo, per\u00f2, nelle altre regioni della Finlandia, i decessi cardiovascolari si sono abbassati del 22%, come illustrato da Vartiainen (vedi fonti). Nessuno sa spiegarselo, sebbene le interpretazioni adotte possano apparire anche molto fantasiose.\nIn base a queste e ad altre esperienze J. McCormick e P. Skrabanek sono arrivati alla conclusione che \"non \u00e8 possibile prevenire le malattie cardiache coronariche con degli interventi sulla popolazione\"."}
{"id": "2249610", "revid": "54193", "url": "https://it.wikipedia.org/wiki?curid=2249610", "title": "Agroenergia", "text": ""}
{"id": "2249611", "revid": "767487", "url": "https://it.wikipedia.org/wiki?curid=2249611", "title": "Marie-Jo Lafontaine", "text": "Utilizza tecniche molto varie che spaziano dalla scultura alla pittura fino ai lavori parietali tessili; ma predilige soprattutto la fotografia ed il video.\nSebbene abbia cominciato il percorso di studi in giurisprudenza, si orienta ben presto verso il campo artistico e nel 1979 si diploma a \"\u201cLa Cambre\u201d\", la Scuola Superiore Nazionale di Architettura e di Arti Visive di Bruxelles. \nSono soprattutto i corsi della sezione tessile dell'artista polacca Tapta (Maria Wierusz-Kowalski, 1926-1997) che influenzano e formano il lavoro di Lafontaine fino a farle ottenere, nel 1977, il \"\u201cPrix de la Jeune Peinture Belge\u201d\". Primo riconoscimento che segna anche l'inizio dei lavori tessili monocromatici.\n\u00c8 per\u00f2 nel 1987 che la sua carriera segna una svolta con la controversa installazione \"\u201cLes Larmes d'Acier\u201d\" (Le lacrime d'acciaio), presentata al Documenta di Kassel, in Germania. La video-scultura era costituita da una struttura composta da parecchi monitor, i quali diffondevano immagini di sollevatori di pesi, tra sofferenza e godimenti, accompagnati da un sottofondo di musica d'opera.\nNel corso degli anni ha insegnato in alcuni istituti austriaci e tedeschi tra cui l\u2019\"HFG\" di Karlsruhe, in Germania.\nNel 1999, in Francia, ha beneficiato di un'importante retrospettiva video allestita presso la \"\u201cGalerie du Jeu de Paume\u201d\".\nHa vinto inoltre parecchi concorsi pubblici e le sue opere e installazioni sono visibili, tra l'altro, presso l'Aeroporto di Stoccolma, in Svezia; lo Justizcentrum di Bonn ed il Felix Nussbaum Museum di Osnabr\u00fcck, in Germania.\nNel 2006 \u00e8 stata scelta come artista per lo \"Sky Arena Project\" ed il suo video \u201cI Love the World\u201d \u00e8 stato proiettato in occasione della cerimonia inaugurale dei mondiali di calcio a Francoforte, in Germania.\n\u00c8 stata eletta \"artista europeo dell'anno 2008\" in Cina. Attualmente vive a Bruxelles."}
{"id": "2249614", "revid": "767487", "url": "https://it.wikipedia.org/wiki?curid=2249614", "title": "Franco Bolignari", "text": "Carriera.\nNel 1954 ha vinto il Festival di Messina, con la canzone \"Lu sceccu lagnosu\", incisa anche da Domenico Modugno.\nNel 1955 \u00e8 stato finalista al Festival di Firenze e al Festival di Vibo Valentia.\nNel 1959 \u00e8 stato finalista al Festival di Velletri.\nNel 1961 viene scelto dalla Disney per doppiare la canzone \"Crudelia De Mon\" nel film di animazione \"La carica dei cento e uno\".\nSuccessivamente la Disney lo conferma per doppiare la colonna sonora di \"Magia d'estate\" e canter\u00e0 anche nel non disneyano \"Tutti insieme appassionatamente\". In quest'ultimo film, vincitore di 5 premi Oscar nel 1966, interpreta la canzone \"Quindici anni, quasi sedici\".\nHa inoltre eseguito i motivi conduttori di vari film italiani quali \"Tam Tam Mayumbe\", \"Accadde tra le sbarre\", \"Non c'\u00e8 amore pi\u00f9 grande\", \"L'ultimo amante\". Si \u00e8 esibito per due anni a Roma con la Bixilander Swing Orchestra di Carlo Capobianchi."}
{"id": "2249616", "revid": "1543377", "url": "https://it.wikipedia.org/wiki?curid=2249616", "title": "Olio di palma bifrazionato", "text": "L'olio di palma bifrazionato \u00e8 un derivato dell'olio di palma (un olio vegetale a basso costo molto usato nell'industria alimentare) ottenuto per frazionamento e successiva raffinazione. Per l'aumentata concentrazione di acidi grassi insaturi ha il numero di iodio tipicamente superiore a 60. Il processo comporta un primo frazionamento tra palm-stearina, con numero di iodio compreso tra 30 e 45, e palm-oleina, con numero di iodio compreso tra 56 e 62. Un secondo frazionamento separa la palm-superoleina, con concentrazione di acidi grassi insaturi ancora pi\u00f9 alta, dalla palm-oleina. Il processo, anche se la definizione \"bifrazionato\" fa pensare a 2 passaggi, pu\u00f2 essere realizzato anche con un solo frazionamento. Il frazionamento si ottiene separando le componenti dell'olio che cristallizzano a bassa temperatura. La massima temperatura di fusione dell'olio di palma bifrazionato \u00e8 19\u00a0\u00b0C.\nIl principale costituente dell'olio di palma bifrazionato \u00e8 l'acido oleico anzich\u00e9 l'acido palmitico. \u00c8 molto usato come olio di frittura nella ristorazione per la sua economicit\u00e0. Ha un punto di fumo alto, intorno ai 235\u00a0\u00b0C.\nComposizione.\nA seconda della materia prima e del processo di frazionamento \u00e8 possibile ricavare un olio di palma bifrazionato con numero di iodio da 60 a 70.\nLe concentrazioni di acidi grassi possono variare sensibilmente, i valori riportati in tabella sono la media del campo ammesso dal Codex Alimentarius per le super-oleine della palma.:"}
{"id": "2249623", "revid": "122576661", "url": "https://it.wikipedia.org/wiki?curid=2249623", "title": "Jean-Michel Venture de Paradis", "text": "Biografia.\nFiglio di una famiglia di diplomatici e militari (il padre era stato console in Crimea e in altri paesi del Levante), studi\u00f2 dapprima al liceo Louis-le-Grand, e in seguito alla scuola dei \"Jeunes de langues\", dove apprese cos\u00ec bene l'arabo e il turco da essere aggregato, all'et\u00e0 di soli quindici anni, all'ambasciata di Francia a Costantinopoli.\nNel 1764 si rec\u00f2, in qualit\u00e0 di interprete, a Sidone, e nel 1770 pass\u00f2 al Cairo, come secondo dragomanno. Rimase in Egitto fino al 1776, rendendo numerosi servizi alla politica e al commercio della Francia. Il 14 giugno 1774, al Cairo, spos\u00f2 Victoria Digeon, da cui ebbe due figlie, una delle quali, Jeanne Venture, spos\u00f2 nel 1810 l'orologiaio Antoine-Louis Breguet, figlio del pi\u00f9 celebre Abraham-Louis Breguet.\nRitornato in Francia per relazionare, al gabinetto di Versailles, sulla situazione in cui l'Egitto si trovava in seguito alle liti tra i bey, appena giunto a Marsiglia dovette tuttavia ripartire per l'oriente per accompagnare il barone de Tott, incaricato di ispezionare i fondaci francesi negli scali del Levante. Questa missione dur\u00f2 due anni.\nNel 1779, part\u00ec per Tunisi, dove rimase per cinque anni in qualit\u00e0 di interprete-cancelliere del consolato di Francia. Richiamato in seguito a Parigi per affidargli l'incarico di segretario-interprete delle lingue orientali, venne poi inviato ad Algeri, allo scopo di rinnovare i trattati tra la Francia e la Reggenza, ponendo fine alle dispute tra i due paesi. Successivamente fu console francese al Cairo. Nel 1790 rientr\u00f2 in Francia ma ripart\u00ec nel 1793, in qualit\u00e0 di segretario interprete, insieme all'ambasciatore francese a Costantinopoli, S\u00e9monville. Ma poich\u00e9 questo diplomatico venne arrestato in Svizzera ad opera degli austriaci, Venture, che lo aveva atteso a Venezia, si rec\u00f2 quindi da solo a Costantinopoli dove lo attese fino al 1797. Quell'anno fece quindi ritorno in Francia, accompagnando l'ambasciatore Ali Effendi. A Parigi riprese le sue funzioni e, al contempo, gli venne affidata la cattedra di turco alla neonata \u00c9cole sp\u00e9ciale des Langues orientales.\nQuando Napoleone intraprese la spedizione in Egitto, ne fu nominato primo interprete. Durante la permanenza in Egitto fu nominato membro dell'Institut d'\u00c9gypte fin dalla sua fondazione, il 22 agosto 1798, nella sezione di letteratura e arti.\nSegu\u00ec l'imperatore anche in Siria, ma durante l'assedio di San Giovanni d'Acri si ammal\u00f2, pare di dissenteria, e nonostante le cure prodigategli dai monaci del convento di Nazaret, mor\u00ec, durante la ritirata, mentre veniva trasferito in Egitto.\nOpere.\nVenture de Paradis fu uno degli arabisti pi\u00f9 capaci del tempo, non solamente per le sue abilit\u00e0 linguistiche ma anche per la sua perfetta conoscenza degli usi e costumi delle popolazioni orientali. Nel corso dei suoi viaggi raccolse numerosi documenti importanti per la storia e la letteratura. Numerose e importanti sono le sue pubblicazioni e traduzioni di testi orientali. In particolare:"}
{"id": "2249624", "revid": "666668", "url": "https://it.wikipedia.org/wiki?curid=2249624", "title": "Mapid Minsk", "text": "Il Mini-Futbol'ny Klub Mapid Minsk \u00e8 stato un club bielorusso di calcio a 5 con sede a Minsk.\nStoria.\nFondato nel 1994, il Mapid ha vinto il primo campionato nazionale al termine della stagione 2006-07, dopo un piazzamento d'onore nella stagione precedente. Dalla sua creazione, la squadra non \u00e8 mai scesa sotto l'ottava posizione della prima divisione ed considerata un club storico del futsal bielorusso."}
{"id": "2249626", "revid": "123021511", "url": "https://it.wikipedia.org/wiki?curid=2249626", "title": "Nokia 3310", "text": "Il Nokia 3310 (pr: \"trentatr\u00e9dieci\") \u00e8 un telefono cellulare annunciato il 1\u00ba settembre 2000 e prodotto dalla Nokia a partire da ottobre dello stesso anno. Lanciato con lo slogan \u00ab\"Connecting People\"\u00bb (in italiano: Connettere le persone), il modello 3310 \u00e8 stato uno dei cellulari di maggior successo della storia, avendo raggiunto 126 milioni di esemplari venduti, fino al suo ritiro dal mercato nel 2005. Per confronto dal lancio al 2010 sono stati venduti solo 70 milioni di iPhone.\nAspetti tecnici.\nDesign e caratteristiche hardware.\nEsteticamente il Nokia 3310 era stato concepito con una forma piuttosto smussata e arrotondata; pertanto il suo design era \"atipico\" se paragonato ai telefoni della sua era, per lo pi\u00f9 neri, rettangolari e con scomode antenne esterne. La maneggiabilit\u00e0, la comodit\u00e0 data dall'antenna integrata, la compattezza e l'eccellente equilibrio fra dimensioni e peso (113 \u00d7 48 \u00d7 22\u00a0mm / 133 grammi), sarebbero stati i perni attorno al quale ruot\u00f2 il concetto stesso di \"nuovo telefono cellulare\" concepito da Nokia. Oltre alla tastiera gli unici tasti disponibili erano il pulsante centrale blu, il tasto \"C\" e le 2 frecce su/gi\u00f9 per muoversi nei men\u00f9, anche questi rappresentati in maniera molto sinuosa, in linea con il design del cellulare.\nLo schermo del 3310 era un bianco e nero a 4032 pixel (84 x 48) e la sua tecnologia era basata sul 2G - GSM \"(Global System for Mobile Communications)\" con frequenza dai 900 ai 1800\u00a0MHz. Le prime versioni avevano in dotazione un accumulatore nichel-metallo idruro da 900 mAh, che per\u00f2 furono sostituite da altre con accumulatore agli ioni di litio da 1000 mAh; questo permetteva al 3310 di avere un'autonomia dalle 55 alle 260 ore in standby e dalle 2 ore e 30 minuti alle 4 ore e 30 minuti in \"chiamata\" (talktime). Nella versione Nokia 3330 il cellulare era in grado anche di connettersi ad Internet tramite il protocollo di comunicazione WAP \"(Wireless Application Protocol)\". Il telefono aveva un valore di tasso d'assorbimento specifico pari a 0,96.\nCaratteristiche software.\nA livello software il 3310 aveva un OS proprietario e il men\u00f9 in italiano era composto dalle seguenti voci:\nSi potevano impostare inoltre screensaver, creare suonerie personalizzate, impostare un messaggio di benvenuto e il 3310 disponeva anche di convertitore di tasso di cambio valuta. Era integrato il sistema di scrittura T9.\nSuccesso ed eredit\u00e0 culturale.\nLo straordinario successo, e il fenomeno culturale come \"status symbol\" del tempo, che scaturirono dal Nokia 3310 era da ricercarsi principalmente nella sua interezza: oltre all'innovativo design e maneggevolezza, infatti, il cellulare era noto per l'incredibile stabilit\u00e0 del sistema operativo (che difficilmente andava in crash o si bloccava), l'elevata raggiungibilit\u00e0 alla rete cellulare anche nei punti pi\u00f9 ostici, l'ottima visibilit\u00e0 dello schermo in svariate condizioni, e la notevole autonomia della batteria.Oltre a questo altre peculiarit\u00e0 che lo resero cos\u00ec popolare e rivoluzionario furono il compositore di melodie monofoniche personalizzabili e la disponibilit\u00e0 di videogiochi killer app quali \"Bantumi\", \"Space Impact\" e il pi\u00f9 noto e osannato \"Snake\"; inoltre la scocca esterna del telefono era intercambiabile e personalizzabile, disponibile in molti e diversi colori e combinazioni. Parte del suo successo fu anche l'estensiva traduzione del software, nel 2000, in ben 28 lingue differenti.\nLa caratteristica che per\u00f2, probabilmente, rese questo cellulare incredibilmente noto all'epoca e negli anni a venire, entrando nell'immaginario collettivo, era la sua inattaccabile compattezza e resistenza al danno, che si pu\u00f2 dire essere stata ereditata da tutti i cellulari Nokia successivi, tanto che veniva soprannominato spesso, con una efficace traduzione in italiano, \"l'indistruttibile\". Questa caratteristica ha avuto un peso non solo nell'epoca in cui il cellulare fu lanciato, ma anche a distanza di oltre un decennio dalla sua produzione, rendendo il dispositivo noto anche alle generazioni pi\u00f9 giovani, che effettivamente non ne avevano mai avuto uno. Difatti, dal 2011 il Nokia 3310 si \u00e8 trasformato in un fenomeno di Internet; inizialmente originato su reddit e poi diffusosi in maniera elevata anche su social network come Facebook e YouTube, tramite i noti meme che ne elogiano la durezza e la resistenza elevandola quasi a sinonimo di \"mito\" o \"leggenda\"; paragonandola spesso con quella dei sicuramente pi\u00f9 moderni, eppure proprio pi\u00f9 fragili, \"smartphone\". A causa di questo \"revival\" del 3310, la Nokia, non a caso il 1\u00ba aprile 2014, decise di organizzare un pesce d'aprile secondo il quale annunci\u00f2 la commercializzazione di uno smartphone touch screen con il design e molte caratteristiche del 3310, insieme ad altre aggiunte quali il sistema operativo Windows 8 e una fotocamera da 41 megapixel; che ovviamente poi si rivel\u00f2 un falso.\nAltro importante tassello nella continua ascesa socio-culturale di questo prodotto \u00e8 stato mosso dal Ministero degli Affari Esteri della Finlandia, nel 2015, che ha scelto il Nokia 3310 come \"emoji nazionale\" in rappresentazione dei punti di forza del paese e della sua gente, commentando: \nNel 2017, in seguito all'acquisto da parte della HMD Global, la Nokia ha annunciato ufficialmente il lancio del Nokia 3310 (2017), un \"feature phone\" che richiama il 3310 per design, autonomia e applicativi installati, ma modernizzato nella linea e nella presenza di schermo a colori e fotocamera posteriore."}
{"id": "2249627", "revid": "438678", "url": "https://it.wikipedia.org/wiki?curid=2249627", "title": "Nokia 3330", "text": ""}
{"id": "2249633", "revid": "91078", "url": "https://it.wikipedia.org/wiki?curid=2249633", "title": "Pio Manzoni", "text": ""}
{"id": "2249636", "revid": "125740891", "url": "https://it.wikipedia.org/wiki?curid=2249636", "title": "Alessi", "text": "Alessi S.p.A. \u00e8 un'azienda italiana produttrice di oggetti di design, fondata da Giovanni Alessi nel 1921.\nAlessi \u00e8 tra le maggiori aziende operanti nel settore del disegno industriale.\nStoria.\nL'azienda si trova a Crusinallo, una frazione di Omegna, in Piemonte. Fondata da Giovanni Alessi nel 1921, l'impresa affonda le sue radici nella tradizione artigianale della lavorazione del legno e del metallo caratteristica della Valle Strona e dell'area che si affaccia sul lago d'Orta, dove \u00e8 situata Omegna. L'azienda nasce come laboratorio metallurgico con fonderia. Si pu\u00f2 riassumere la storia di Alessi, dal 1921 ad oggi, come la successione di tre generazioni di imprenditori, nelle quali troviamo una coppia di fratelli le cui attivit\u00e0 e ingegni sono complementari e portano a una nuova tappa dello sviluppo dell'impresa. Nel primo periodo, dal 1921 alla seconda guerra mondiale, \u00e8 una manifattura creata da Giovanni Alessi insieme al fratello Carlo (FAO - Fratelli Alessi Omegna). A partire dal dopoguerra inizia la prima profonda trasformazione che porter\u00e0 dalla manifattura all'industria guidata da Carlo ed Ettore Alessi (ALFRA - ALessi FRAtelli). Nel 1970, con l'ingresso in azienda di Alberto Alessi, figlio di Carlo, ha luogo la terza trasformazione: l'azienda diventa una delle \u201cFabbriche del design Italiano\u201d (ALESSI). Nel 1975 entra in azienda Michele Alessi, fratello di Alberto. Attualmente l'impresa \u00e8 guidata da un consiglio di amministrazione interamente formato da membri della famiglia Alessi: oltre ad Alberto e Michele, il loro fratello Alessio e il cugino Stefano Alessi.\nI primi oggetti disegnati risalgono alla met\u00e0 degli anni trenta, quando Carlo Alessi, figlio del fondatore, inizi\u00f2 la sua attivit\u00e0 all'interno dell'azienda del padre, per poi assumerne la direzione negli anni cinquanta. Molti dei prodotti realizzati dall'azienda fino al 1945 furono disegnati da Carlo; dopo tale data egli abbandon\u00f2 completamente la progettazione per dedicarsi esclusivamente alla direzione aziendale. Il design, nel senso che attualmente \u00e8 dato a questo termine, diviene la componente principale dell'attivit\u00e0 di Alessi a partire dagli anni settanta quando Alberto Alessi inizia a collaborare con una serie di designer esterni, come Achille Castiglioni, Ettore Sottsass, e soprattutto Richard Sapper, autore della famosa caffettiera espresso 9090 e di altri oggetti.\nDagli anni ottanta, le collaborazioni con i pi\u00f9 grandi nomi del design italiano e internazionale fanno s\u00ec che i prodotti dell'azienda siano caratterizzati dall'essere il risultato di una ricerca poetica ed espressiva, tipica dell'attivit\u00e0 di un \"laboratorio che opera nel campo delle arti applicate\". Tale politica aziendale si riconduce all'idea di artigianato che l'azienda vuole tramandare per coerenza con le proprie radici e con quei movimenti creativi e intellettuali che a partire dalle Arts and Crafts di met\u00e0 '800 hanno avuto l'obiettivo di riqualificare artisticamente la produzione seriale. Di tali movimenti le \u201cFabbriche del design italiano\u201d, fra cui vi \u00e8 Alessi, sono le \u201ceredi spirituali\u201d.\nFra i designer che negli anni hanno collaborato con Alessi, si ricordano: Alessandro Mendini, Aldo Rossi, Ettore Sottsass, Richard Sapper, Achille Castiglioni, Stefano Giovannoni e Philippe Starck.\nNel 2004 Alessi ha presentato l'operazione di progetto \"Tea &amp; Coffee Towers\", 20 servizi da t\u00e8 e caff\u00e8 progettati da un gruppo di architetti internazionali, fra i quali Greg Lynn, Gary Chang, MVRDV, Tom Kovac, SANAA - Kazuyo Sejima e Ry\u016be Nishizawa, David Chipperfield, William Alsop, Dezs\u00f6 Ekler, Zaha Hadid, Toyo Ito e Jean Nouvel.\nIn occasione dell'Expo 2015 presenta un innovativo progetto per una \"moka del 2000\" in collaborazione con il designer Michele De Lucchi e l'azienda triestina Illy: la Pulcina, successivamente messa in produzione nello stesso anno.\nL'azienda, attualmente esporta il 65% della propria produzione in 60 paesi diversi.\nIn riconoscimento della \"storia famigliare e industriale che hanno guidato il design italiano legato alla cucina\" ad Alberto Alessi \u00e8 stato attribuito il Premio Artusi 2015 da parte del Comune di Forlimpopoli (Forl\u00ec).\nNell'agosto 2010 il fondo britannico Oakley Capital \u00e8 entrato nella Alessi con una quota di minoranza del 40%.\nDivisione aziendale.\n\u201cLa produzione Alessi si articola in tre marchi, tre \"collezioni\" che rappresentano tre varianti della stessa identit\u00e0 aziendale. Sono ognuno una parte dell'identit\u00e0 della Alessi. Ogni marchio si focalizza prevalentemente su alcuni degli aspetti della multiforme identit\u00e0 dell'azienda e del suo vasto catalogo. In termini di marketing classico ognuno di essi si rivolge a tipi di pubblico diversi, in modo meno categorico, sono un modo per declinare il miglior design contemporaneo in fasce di prezzo e in occasioni di acquisto diversi\u201d (Alberto Alessi).\nBibliografia.\nPer conoscere la storia Alessi dal 1921 al 2011:\nPer conoscere singoli progetti o aspetti dell'attivit\u00e0 culturale dell'azienda:\nAltri progetti.\nMoka Pulcina progettata dal Designer e Architetto Michele De Lucchi"}
{"id": "2249642", "revid": "84184", "url": "https://it.wikipedia.org/wiki?curid=2249642", "title": "Home theater PC", "text": "HTPC, acronimo di home theater personal computer, \u00e8 un'evoluzione del concetto di personal computer\nindirizzata alla fruizione di immagini e suoni a scopo d'intrattenimento domestico.\nI vantaggi di una tale soluzione:\nCon un HTPC \u00e8 possibile:\nDi solito nel ruolo di HTPC vengono impiegati personal computers concepiti per videogiochi, magari con un imponente sistema di raffreddamento ed ampi consumi elettrici.\nNel medesimo ruolo vengono sovente impiegati personal computers dismessi da altri ruoli quindi con hardware datato e probabilmente col sistema di raffreddamento usurato.\nAnche PC compatti con sistema di raffreddamento passivo\nhanno un certo successo fare gli assemblatori di HTPC.\nIn questi casi non si tiene conto di alcuni punti chiave:\nLa progettazione di un HTPC richiede pertanto la ricerca di un compromesso tra potenza di calcolo, silenziosit\u00e0 e bassi consumi energetici.\nIndispensabili poi sono i dispositivi di controllo (tastiera, mouse, telecomando) remoto senza filo (bluetooth, WiFi...).\nUn LED display od un VFD programmabile interfacciato alle applicazioni pu\u00f2 rivelarsi utile durante l'utilizzo della sola parte audio, evitando di\nutilizzare il display principale (monitor, proiettore, televisore).\nI sistemi operativi impiegati negli HTPC possono essere MS Windows, distribuzioni Linux generiche (Debian, Ubuntu Linux, CentOS...) o\ndedicate (OpenPCTV, ,LibreELEC, OpenELEC,LinHES...).\nLe applicazioni pi\u00f9 utilizzate sono MediaPortal, MythTV e Kodi.\nOltre all'intrattenimento un HTPC pu\u00f2 svolgere agevolmente altre funzioni come NAS domestica, sistema di videoconferenza,interfaccia utente ai sistemi domotici,"}
{"id": "2249644", "revid": "690118", "url": "https://it.wikipedia.org/wiki?curid=2249644", "title": "Double action only", "text": "DAO \u00e8 l'acronimo inglese di Double Action Only (azionamento esclusivamente ad azione doppia), \u00e8 una modalit\u00e0 di funzionamento di alcune pistole semiautomatiche, soprattutto da difesa personale.\nLe pistole \"DAO\" tipicamente non presentano un cane esterno (un esempio potrebbe essere la brasiliana Taurus 24/7) onde impossibilitarne il suo armamento manuale o accidentale. Nelle pistole semiautomatiche DAO, dopo il primo sparo, l'utilizzatore si trova con la cartuccia nella camera pronta allo sparo alla successiva pressione del grilletto. Il cane per\u00f2 rimane abbassato e occorre, per sparare un nuovo colpo, ri-esercitare pressione sul grilletto. La differenza con le pistole a doppia azione (DA) sta nel fatto che queste ultime possono sparare anche in azione singola, tirando indietro manualmente il cane, mentre le DAO, per l'assenza del cane, possono sparare solo in azione doppia.\nIl funzionamento DAO comporta una maggiore corsa del grilletto e di conseguenza un'azione pi\u00f9 lenta, ma aumenta decisamente la sicurezza dell'arma. La cresta del cane tagliata (hammerless) presenta la duplice convenienza di impedire manualmente l'alzo del cane ed impedire che esso rimanga incidentalmente impigliato in vestiti e fondine.\nLe pistole DAO sono state implementate soprattutto per l'uso da parte di forze di polizia o di operatori nel campo della vigilanza e sicurezza, ma anche per uso civile da parte di privati cittadini."}
{"id": "2249653", "revid": "1924342", "url": "https://it.wikipedia.org/wiki?curid=2249653", "title": "Warner Music Italy", "text": "La Warner Music Italy \u00e8 una etichetta discografica italiana appartenente alla corporazione statunitense Warner Music Group.\nStoria.\nA partire dal 1975 il gruppo Warner Communications, che prima si appoggiava per la distribuzione alla Dischi Ricordi, apr\u00ec una propria sede a Milano dando vita alla WEA Italiana ed alla Warner Bros. Records, dedicandosi (oltre che alla stampa dei dischi del catalogo internazionale) anche al lancio di artisti italiani; tra i pi\u00f9 noti vi furono i New Trolls, Mia Martini, Michele Pecora e Umberto Napolitano.\nDal 1989 ha acquisito la CGD, cambiando nome in \"Warner Music Italy\".\nStaff dirigenziale.\nIl Direttore artistico della Warner Music Italy \u00e8 Marcello Balestra. Presidente di Warner Music Italia \u00e8 Marco Alboni."}
{"id": "2249657", "revid": "1543377", "url": "https://it.wikipedia.org/wiki?curid=2249657", "title": "Battaglia di Sar\u0131kam\u0131\u015f", "text": "La battaglia di Sar\u0131kam\u0131\u015f (, in lingua turca \"Sar\u0131kam\u0131\u015f Sava\u015f\u0131\"), combattuta fra le forze dell'Impero russo e dell'Impero ottomano dal 22 dicembre 1914 al 17 gennaio 1915, nota anche come offensiva di Enver, fu una delle principali battaglie della Campagna del Caucaso durante la prima guerra mondiale e si concluse con la vittoria dei russi.\nLa strategia degli ottomani, che implicava un'elevata mobilit\u00e0 delle loro truppe in quanto queste dovevano arrivare in tempo agli obiettivi specificati, era basata sulla dottrina militare tedesca e sulle tattiche napoleoniche. L'esito finale, disastroso per le truppe ottomane, che subirono gravi perdite presso le montagne Allah\u00fcekber, fu anche dovuto all'equipaggiamento non adatto alle estreme condizioni ambientali dell'inverno nel Caucaso.\nSituazione iniziale.\nFra i teatri militari russi, il fronte del Caucaso era ritenuto di secondaria importanza rispetto al vastissimo fronte nell'Europa orientale dove i russi dovevano affrontare i tedeschi a nord (fra il mar Baltico e la Polonia) e gli austroungarici al centro e al sud nell'area galiziana. La Russia si era impadronita della citt\u00e0 fortificata di Kars durante la guerra turco-russa del 1877-78 ed inizialmente temeva una possibile campagna degli ottomani che puntasse alla riconquista di Kars e del porto di Batumi sul mar Nero.\nNell'autunno del 1914 l'organizzazione militare e la preparazione dello stato maggiore ottomano erano ad un livello inferiore rispetto agli alleati, tuttavia se i turchi avessero preso sin dallo scoppio delle ostilit\u00e0 l'iniziativa nel fronte del Caucaso - come richiesto dai consiglieri militari tedeschi - si avrebbe avuto un effetto distraente sulle forze russe: se l'offensiva turca avesse avuto successo i russi sarebbero stati costretti a spostare un numero significativo di unit\u00e0 militari dal fronte polacco e galiziano al fronte del Caucaso.\nI tedeschi si impegnarono a fornire le risorse necessarie all'offensiva, mentre l'unit\u00e0 militare che avrebbe attaccato sarebbe stata la Terza Armata, schierata sul fronte del Caucaso. Obiettivi strategici dell'offensiva invernale sarebbero stati la conquista di Artvin, Ardahan, la fortezza russa di Kars e Batumi. La strategia del ministro della guerra Ismail Enver prevedeva, dopo il successo iniziale, di puntare verso Tbilisi, la capitale del Caucaso russo, e di provocare allo stesso tempo la rivolta dei popoli musulmani sudditi dello zar.\nAltro obiettivo strategico, pi\u00f9 a lungo termine e nell'interesse dei tedeschi, era impedire ai russi l'accesso alle risorse di idrocarburi nella regione attorno al mar Caspio. Tale prospettiva andava contro gli interessi britannici nella regione. La Anglo-Iranian Oil Company aveva acquisito in esclusiva i diritti di sfruttamento delle riserve petrolifere dell'Impero persiano, eccetto le regioni dell'Azerbaigian, Gilan, Mazendaran, Asdrabad e Khorasan. Nel 1914, prima dello scoppio del conflitto, il governo britannico aveva raggiunto un accordo con la compagnia petrolifera per la fornitura di carburante alla Royal Navy.\nPreparativi.\nIl quartier generale della Terza armata ottomana era situato ad Erzurum sotto il comando di Hasan \u0130zzet, il capo di stato maggiore era un ufficiale tedesco, il tenente colonnello Guse. Il 30 ottobre 1914 il quartier generale fu informato dall'Alto Comando di Istanbul dello scontro a fuoco avvenuto durante l'inseguimento nel mar Nero dei due incrociatori tedeschi Goeben e Breslau. L'Alto Comando avvisava inoltre della possibilit\u00e0 che l'esercito russo attraversasse il confine in qualunque momento.\nNon c'\u00e8 una data ufficiale per l'inizio della guerra fra Impero ottomano e Impero russo; l'offensiva Bergmann (2-16 novembre 1914) fu la prima azione offensiva condotta dai russi e si concluse con la disfatta delle truppe attaccanti comandate dal generale Bergmann. L'unica area di successo per i russi fu nel settore meridionale, dove l'attivit\u00e0 dei volontari armeni consent\u00ec la conquista di Karak\u00f6se e Do\u011fubeyaz\u0131t. Al termine dell'offensiva il comandante turco Hasan \u0130zzet Pasci\u00e0 si adoper\u00f2 per stabilizzare il fronte e consent\u00ec ai russi di mantenere all'interno del territorio ottomano un saliente di 25 chilometri sull'asse Erzurum-Sar\u0131kam\u0131\u015f.\nIl ministro della guerra Ismail Enver elabor\u00f2 un'operazione militare basata su teorie militari tedesche a loro volta riprese da Napoleone Bonaparte. Il piano di Enver prevedeva un aggiramento delle posizioni russe mediante l'azione congiunta dei tre Corpi che formavano la Terza Armata. Sul fianco destro gli attacchi diversivi del Corpo XI avrebbero obbligato i russi a mantenere le posizioni, al centro dello schieramento il IX Corpo avrebbe attaccato in direzione del passo di Sar\u0131kam\u0131\u015f. Il X Corpo di Haf\u0131z Hakk\u0131, posizionato sul settore sinistro del fronte, avrebbe attaccato sulla direzione di Oltu, superato le montagne Allah\u00fcekber e tagliato la via per Kars. Al termine dell'operazione l'attacco congiunto dei tre Corpi turchi avrebbe distrutto le forze russe. Allo stesso tempo una parte delle forze turche della divisione Stanke Bey - assegnata anch'essa come unit\u00e0 distaccata al X Corpo - avrebbe condotto delle operazioni per bloccare altre unit\u00e0 russe e distrarle dalla manovra aggirante del X Corpo. Il successo dell'operazione dipendeva in larga parte sull'arrivo puntuale delle truppe sui propri obiettivi, tuttavia la situazione iniziale del fronte si presentava in modo favorevole al piano di Enver, in quanto, al termine della Offensiva Bergmann, il grosso delle forze russe era concentrato presso Sar\u0131kam\u0131\u015f e K\u00f6pr\u00fck\u00f6y.\nHasan \u0130zzet Pasci\u00e0 era contrario ad mettere in atto un'azione offensiva in larga scala all'inizio della rigida stagione invernale caucasica e consigliava pertanto di rimanere su posizioni difensive. A suo avviso era preferibile attirare i russi in prossimit\u00e0 della fortezza di Erzurum, per poi lanciare un contrattacco al momento opportuno. Il colonnello Haf\u0131z Hakk\u0131 Bey, componente dello Stato Maggiore, arrivato con l'incrociatore \"Mecidiye\" a Trebisonda l'8 dicembre 1914, fu mandato nella zona delle operazioni per affiancare Ismail Enver e accrescere lo spirito combattivo della Terza Armata.\nDopo un primo colloquio con Haf\u0131z Hakk\u0131 avvenuto il 18 dicembre, Hasan \u0130zzet, il cui allontanamento dal comando era stato firmato dal ministro della guerra il 14 dicembre, espresse in questo modo il suo parere contrario all'operazione: \"dobbiamo prendere in considerazione un periodo di 8 o 9 giorni per una manovra di aggiramento su larga scala. Tuttavia durante questo periodo il Corpo XI, che rimarr\u00e0 impegnato al fronte, potrebbe trovarsi in una situazione pericolosa. Inoltre, anche se la manovra di aggiramento sar\u00e0 affidata a due corpi, questi avranno probabilmente delle difficolt\u00e0 nel caso dovessero confrontarsi col nemico.\"\nEnver desiderava che in ogni caso il suo piano dovesse luogo durante un'offensiva invernale, decise pertanto di prendere personalmente il comando delle operazioni, e part\u00ec da Istanbul con il generale tedesco Friedrich Bronsart von Schellendorf ed il tenente colonnello Feldmann. Enver ed il suo seguito arrivarono ad Erzurum il 21 dicembre. Nel frattempo altri ufficiali superiori turchi si erano opposti alla rimozione dal comando della Terza Armata del generale Hasan \u0130zzet, apertamente contrario al piano di Enver.\nLa battaglia.\nIl campo di battaglia.\nLa zona interessata dall'offensiva turca si estendeva fra 1250 e 1500\u00a0km dal mar Nero al lago di Van, fatto che rendeva difficile la concentrazione delle unit\u00e0 militari, inoltre l'area principale delle operazioni era situata ad un'altitudine media compresa fra 1500 e 2000 metri sul livello del mare. La principale difficolt\u00e0 da affrontare erano le comunicazioni: le infrastrutture stradali sul versante ottomano erano assolutamente inadeguate, mentre i russi avevano il vantaggio della linea ferroviaria per Kars che includeva un terminale a Sar\u0131kam\u0131\u015f. La linea ferroviaria arrivava a 24\u00a0km dal confine. L'unico altro modo per le unit\u00e0 militari di raggiungere l'area era attraverso i valichi di alta montagna presso i quali si trovano le citt\u00e0 di Kars e Sar\u0131kam\u0131\u015f. Lo stato delle vie di comunicazioni rendeva inoltre impossibile un uso efficace dell'artiglieria.\nLe forze militari erano concentrate presso le fortezze di Kars (russa) e di Erzurum (ottomana), entrambe a circa 80\u00a0km dal confine.\nGli schieramenti.\nLa Terza armata ottomana, sotto il comando di Enver Pasci\u00e0, era composta da 3 Corpi d'armata (IX, X e XI). Il quartier generale dell'armata e del IX corpo era stabilito ad Erzurum. Il X Corpo, di stanza a Sivas, era ancora lontano dal fronte, mentre il XI corpo si trovava ad El\u00e2z\u0131\u011f (Harput). Inoltre era stata formata, a partire dalla terza divisione turca di stanza nella Tracia, un'unit\u00e0 distaccata posta sotto il comando del maggiore tedesco August Stange e destinata anch'essa a partecipare all'offensiva e a tenere impegnate altre unit\u00e0 russe sulla costa del mar Nero, nei pressi di Batumi. Questo distaccamento, in seguito noto come \"Stanke Bey\" o \"Stanke Bey M\u00fcfrezes\u0131\", era formato da due battaglioni dell'ottavo reggimento di fanteria e due batterie di artiglieria.\nLe truppe regolari della Terza Armata ammontavano ad 83.000 uomini, aggiungendo a questi le riserve e le truppe della fortezza di Erzurum si arrivava ad un totale di 118.000 uomini; aggiungendo anche le unit\u00e0 destinate ai trasporti, i reggimenti assegnati ai depositi ed i reparti di polizia militare si otteneva un totale di 150.000 per lo schieramento ottomano. A disposizione dei reparti della Terza Armata vi erano anche 73 mitragliatrici e 218 pezzi di artiglieria. Tuttavia le forze ottomane non erano preparate in modo adeguato per l'offensiva: ad esempio due divisioni del corpo IX iniziarono la lunga marcia senza equipaggiamento invernale e solamente pane secco ed olive come razioni alimentari.\nL'Armata del Caucaso era, all'inizio delle ostilit\u00e0, una formazione ben equipaggiata che disponeva di 100.000 effettivi, tuttavia i russi furono costretti a ridispiegare quasi la met\u00e0 delle truppe sul fronte prussiano a causa delle disfatte subite contro i tedeschi nella battaglia di Tannenberg (23 agosto - 2 settembre 1914) e nella Prima battaglia dei laghi Masuri (9-14 settembre 1914), lasciando cos\u00ec nel fronte del Caucaso circa 65.000 soldati.\nPer rimediare alla precaria situazione il conte Illarion Ivanovi\u010d Voroncov-Da\u0161kov, governatore del Caucaso russo, si consult\u00f2 con il sindaco di Tbilisi Alexandre Khatsian, con il primate di Tbilisi, il vescovo Mesrop, e con uno dei pi\u00f9 importanti esponenti della comunit\u00e0 russo-armena Hakob Zavriev riguardo alla creazione di un'unit\u00e0 militare formata da volontari armeni. I riservisti russo-armeni invece erano gi\u00e0 stati inquadrati nelle file dell'esercito regolare ed inviati sul fronte europeo.\nLe unit\u00e0 di volontari sarebbero state formate da armeni che non erano cittadini dell'impero russo e pertanto non obbligati a servire nell'esercito. All'inizio furono formati 4 battaglioni volontari. Il terzo battaglione, comandato da \"Hamazasp\" (Srvandztian), ed il quarto, comandato da \"Keri\" (Arshak Gavafian), furono impiegati lungo il confine dell'Oblast di Kars sul settore che fronteggiava Erzurum, fra Sar\u0131kam\u0131\u015f e Oltu.\nIl comandante in capo del distretto militare del Caucaso, e quindi anche dell'Armata del Caucaso, era Illarion Ivanovi\u010d Voroncov-Da\u0161kov, tuttavia il comando effettivo era affidato al generale di fanteria Aleksandr Zachar'evi\u010d My\u0161laevskij che era in origine uno studioso di storia militare, proveniente dall'Accademia Militare dello Stato Maggiore. Capo di stato maggiore di My\u0161laevskij era il generale Nikolaj Nikolaevi\u010d Judeni\u010d.\nManovre iniziali (22-28 dicembre).\nDue corpi ottomani (il IX ed il X) avevano il compito pi\u00f9 delicato nella riuscita della manovra di aggiramento ed erano entrambi affidati a due nuovi e poco esperti comandanti, visto che Enver aveva deciso la sostituzione dei precedenti comandanti con uomini ritenuti pi\u00f9 affidabili. Il nuovo comandante del IX Corpo era il colonnello Ihsan Pasci\u00e0, promosso in questo ruolo dopo essere stato al comando della 34\u00aa divisione.\nIl X Corpo di Haf\u0131z Hakki comprendeva tre divisioni (la 30\u00aa, la 31\u00aa e la 32\u00aa) e si trovava sul fianco sinistro dello schieramento ottomano, il ruolo di questo corpo era fondamentale per la riuscita della manovra di aggiramento sul lato nord. Gli ordini ricevuti da Haf\u0131z Hakki erano di avanzare da Tortum con il X Corpo: la 30\u00aa e 32\u00aa divisione avrebbero preso la direzione di Ardus, la 31\u00aa divisione invece avrebbe mosso su Narman; poi, dopo aver raggiunto questi obiettivi entro il primo giorno (22 dicembre), tutte e tre le divisioni avrebbero puntato su Oltu (23 dicembre), quindi avrebbero proseguito l'aggiramento avanzando verso il passo Barduz. Fra Oltu e Sar\u0131kam\u0131\u015f si trovava il formidabile ostacolo delle Allah\u00fcekber Da\u011flar\u0131, che si sarebbero rivelate una trappola mortale per le truppe del X Corpo, non equipaggiate per le rigide condizioni dell'inverno nel Caucaso.\nIl piano operativo per i Corpi IX e X prevedeva due fasi: un attacco iniziale improvviso sulle posizioni russe (una \"grande offensiva\") seguito dall'avanzata alla massima velocit\u00e0 di entrambi i corpi verso Oltu. Haf\u0131z Hakki si attendeva che l'assalto su Narman fosse concluso per il pomeriggio del 22 dicembre. A quel punto i due corpi avrebbero marciato per circa 30\u00a0km al giorno al fine di giungere sulla linea Kars-Sar\u0131kam\u0131\u015f per il 25 dicembre. Per quanto riguarda l'avanzata sul lato del mare, due reparti della \"Stanke Bey\" erano stati spostati via mare da Costantinopoli a Trebisonda.\nAlle prime ore del 22 dicembre Haf\u0131z Hakk\u0131 ordin\u00f2 alle sue truppe di mettersi in movimento. Il primo scontro si ebbe con una brigata russa comandata dal generale Istomin quando la 30\u00aa e la 32\u00aa divisione nei pressi di Kalebo\u011faz\u0131 ad ovest di Oltu. Questi scontri terminarono il giorno seguente, dopo che 4 pezzi di artiglieria, 4 mitragliatrici e 1000 soldati russi furono catturati e la brigata di Istomin decise di abbandonare la sua posizione per ritirarsi verso Ardahan, inseguita da due divisioni turche, secondo gli ordini di Haf\u0131z Hakk\u0131.\nSull'estremo fianco sinistro, il distaccamento di Stange, che era sbarcato a Trebisonda, inizi\u00f2 la marcia verso Ardahan lungo la vallata del fiume \u00c7oruh e poi attraverso un passo montano a quota 2438 metri.\nSempre il 23 dicembre accadde un incidente fra le truppe turche del X Corpo, quando il 92\u00ba reggimento della 31\u00aa divisione, ritenendo di trovarsi di fronte unit\u00e0 russe, ingaggi\u00f2 uno scontro a fuoco con unit\u00e0 sul fianco della 32\u00aa divisione. La battaglia - nella nebbia - dur\u00f2 4 ore e cost\u00f2 la vita a 2000 soldati turchi.\nIl 24 dicembre le truppe di Haf\u0131z Hakk\u0131 erano avanzate ben al di l\u00e0 di Oltu, dopo aver marciato per 75\u00a0km in appena tre giorni, tuttavia l'obiettivo di arrivare a Barduz per ricongiungersi con le truppe del IX Corpo non era stato raggiunto.\nIl giorno seguente, 25 dicembre, truppe ottomane erano in marcia da 14 ore sotto una tempesta di neve. I soldati erano esausti ed affamati, la paura del congelamento e delle armi russe erano state lentamente sostituite da un'assoluta indifferenza. Quello stesso giorno Haf\u0131z Hakk\u0131 decise di separare le sue tre divisioni: la 30\u00aa e la 31\u00aa avrebbero puntato in direzione sud-est verso le montagne Allah\u00fcekber, mentre la 32\u00aa divisione avrebbe preso la direzione sud verso il passo Barduz.\n le tre divisioni del X Corpo si fermavano per la notte nei villaggi di Kosor, Arsenik e Patsik, che erano rispettivamente a 40, 35 e 30\u00a0km di distanza da Sar\u0131kam\u0131\u015f. Sarebbero stati necessari altri 2 giorni per arrivare a Sar\u0131kam\u0131\u015f.\nIntanto il X Corpo rimaneva bloccato per 24 ore sul Passo Barduz. Questo ritardo complicava lo svolgimento del piano di Enver. Nello scontro sul Passo Barduz il 4\u00ba battaglione dei volontari armeni perse 600 uomini.\nNel frattempo il reggimento di Stange giungeva in vista di Ardahan.\nQuando il comandante Malyshevsky arriv\u00f2 in preda al panico al quartier generale dell'armata sulla linea di fronte russa, diede ordini per una ritirata generale. Il ripiegamento dei russi inizi\u00f2 fra il 25 ed il 26 dicembre. I russi evacuarono Sar\u0131kam\u0131\u015f, lasciando dietro solo due squadroni di cavalleria e 1000 operai delle ferrovie per difendere la citt\u00e0. Comunque non tutti i comandanti russi erano nel panico. Il quartier generale dell'esercito russo mantenne un efficace controllo della situazione e la catena di comando non venne mai meno. Il generale Judeni\u010d, al comando del II Corpo d'Armata del Turkistan decise di resistere all'avanzata dei turchi.\nIl 28 dicembre i russi tenevano le posizioni contro l'XI Corpo nelle vicinanze del Khorasan. Il IX Corpo era a Sar\u0131kam\u0131\u015f. Sul lato est il X Corpo stava minacciando di sfondare il fronte russo lungo la ferrovia per Kars. La Stanke Bey era in marcia verso Ardahan a 60 miglia a nord-est. Al momento, sulla mappa, il piano di Enver sembrava che stesse ottenendo il successo. Ma la situazione sul campo era allarmante. Le forze ottomane erano logorate ed affamate, a corto di armi e munizioni, perch\u00e9 le loro posizioni si trovavano ben al di l\u00e0 delle linee di rifornimento, senza alcuna possibilit\u00e0 di essere raggiunte.\nNonostante questa situazione Enver Pasci\u00e0 poteva quasi ritenersi soddisfatto, visto che i russi erano in ritirata verso Kars e la manovra di aggiramento sembrava stesse riuscendo.\nL'assalto su Sar\u0131kam\u0131\u015f (29 dicembre - 1\u00ba gennaio).\nIl 29 dicembre ebbe luogo l'assalto alla citt\u00e0. Truppe dei Corpi IX e XI, in totale 12.000 uomini, cominciarono l'attacco su Sar\u0131kam\u0131\u015f. Dopo un sanguinoso assalto alla baionetta, solo 300 uomini riuscirono a penetrare nella citt\u00e0, tuttavia al termine della giornata anche questi furono respinti. Il totale delle perdite turche di questa giornata di combattimenti fu di 6.000 uomini. L'atteggiamento ottimistico di Enver termin\u00f2 bruscamente quando fu informato che cinque reggimenti russi si preparavano a circondare le sue forze.\nIl 31 dicembre il Corpo IX era ancora bloccato nelle foreste fuori Sar\u0131kam\u0131\u015f, dopo aver perso circa 2.500 uomini e 14 pezzi fra di artiglieria e mitragliatrici. Quella stessa notte altre cattive notizie arrivarono da Bardiz al quartier generale di Enver: la 32\u00aa divisione aveva abbandonato la sua posizione dopo il contrattacco dei russi, quindi le strade di Barduz e K\u0131z\u0131lkilise erano controllate dal nemico.\nLe forze ottomane erano racchiuse all'interno di un semicerchio, pertanto una decisione di buon senso sarebbe stata quella di ritirarsi attraverso l'unica via libera rimasta, tuttavia Enver non volle cedere l'iniziativa ed ordin\u00f2 alle sue unit\u00e0 di proseguire col piano.\nIl giorno seguente, 1\u00ba gennaio 1915, il comandante dell'XI Corpo ordin\u00f2 un nuovo attacco frontale su Sar\u0131kam\u0131\u015f. Questi nuovi pesanti combattimenti proseguirono per i successivi 4 giorni prima di perdere intensit\u00e0. L'XI Corpo era impegnato in combattimenti nella regione di Aras, uno dei reggimenti entr\u00f2 in \u00c7erkezk\u00f6y, con il risultato di doversi arrendere ai russi. L'unica unit\u00e0 che aveva rispettato i tempi previsti nel piano era la \"Stanke Bey\", che, bench\u00e9 esausta, entr\u00f2 in Ardahan.\nTuttavia la situazione sul campo era che i russi stavano per circondare tutte le forze ottomane superstiti.\nIntrappolati entro un semicerchio (2-3 gennaio).\nIl 2 gennaio il fuoco dell'artiglieria russa provoc\u00f2 numerose perdite agli ottomani. Enver Pasci\u00e0 ricevette due dispacci: il primo era stato mandato dal capo di stato maggiore del IX Corpo, tenente colonnello \u015eerif, il secondo dal colonnello Haf\u0131z Hakk\u0131. Entrambi i messaggi riportavano che le loro unit\u00e0, ormai esauste, non erano in grado di lanciare altri attacchi.\nEnver rispose dicendo che \"offensiva vuol dire avanzare a tutta forza\". Pi\u00f9 tardi Enver accett\u00f2 lo stato di fatto e si dedic\u00f2 a rendere sicure le strade per la ritirata, piuttosto che a chiedere nuovi attacchi per conquistare Sar\u0131kam\u0131\u015f. Egl\u00ec combin\u00f2 i due Corpi, rinomin\u00f2 la nuova unit\u00e0 \"Armata dell'ala sinistra\", promosse a brigadiere generale il colonnello Haf\u0131z Hakk\u0131 e gli affid\u00f2 il comando della nuova armata.\nIl 3 gennaio il fu spinto indietro verso la vallata Choruk, nella stessa direzione verso la quale si stava ritirando ci\u00f2 che restava del X Corpo. Haf\u0131z Hakk\u0131, che aveva appena ottenuto il titolo di Pasci\u00e0, sperava ancora di ricevere rinforzi, pertanto egli non diede ordine alla sua \"Armata dell'ala sinistra\" di ritirarsi perch\u00e9 riteneva ancora possibile la conquista di Sar\u0131kam\u0131\u015f.\nNel frattempo, a circa 40\u00a0km a sud di Sar\u0131kam\u0131\u015f l'XI Corpo, sotto il comando di Galip Pasci\u00e0, continuava ad attaccare le linee russe nel tentativo di alleggerire la pressione sui due corpi posizionati a Sar\u0131kam\u0131\u015f. In ogni caso l'avanzata russa proseguiva ed il cerchio attorno ai turchi si stava stringendo.\nIl 4 gennaio Haf\u0131z Hakk\u0131 Pasci\u00e0 si rec\u00f2 ad ispezionare la linea del fronte. Egli disse a \u0130hsan Pasci\u00e0 non c'era pi\u00f9 nulla da fare e che sperava che almeno ci fossero dei sopravvissuti fra le truppe rimaste sulle Montagne Allah\u00fcekber.\nRitirata (4-15 gennaio).\nIl 6 gennaio anche il quartier generale della Terza Armata si trov\u00f2 sotto il fuoco nemico. I russi catturarono l'intera . Anche 8 ufficiali superiori, compreso \u0130hsan Pasci\u00e0, si arresero ai russi. Fra i prigionieri, 108 ufficiali e 80 soldati furono trasferiti a Sar\u0131kam\u0131\u015f. Haf\u0131z Hakk\u0131 Pasci\u00e0 riusc\u00ec a sfuggire alla cattura e si mise in salvo raggiungendo il quartier generale del X Corpo. Dopo la resa del IX Corpo, ai turchi non restava altro che ordinare una ritirata generale.\nIl 7 gennaio quasi tutte le restanti forze turche iniziarono la marcia verso Erzurum; Enver Pasci\u00e0 e gli alti ufficiali della missione militare tedesca raggiunsero la fortezza dopo quattro giorni: essi convennero che la medesima strada avrebbe potuto essere percorsa dalle unit\u00e0 della Terza Armata in due giorni.\nIntanto i trasporti inviati da Costantinopoli a Trebisonda per portare rinforzi e rifornimenti furono affondati da uno squadrone della Flotta Russa del mar Nero e le navi di scorta \"Goeben\" e \"Hamidieh\" furono respinte indietro verso il Bosforo.\nIl 17 gennaio, come ultimo atto della battaglia, furono catturati gli ultimi soldati ottomani ancora presenti nelle foreste attorno Sar\u0131kam\u0131\u015f. Intanto, sul lato nord del fronte, l'ala destra russa stava procedendo alla riconquista della Valle di Choruk. Il piano di Enver si concludeva con un completo fallimento, dopo tre settimane di eroici combattimenti sotto tempeste di neve in alta montagna. Il risultato della battaglia rassicurava i russi che non ci sarebbero state altre azioni offensive turche sul Caucaso nei mesi successivi. Haf\u0131z Hakk\u0131 Pasci\u00e0 si attendeva che i russi approfittassero della situazione per attaccare e conquistare la fortezza di Erzurum, pertanto decise immediate azioni per ricostituire i ranghi della Terza Armata, anche se nell'immediato poco poteva essere fatto in quanto le riserve presenti nella regione erano ridotte al minimo.\nPoco tempo dopo, il 12 febbraio, il giovane ed energico generale Haf\u0131z Hakk\u0131 Pasci\u00e0, comandante della Terza Armata, moriva di tifo durante l'epidemia che stava decimando i soldati turchi.\nFu richiesto ancora una volta al generale tedesco Otto Liman von Sanders di assumere il comando dell'Armata, tuttavia egli rifiut\u00f2. Nuovo comandante della Terza Armata divenne Mahmut Kamil Pasci\u00e0.\nLa campagna di Sar\u0131kam\u0131\u015f fu l'ultima volta in cui il ministro della guerra Ismail Enver comand\u00f2 delle truppe sul campo di battaglia.\nPerdite.\nLa Terza Armata Ottomana poteva contare all'inizio dell'offensiva su 118.000 uomini. A met\u00e0 gennaio del 1915, al termine della ritirata da Sar\u0131kam\u0131\u015f, la forza effettiva si era ridotta a 42.000 uomini.\nLe diverse fonti riportano cifre differenti per quanto riguarda le perdite subite dagli ottomani e non sono in accordo su che cosa il totale debba considerare. La \"storia ufficiale turca\" riporta le seguenti cifre: 32.000 uomini uccisi in combattimento, 15.000 morti di malattia, 7.000 prigionieri e 10.000 feriti, in totale quindi le perdite assommano ad oltre 50.000 uomini.\nLe perdite subite dai turchi durante il periodo della battaglia crebbero a causa della grave epidemia di tifo, che divenne il principale problema dello Stato Maggiore della Terza Armata, tra le vittime ci fu anche il comandante dell'armata, il generale Haf\u0131z Hakk\u0131 Pasci\u00e0, che mor\u00ec ad Erzurum poche settimane dopo la fine della battaglia.\nLe perdite russe furono: 16.000 uomini uccisi in combattimento e 12.000 morti per malattia o per congelamento. \nValutazioni.\nL'operazione militare.\nEnver fu l'autore del piano strategico, mentre Hassan Izzet ebbe il compito di mettere in pratica il piano e risolvere i problemi sul campo. Il fallimento dell'operazione fu attribuito ad Enver: oltre ad aver sbagliato nel valutare la possibile reazione russa a una manovra di aggiramento, Enver non previde la necessit\u00e0 di mantenere delle riserve operative per rispondere con efficacia agli eventi sul teatro delle operazioni. Anche dal punto di vista logistico il piano fu un disastro dato che non si tenne conto delle condizioni estreme in cui avrebbero combattuto i soldati. In definitiva l'analisi dell'operazione fu condotta da Enver su un piano teorico dimostratosi piuttosto distante dal contesto reale.\nLa decisione di condurre un'operazione militare durante l'inverno caucasico non fu l'errore pi\u00f9 grave. Una domanda lecita \u00e8 se il piano avrebbe potuto essere eseguito meglio, in ogni caso sarebbe stato difficile fare meglio dei soldati turchi. Il IX Corpo ed il X Corpo condussero la marcia nella maniera pi\u00f9 efficace nonostante le estreme condizioni ambientali, l'autorit\u00e0 del comando sulle unit\u00e0 rimase intatta e le unit\u00e0 riuscirono a raggiungere le posizioni previste dal piano. Anche le perdite inflitte ai russi durante la battaglia (30.000 uomini) rappresentano un risultato importante.\nLa comunicazione e la cooperazione fra le unit\u00e0 ottomane si dimostr\u00f2 fallimentare: le diverse forze agirono ciascuna per proprio conto piuttosto che come unit\u00e0 operanti in mutua collaborazione, come previsto dal piano. Il numero di unit\u00e0 lasciate in riserva inoltre si dimostr\u00f2 insufficiente per un'operazione in larga scala come la battaglia di Sar\u0131kam\u0131\u015f.\nLe condizioni generali delle truppe ottomane sarebbero state certamente migliori se Enver avesse deciso una pausa delle operazioni il 24 dicembre oppure se non avesse proseguito al di l\u00e0 di Oltu con l'artiglieria pesante. Infatti un altro errore fu la decisione di avanzare al di l\u00e0 di Oltu con i grossi calibri piuttosto che con armi di calibro minore, pi\u00f9 leggere e pi\u00f9 adatte a fronteggiare unit\u00e0 nemiche dotate di maggiore mobilit\u00e0. Erronea si rivel\u00f2 anche la stima della consistenza delle forze russe.\nAltra decisione grave di Enver prima dell'offensiva fu la sostituzione dei comandanti del X Corpo e del IX Corpo con uomini di minore o nessuna esperienza a livello operazionale\nIl capo di stato maggiore del IX Corpo K\u00f6pr\u00fcl\u00fcl\u00fc \u015eerif Bey comment\u00f2 in questo modo il comportamento dei soldati turchi: \"le truppe hanno combattuto sulla cima delle montagne durante tempeste di neve sotto i colpi dell'artiglieria di un nemico secolare e sono state completamente distrutte, per\u00f2 non un solo soldato turco ha voltato le spalle alla sua patria, a Sar\u0131kam\u0131\u015f non c'\u00e8 stato panico\u201d.\nLa fanteria leggera.\nDurante l'intero corso della battaglia entrambi gli schieramenti fecero largo uso della fanteria leggera. Sia il distaccamento dei volontari armeni per i russi, sia la divisione Stanke Bey (unit\u00e0 distaccata dal IX Corpo) contribuirono con le loro azioni di disturbo a proteggere il movimento delle unit\u00e0 maggiori di fanteria, a ritardare l'avanzata del nemico o a impedirgli la fuga.\nViene generalmente riconosciuta l'importanza del contributo delle unit\u00e0 di volontari armeni alla vittoria russa, dato che quei distaccamenti erano formati da uomini nativi della regione caucasica, abituati alle condizioni climatiche, in grado di riconoscere le migliori strade ed i percorsi montani. Inoltre gli armeni avevano grande spirito combattivo, perch\u00e9 ritenevano di lottare per l'indipendenza della loro patra\nI volontari armeni erano organizzati in piccole unit\u00e0 mobili, adatte ad operazioni quasi di guerriglia, si comportarono bene nei compiti di esplorazione del territorio e presero parte a numerosi combattimenti.\nCompito fondamentale dei battaglioni armeni fu anche la continua azione di disturbo sulle iniziative degli ottomani: \"il ritardo [con il quale i turchi arrivarono] consent\u00ec all'Armata russa del Caucaso di concentrare forze sufficienti nell'area attorno Sar\u0131kam\u0131\u015f\".\nLa questione armena.\nUn argomento dibattuto in ambito storico \u00e8 se l'azione degli armeni a fianco dei russi abbia avuto un effetto sulla repressione della popolazione armena dell'Impero ottomano. Martin Gilbert ne \"La prima guerra mondiale\" riporta che lo zar Nicola II, alla ricerca di alleati nella guerra contro i turchi, il 30 dicembre 1914 visit\u00f2 il fronte del Caucaso e disse al capo della chiesa apostolica armena che \"un futuro radioso attende gli armeni\",\nSecondo Gilbert queste parole dello zar misero in pericolo la vita di migliaia di armeni al di l\u00e0 del confine, dato che l'Impero Ottomano avrebbe agito contro la minoranza armena, considerata come una \"quinta colonna\" e non avrebbe fatto nulla per bloccare il risentimento anti-armeno\nAl suo ritorno ad Istanbul Ismail Enver diede la colpa del fallimento dell'offensiva alla minoranza armena e diede inizio a misure repressive nei confronti della popolazione armena dell'impero, misure che possono essere considerate il preludio al genocidio armeno."}
{"id": "2249662", "revid": "36426", "url": "https://it.wikipedia.org/wiki?curid=2249662", "title": "Famiglia Bartolomei (Firenze)", "text": ""}
{"id": "2249667", "revid": "124147701", "url": "https://it.wikipedia.org/wiki?curid=2249667", "title": "Edward Sackville, IV conte di Dorset", "text": "Sedette nella Camera dei Comuni dal 1621 al 1622 e divenne quindi conte di Dorset nel 1624. Coinvolto nelle operazioni di colonizzazione del Nord America. Support\u00f2 la causa dei realisti nella guerra civile inglese.\nBiografia.\nI primi anni e il duello con lord Kinloss.\nEdward Sackwille era uno dei figli di Robert Sackville, II conte di Dorset e di sua moglie, Margaret Sackville. Studi\u00f2 al Christ Church college di Oxford con suo fratello maggiore ed ottenne poi un \"master of arts\" dall'Universit\u00e0 di Cambridge. Eredit\u00f2 il titolo di conte e pari d'Inghilterra alla morte del fratello maggiore Richard nel 1624.\nNel 1613 combatt\u00e9 un duello con Edward Bruce, II lord Kinloss, per ottenere la mano di Venetia Stanley, nipote di Edward Stanley, III conte di Derby. Re Giacomo I si oppose alla decisione di battersi dei due giovani che furono cos\u00ec costretti a lasciare l'Inghilterra, per evitare di incorrere nelle ire del sovrano. Si batterono cos\u00ec a Bergen op Zoom, nei Paesi Bassi. Durante il duello i due si colpirono numerose volte e Edward Sackwille perse addirittura un dito mentre tentava di disarmare l'avversario; tuttavia alla fine Edward riusc\u00ec a sconfiggere il suo avversario. Nonostante questo Venetia Stanley decise di andare in sposa a Kenelm Digby, collaboratore del re e grande appassionato d'arte.\nLa carriera.\nAlcune fonti indicano che nel 1614, Sackville venne eletto membro del parlamento per la circoscrizione del Sussex e che fu uno dei leaders del partito popolare, ma queste informazioni non appaiono nei registri dell'Addled Parliament. Nel 1616 si occup\u00f2 del rilascio di Sir Edward Herbert che era stato arrestato a Lione, in Francia. Venne creato cavaliere dell'ordine del Bagno nel giorno stesso in cui il futuro Carlo I venne creato principe di Galles. Dal 1619 fu uno dei principali fautori della Virginia Company che support\u00f2 le imprese del colono Sir Edwin Sandys. Il 22 luglio 1620 egli salp\u00f2 alla volta del continente europeo come comandante delle forze inviate sotto il comando di Sir Horatio Vere ad assistere Federico V, re di Boemia, genero di Giacomo I. Edward Sackville presenzi\u00f2 dunque alla battaglia della Montagna Bianca l'8 novembre 1620.\nTornato in patria, nel 1621 Sackville venne eletto membro del parlamento per la circoscrizione del Sussex. Nel marzo di quello stesso anno venne nominato membro di una commissione della Camera dei Comuni che avrebbe avuto il compito di ispezionare l'operato di alcune corti di giustizia ma che, di fatto, non divent\u00f2 mai operativa. Parl\u00f2 per conto di Francis Bacon al parlamento il 17 marzo 1621. Nel luglio del 1621 fu per un breve periodo ambasciatore presso Luigi XIII di Francia. Nel novembre di quello stesso anno, difese vigorosamente la proposta di votare un sussidio per la ripresa del Palatinato. Dall'aprile del 1623, divenne governatore della Bermuda Islands Company e nel settembre di quello stesso anno venne nuovamente nominato ambasciatore in Francia. Portatosi a Roma nel 1624, fece visita a Marco Antonio de Dominis, arcivescovo di Spalato recentemente convertitosi all'anglicanesimo, il quale si trovava imprigionato. Mentre era a Firenze, ricevette la notizia della morte di suo fratello maggiore Richard Sackville, III conte di Dorset, che era avvenuta il 28 marzo di quello stesso anno e pertanto assunse il titolo di quarto conte di Dorset.\nConte di Dorset.\nDorset, con la successione al fratello, ne ottenne tutti i titoli ed i benefici, ma anche tutti i debiti che questo aveva accumulato negli anni, motivo per cui venne costretto a vendere delle terre. Divenne Lord luogotenente del Sussex e Lord luogotenente del Middlesex, e ricopr\u00ec diversi incarichi tra cui quello di responsabile della foresta di Ashdown e steward di Great Yarmouth dal 1629. Il 15 maggio 1625 venne ammesso tra i cavalieri dell'Ordine della giarrettiera. All'incoronazione di Carlo I il 2 febbraio 1626, venne ammesso al consiglio privato del sovrano. La sua influenza a corte fu ad ogni modo completata solo con la nomina a Lord Ciambellano della regina Enrichetta Maria di Francia il 16 luglio 1628. Appassionato di teatro, fu tra i fondatori del Salisbury Court Theatre, non lontano dalla sua abitazione. Fu commissario delle piantagioni in Virginia dal 1631 al 1634.\nCome pari d'Inghilterra e consigliere privato, il conte di Dorset fu particolarmente attivo nella politica dei suoi anni. Dal 30 maggio 1635 al 10 aprile 1636, fu commissario per le nuove costruzioni erette a Londra ed a Westminster. Fu uno dei lord commissari per l'Ammiragliato, affiancando il conte di Lindsey nelle sue operazioni di bonifica di alcune parti paludose del Lincolnshire e fu commissario per il rifornimento di salnitro. Il 13 giugno 1636 fu conestabile del castello di Beaumaris. Mantenne sempre forti legami con l'America ed ottenne l'isola di Sandy Hook Island (lat. 44\u00b0), il 10 dicembre 1638.\nNel 1640 il conte di Dorset fu uno dei pari nominati alla reggenza durante l'assenza del re, portatosi a nord. Nel gennaio del 1641 fu tra coloro che organizzarono il matrimonio tra la principessa Maria ed il principe d'Orange, e fu nuovamente commissario per la reggenza dal 9 agosto al 25 novembre di quello stesso anno.\nLa guerra civile inglese.\nGi\u00e0 all'inizio del 1642, il conte di Dorset raggiunse il re a York e lo preg\u00f2 di lasciargli il comando di una formazione di sessanta cavalieri, pur dicendosi contrario all'idea di intraprendere una guerra civile che contrapponesse inglesi agli inglesi. Nel luglio di quello stesso anno raggiunse la regina nei Paesi Bassi, ma torn\u00f2 ben presto a Nottingham dove si trovava il sovrano. Il 25 agosto venne inviato, con lord Southampton e Sir John Colepeper, a trattare coi capi del parlamento. Nello stesso giorno alcuni soldati parlamentari saccheggiarono Knole House. Presenzi\u00f2 alla battaglia di Edgehill. Durante questo periodo venne inoltre incaricato della persona del giovane principe, futuro Giacomo II, il quale scrisse poi nel 1679:\nSi port\u00f2 quindi ad Oxford col re e pi\u00f9 di una volta protest\u00f2 comunque contro la prosecuzione della guerra, scontrandosi col conte di Bristol. Venne nominato commissario del tesoro reale il 7 marzo 1643 e venne infine nominato Lord Ciambellano della casa reale dal 21 gennaio 1644 al 27 aprile 1646. Nel 1644 gli venne affidata la presidenza del consiglio privato del sovrano. Fu firmatario di una lettera indirizzata al conte di Essex affinch\u00e9 questi promuovesse la pace, nel gennaio del 1644. Fu uno dei commissari incaricati della difesa di Oxford e venne nominato da Carlo I nel dicembre del 1645 a capo della milizia. Fu uno dei firmatari della capitolazione di Oxford del 24 giugno 1646.\nIl conte di Dorset fu uno dei sei pari d'Inghilterra che richiesero il permesso di portarsi con Carlo I ad Hampton Court nell'ottobre del 1647, ma il parlamento glie lo imped\u00ec.\nDopo l'esecuzione del sovrano nel 1649, il conte di Dorset rimase nella sua casa di Salisbury Court, su Fleet Street. Qui mor\u00ec il 17 luglio 1652 e venne sepolto nella cappella di famiglia a Withyham. Il suo monumento funebre venne distrutto da un incendio il 16 giugno 1663.\nLord Clarendon descriveva il conte di Dorset come un uomo \"di bell'aspetto, gradevole e vigoroso, piacevole, brillante e sublime... L'unico vizio che gli pervenne col tempo fu l'et\u00e0.\" Era abile nei discorsi e un politico di stampo moderato che combinava il rispetto per le prerogative reali ad un attaccamento alla causa protestante ed alle libert\u00e0 del parlamento. Fu anche un eccellente uomo d'affari.\nMatrimonio e figli.\nEdward Sackville spos\u00f2 Mary Curzon (1586\u20131645) di Croxall Hall nel Derbyshire, che divenne la governante reale dei principi e futuri sovrani Carlo e Giacomo. La coppia ebbe tre figli:"}
{"id": "2249669", "revid": "110157", "url": "https://it.wikipedia.org/wiki?curid=2249669", "title": "Eline Vere", "text": "Eline Vere \u00e8 un romanzo scritto da Louis Couperus nel 1889. Fu pubblicato come \"feuilleton\" (romanzo a puntate) dal giornale dell'Aia \"Het Vaderland\". \u00c8 considerato un tipico esempio di romanzo naturalista.\nDal libro sono stati tratti un film (1991) e un'opera teatrale (2007).\nTrama.\nEline \u00e8 una ragazza di ventitr\u00e9 anni e abita con la sorella e il cognato, Betsy e Henk van Raat. Il racconto \u00e8 ambientato nei circoli della ricca borghesia dell'Aia, alla quale appartiene anche Eline. Anche se la casa \u00e8 spesso piena di ospiti, anche se Eline e Betsy escono spesso, Eline si sente sola e infelice. Eline si innamora di Otto van Erlevoort, un amico di famiglia di Betsy ed Eline. Eline adesso si sente di nuovo felice, ma la felicit\u00e0 non dura a lungo: Eline non sa che fare con i suoi sentimenti e rompe il fidanzamento con Otto. In seguito alla rottura del fidanzamento Eline attraversa un lungo periodo di infelicit\u00e0. Litiga con Betsy e va via di casa. Alla fine lo zio Daniel suo ex tutore, decide insieme a Betsy che \u00e8 meglio per Eline allontanarsi dall'Aia. Allora Eline va a Bruxelles con lo zio e inizia una serie di viaggi con lui e sua moglie Elize. Ma i viaggi e le distrazioni non la rendono felice. Tornata all'Aia, Eline \u00e8 triste come quando era in viaggio. Dopo aver vissuto per un po' con la madre di Henk, la signora van Raat, Elide decide di tornare a Bruxelles a casa di Daniel ed Elize. L\u00ec incontra St. Clare, un americano amico di suo cugino Vincent, che la chiede in moglie. Eline non sa che cosa rispondere e chiede a St. Clare del tempo per riflettere. Tornata all'Aia, Eline ha un nuovo periodo di solitudine e melanconia. Alla fine prende troppi sonniferi e muore.\nOltre alla storia di Eline, il libro racconta anche le storie di altre persone. Tutti i personaggi del romanzo sono, come Eline, dei ricchi borghesi.\nSignificato del romanzo nella storia della letteratura.\n\"Eline Vere\" fu pubblicato la prima volta nel 1889 Per quanto riguarda la letteratura, il XIX secolo fu sotto il segno del Romanticismo. Ma i caratteri del Romanticismo letterario, come per esempio la ribellione, l'umorismo e l'attenzione per il sogno e la fantasia, non si trovano affatto in questo romanzo. Alla fine del XIX secolo infatti si afferm\u00f2 il naturalismo. Questa corrente \u00e8 caratterizzata da determinismo (la vita di ciascuno \u00e8 predeterminata da ereditariet\u00e0, educazione e ambiente), fatalismo (il credere nel destino), pessimismo (tristezza) e dalle personalit\u00e0 patologiche (personalit\u00e0 che divergono dal normale comportamento).\nCon \"Eline Vere\" Couperus ha scritto un romanzo naturalista. Tutti i caratteri di questa corrente letteraria infatti sono presenti nella personalit\u00e0 di Eline. Eline \u00e8 una ragazza nervosa che crede fortemente nel destino e ha una visione tetra della vita. Soprattutto \u00e8 presente nel libro il fatalismo, non solo in Eline ma anche in altri personaggi. Inoltre Eline ha una personalit\u00e0 patologica: si comporta in modo diverso dal normale a causa dei suoi pensieri insoliti. Per esempio, Eline comincia a fare una passeggiata ogni mattina, anche se \u00e8 il tempo \u00e8 brutto, quando si innamora di un cantante d'opera. Questo comportamento attira l'attenzione dei conoscenti, che la guardano in modo strano. Inoltre Eline ha un carattere molto nervoso e anche questa \u00e8 una caratteristica del naturalismo. In Eline si esprime anche il determinismo: la ragazza non si sente libera di andare dove vuole a causa dell'ambiente ricco in cui \u00e8 cresciuta.\nIl naturalismo non era un filone del Romanticismo, ma costituiva una corrente separata. I romanzi naturalisti presentavano una prospettiva psicologica e per questo sono considerati precursori dei romanzi psicologici. Quindi anche \"Eline Vere\" appartiene al genere del romanzo psicologico.\nOltre a \"Elive Vere\", Couperus ha scritto anche altre opere naturaliste: il racconto \"De Binocle\", storia di un uomo nervoso, fatalista, affetto da acrofobia, e \"Het noodlot\" (Il destino), dove il fato ha un ruolo fondamentale.\nTemi e stile di scrittura.\nUn tema molto importante e ricorrente nel libro \u00e8 il destino. Eline crede che il destino determini la sua vita perch\u00e9 anche il cugino Vincent crede ciecamente nel destino. \nUn altro tema del libro \u00e8 la malinconia. Eline \u00e8 quasi sempre in uno stato d'animo malinconico e a volte dice di non voler pi\u00f9 vivere, perch\u00e9 la vita le porta solo infelicit\u00e0. Anche altri personaggi hanno ogni tanto dei momenti di malinconia. \nL'amore \u00e8 un altro tema presente nel libro. Eline stessa, ma anche altri membri della ricca borghesia e conoscenti di Eline come Fr\u00e9d\u00e9rique, Lili e George, hanno a che fare con l'amore. Per la maggior parte dei personaggi alla fine le pene d'amore hanno un esito positivo, ma per Eline non \u00e8 cos\u00ec. Cos\u00ec il tema dell'amore \u00e8 collegato strettamente al tema della malinconia.\nDue elementi che caratterizzano la personalit\u00e0 di Eline sono il nervosismo e l'ipersensibilit\u00e0, due elementi molto evidenti nel libro. Tutti questi temi insieme formano il tema centrale del libro: una ragazza nervosa e ipersensibile lotta con i suoi sentimenti e si sente sola e infelice.\n\"Eline Vere\" fu pubblicato nel 1889, quindi alla fine del XIX secolo. Lo stile di scrittura del libro \u00e8 abbastanza antiquato, come si vede sia nella grafia di determinate parole, sia nell'uso della lingua. Nel libro ci sono molti francesismi, e ci\u00f2 dipende dal fatto che la ricca borghesia olandese in passato parlava il francese per differenziarsi dalle classi pi\u00f9 basse."}
{"id": "2249672", "revid": "1645873", "url": "https://it.wikipedia.org/wiki?curid=2249672", "title": "\u010colponata", "text": "\u00c7olpon-Ata (in chirghiso \u0427\u043e\u043b\u043f\u043e\u043d-\u0410\u0442\u0430) \u00e8 una citt\u00e0 del Kirghizistan, capoluogo del distretto di Ysyk-K\u00f6l; l'insediamento \u00e8 situato sulla riva settentrionale del lago Ysyk-K\u00f6l.\nAi tempi dell'Unione Sovietica la localit\u00e0 era molto frequentata dai vacanzieri di tutte le repubbliche in virt\u00f9 dei suoi sanatori uniti alla presenza del lago e all'impressionante panorama che si gode dalla citt\u00e0 (catena montuosa del Tian Shan), che contribuirono a sviluppare una serie di strutture alberghiere rendendola una meta turistica estiva. Il collasso dell'Unione Sovietica ha portato a un drammatico calo del turismo nell'area, oggi visitata solo da turisti nazionali (kirghisi) o provenienti dai paesi confinanti (uzbeki e kazaki), con il conseguente disfacimento degli edifici che avrebbero bisogno di serie ristrutturazioni; in citt\u00e0 sono altres\u00ec presenti un museo e un sito a cielo aperto che ospita petroglifi con una datazione che va dal 1500 a.C. al 1000 d.C.\nIl toponimo \"\u010colponata\" significa in chirghiso \"padre di \u010colpon\", un'eroina leggendaria.\nInfrastrutture e trasporti.\nCholpon-Ata \u00e8 collegata a Tam\u010dy (a ovest) e a Bosteri (a est) tramite l'autostrada A363"}
{"id": "2249676", "revid": "36426", "url": "https://it.wikipedia.org/wiki?curid=2249676", "title": "Chiesa di Santo Spirito e Concezione", "text": "La chiesa del Santo Spirito e Concezione \u00e8 la parrocchiale del quartiere di Zinola della citt\u00e0 di Savona. Essa \u00e8 posizionata al centro del Borgo al bivio tra la strada principale via Aurelia che collega Vado Ligure a Savona e via Quiliano per il collegamento al cimitero ottocentesco e quindi a Quiliano\nStoria e descrizione.\nL'edificio \u00e8 caratterizzato dalla tipica colorazione ligure a strisce bianche e grigie. La chiesa \u00e8 di costruzione ottocentesca mentre il campanile \u00e8 stato completato (alzato) nei primi anni del XX secolo.\nLa chiesa \u00e8 stata costruita con la creazione della parrocchia di Zinola nel 1873 (precedentemente dipendente dalla parrocchia di Legino) in sostituzione della preesistente chiesetta medioevale di Santo Spirito di costruzione medioevale che da allora \u00e8 andata in decadenza."}
{"id": "2249677", "revid": "30909", "url": "https://it.wikipedia.org/wiki?curid=2249677", "title": "The Bots Master", "text": ""}
{"id": "2249679", "revid": "123856081", "url": "https://it.wikipedia.org/wiki?curid=2249679", "title": "Giovanni Battista De Negri", "text": "Biografia.\nStudi\u00f2 canto nella sua citt\u00e0 natale a partire dal 1873, dapprima con il maestro Giulio Moretti e successivamente con Carlo Guasco, il creatore dei ruoli verdiani di Oronte ne I Lombardi alla prima crociata, di Ernani e di Foresto nell'Attila. Trasferitosi a Milano, si perfezion\u00f2 con Luigia Abbadia. Dopo aver esordito a Bergamo in \"Poliuto\" di Gaetano Donizetti, nell'ultimo ventennio dell'Ottocento si produsse nei maggiori teatri italiani, compiendo inoltre frequenti tourn\u00e9e in Europa e in Sudamerica. Prese parte alle prime del \"Condor\" di Carlos Gomes (1891) e del \"Ratcliff\" di Pietro Mascagni (1895); tra le sue interpretazioni migliori figuravano inoltre \"Tannh\u00e4user\" di Richard Wagner e l'\"Otello\" verdiano.\nReferenze.\nRoberto Staccioli, Voce Giovanni Battista De Negri, Dizionario Biografico degli Italiani, web http://www.treccani.it/enciclopedia/de-negri-giovanni-battista_(Dizionario_Biografico)/ (visitato 14/04/2016)."}
{"id": "2249683", "revid": "4255", "url": "https://it.wikipedia.org/wiki?curid=2249683", "title": "Badgeware", "text": ""}
{"id": "2249684", "revid": "1305772", "url": "https://it.wikipedia.org/wiki?curid=2249684", "title": "Zygosaccharomyces bailii", "text": "Zygosaccharomyces bailii \u00e8 una specie di ascomicete della famiglia Saccharomycetaceae. Questo fungo \u00e8 utilizzato nel campo alimentare, soprattutto in enologia. \u00c8 stato descritto per la prima volta da Lindner nel 1895 con il nome \"Saccharomyces bailii\" e poi \u00e8 stato riclassificato nel 1983 sotto il nome di \"Zygosaccharomyces bailii\" da Barnett \"et al\".\nTale lievito \u00e8 osmofilo, cio\u00e8 molto resistente alla pressione osmotica e di conseguenza tollera alte concentrazioni zuccherine.\nInoltre esso \u00e8 resistente all'anidride solforosa e all'alta gradazione alcolica (concentrazione in alcool etilico).\n\u00c8 uno dei pochi lieviti che sopravvivono in assenza di ossigeno.\n\u00c8 responsabile del deterioramento della mostarda."}
{"id": "2249697", "revid": "1305772", "url": "https://it.wikipedia.org/wiki?curid=2249697", "title": "Cesoia", "text": ""}
{"id": "2249698", "revid": "118976898", "url": "https://it.wikipedia.org/wiki?curid=2249698", "title": "Consorti dei sovrani d'Inghilterra", "text": "Segue un elenco delle mogli e dei mariti dei re e delle regine d'Inghilterra dal 927, anno in cui il re anglosassone Atelstano fu proclamato per la prima volta re d'Inghilterra, all'Atto di Unione (1707).\n\"Commonwealth of England\" (1649\u20131660).\nCon l'abolizione della monarchia nel 1649, anche la carica di regina d'Inghilterra venne soppressa. Le cose cambiarono nel 1653, quando Oliver Cromwell instaur\u00f2 la sua dittatura personale e si appropri\u00f2 della carica a vita ed ereditaria di Lord Protettore d'Inghilterra, Scozia ed Irlanda.\nDi conseguenza il titolo ufficiale della consorte del Lord Protettore era Lady Protettrice d'Inghilterra, Scozia ed Irlanda. Anche se la formula intera venne utilizzata in rarissime occasioni (si prefer\u00ec adottare la meno altisonante denominazione di Protettrice, in inglese \"Protectress\"), durante gli anni della repubblica puritana furono ben due le donne che poterono fregiarsi di tale titolo.\nStuart (1660\u20131707).\nCon l'Atto di Unione del 1\u00ba maggio 1707, i regni di Inghilterra e Scozia si unirono a formare il nuovo Regno di Gran Bretagna.\nPer i consorti dei sovrani del regno di Gran Bretagna e del Regno Unito si veda Consorti dei sovrani di Gran Bretagna e del Regno Unito."}
{"id": "2249699", "revid": "165042", "url": "https://it.wikipedia.org/wiki?curid=2249699", "title": "Cesoie", "text": ""}
{"id": "2249704", "revid": "1310927", "url": "https://it.wikipedia.org/wiki?curid=2249704", "title": "Leandro Barrios", "text": "Carriera.\nL'attaccante brasiliano Leandro Barrios, fa ritorno all'Herediano nel febbraio 2009, squadra con la quale ha segnato 14 gol in 35 partite durante la stagione 2006-2007.\nLeandrinho lasci\u00f2 i \"florenses\" nel luglio 2007, per giocare col club , in Belgio, dove non ebbe un buon rendimento. In seguito fa ritorno all'Herediano, poi gioca Portogallo, Iran, Arabia Saudita, Guatemala, Messico e Turchia, dove nel 2015 sfiora il titolo di capocannoniere mettendo a segno 17 reti nella seconda divisione turca."}
{"id": "2249706", "revid": "110157", "url": "https://it.wikipedia.org/wiki?curid=2249706", "title": "Allan O'Mill", "text": "Vita.\nNato a Neuqu\u00e9n, Argentina nel 1946, vive e lavora in Italia-Recanati, Provincia di Macerata.\nNel 1998 ha ricevuto dal Capo di Stato Maggiore la prestigiosa nomina \u201cPittore Ufficiale della Marina Militare Italiana\u201d.\nDurante le esercitazioni \u201cDynamic Mix 2000\u201d nel Mediterraneo \u00e8 stato imbarcato sull'incrociatore Porta aeromobili \u201cGiuseppe Garibaldi\u201d.\nNel 2001, in occasione della Campagna Navale in Sudamerica del Caccia lanciamissili \u201cFrancesco Mimbelli\u201d e in concomitanza con la visita del Presidente della Repubblica Italiana, a bordo della nave si \u00e8 allestita una mostra delle sue opere.\nNel 2003 fu nominato da una giuria internazionale sotto la presidenza del Principe Alberto di Monaco \"Peintre Officiel du Yacht Club de Monaco\".\nCome editore ha curato le stampe litografiche commemorative in edizione limitata del 75 Anniversario dell'Aeronautica Militare Italiana da dodici opere sue e stampe celebrative per la Marina Militare Italiana."}
{"id": "2249722", "revid": "889014", "url": "https://it.wikipedia.org/wiki?curid=2249722", "title": "Matomo (software)", "text": "Matomo (precedentemente Piwik) \u00e8 un software libero per fornire report dettagliati e in tempo reale sui visitatori di un sito web, fra cui i motori di ricerca di provenienza, parole chiave utilizzate, la lingua di utilizzo e le pagine pi\u00f9 visitate. Matomo si identifica come alternativa a Google Analytics.\n\u00c8 scritto in PHP e JavaScript ed \u00e8 distribuito sotto la licenza libera GNU General Public License.\nCaratteristiche.\nLe principali caratteristiche di Matomo:\nAssieme a Matomo possono essere scaricati dei plugin per vari CMS, come Joomla!, WordPress, Drupal, MediaWiki ecc.\nStoria.\nIl progetto ha variato nome diverse volte nel corso del suo sviluppo.\nDa phpMyVisites a Piwik.\nDalla versione 2.3, nasce sotto il nome di \"Piwik\" come prosecutore del progetto ormai abbandonato \"phpMyVisites\". Le differenze principali tra phpMyVisites e Piwik erano:\nIl 21 novembre 2008 SourceForge aveva annunciato la disponibilit\u00e0 di Piwik come applicazione per sviluppatori.\nDa Piwik a Matomo.\nDopo circa dieci anni di diffusione sotto il nome di Piwik, in un annuncio del 9 gennaio 2018, Piwik fu ribattezzato \"Matomo\". Questo, secondo l'azienda, avrebbe permesso di registrare il marchio \"Matomo\", dato che Piwik non poteva essere registrato. Fu garantito che lo sviluppo di Matomo avrebbe continuato come in precedenza, in particolare sotto la medesima licenza di software libero."}
{"id": "2249731", "revid": "767487", "url": "https://it.wikipedia.org/wiki?curid=2249731", "title": "Edmond Pourchot", "text": "Fu professore di filosofia nell'Universit\u00e0 di Parigi, nel Coll\u00e8ge des Grassins e poi nel Coll\u00e8ge Mazarin. Per sette volte fu rettore dell'universit\u00e0. Fu amico di Macles ed apprese l'ebreo secondo il suo \"metodo\" (\"Macles Method\"). Mor\u00ec all'et\u00e0 di ottantatr\u00e9 anni.\nLasci\u00f2 molti scritti e un corso di filosofia intitolato: \"Institutiones philosophicae ad faciliorem veterum et recentiorum philosophorum intelligentiam comparatae opera et studio\" (1695)."}
{"id": "2249733", "revid": "287204", "url": "https://it.wikipedia.org/wiki?curid=2249733", "title": "Petar Trifunovi\u0107", "text": "Si mise in evidenza nel 1\u00ba campionato jugoslavo del 1935 a Belgrado, classificandosi 3\u00ba (vinse Vasja Pirc). L'anno successivo fu 2\u00ba dietro a Pirc. Nel dopoguerra vinse cinque volte il campionato jugoslavo: 1945, 1946, 1947 (pari con Gligori\u0107), 1952 e 1961. In quel periodo la Jugoslavia era il paese pi\u00f9 forte negli scacchi dopo l'Unione Sovietica, e questi risultati danno una misura della sua forza.\nOttenne il titolo FIDE di Maestro Internazionale nel 1950 e di Grande maestro nel 1953.\nIn campo internazionale fu 1\u00ba nel 1935 a Zl\u00edn, 2\u00ba-3\u00ba nel 1946 a Praga, 2\u00ba-3\u00ba nello zonale del 1947 a Hilversum, 1\u00ba a Lima nel 1950, 2\u00ba-4\u00ba nel 1951 a Londra, nel 1952 3\u00ba-4\u00ba a Mar del Plata e 2\u00ba-3\u00ba a Rio de Janeiro, nel 1953 4\u00ba a Mar del Plata, nel 1954 3\u00ba a Belgrado, dopo Bron\u0161tejn e Matanovi\u0107 ma precedendo Gligori\u0107 e Petrosjan. Nel 1958 \u00e8 1\u00ba-2\u00ba a Sarajevo, nel 1960 3\u00ba a Mari\u00e1nsk\u00e9 L\u00e1zn\u011b, nel 1961 1\u00ba a Praga, nel 1962 1\u00ba a Beverwijk e 3\u00ba a Sarajevo (dopo Gligori\u0107 e Portisch, nel 1965 2\u00ba a Noordwijk dietro a Botvinnik, davanti a Flohr e Larsen.\nGioc\u00f2 per la Jugoslavia in 7 olimpiadi dal 1935 al 1962. Nelle olimpiadi di Dubrovnik 1950, giocate nella sua citt\u00e0 natale, il suo risultato di 10 su 13 contribu\u00ec alla vittoria della Jugoslavia e gli valse la medaglia d'oro in terza scacchiera.\nIl suo stile era inizialmente molto aggressivo, tanto che negli anni '30 era chiamato \"Typhoonovi\u0107\". In seguito divenne un giocatore dallo stile molto solido e difficile da battere. Nel 1949 gioc\u00f2 ad Abbazia un match con Miguel Najdorf che termin\u00f2 pari con 10 patte su 12 partite (+1 \u20131 =10). A Lipsia nel 1965 patt\u00f2 tutte le 15 partite giocate. In quel periodo era noto come \"il re della patta\".\nEra un grande esperto della difesa Gr\u00fcnfeld, sulla quale scrisse una esemplare monografia.\nNel 1968 venne ingaggiato dalla Federazione greca per la preparazione dei giocatori."}
{"id": "2249737", "revid": "12405", "url": "https://it.wikipedia.org/wiki?curid=2249737", "title": "Sary Tash", "text": ""}
{"id": "2249738", "revid": "125426605", "url": "https://it.wikipedia.org/wiki?curid=2249738", "title": "Jeffrey Nachmanoff", "text": ""}
{"id": "2249739", "revid": "57342", "url": "https://it.wikipedia.org/wiki?curid=2249739", "title": "Premi C\u00e9sar 1993", "text": "La cerimonia di premiazione della 18\u00aa edizione dei Premi C\u00e9sar si \u00e8 svolta l'8 marzo 1993 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da Marcello Mastroianni e presentata da Fr\u00e9d\u00e9ric Mitterrand e Arielle Dombasle. \u00c8 stata trasmessa da France 2.\nIl film che ha ottenuto il maggior numero di candidature (dodici) e premi (cinque) \u00e8 stato \"Indocina\" di R\u00e9gis Wargnier.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2249741", "revid": "969415", "url": "https://it.wikipedia.org/wiki?curid=2249741", "title": "Marcella De Marchis", "text": "Biografia e carriera.\nHa sposato nel 1936 il regista Roberto Rossellini dal quale ha avuto i figli Romano (scomparso a soli 9 anni nel 1946) e Renzo, nato nel 1941 e divenuto poi regista, sceneggiatore e produttore cinematografico.\nNel 1942 si sono separati rimanendo tuttavia legati da affetto e collaborazione professionale.\n\u00c8 stata costumista di molti film degli anni sessanta, tra cui \"Teorema\" di Pier Paolo Pasolini (1968): ha spaziato da film con Tot\u00f2 (\"Lo smemorato di Collegno\", \"Tot\u00f2 sexy\") agli spaghetti western (\"Navajo Joe di Sergio Corbucci\").\nLe sue prove migliori come costumista e scenografa sono riferite alla serie di sceneggiati televisivi dei primi anni settanta, in cui ha ricreato i costumi di molte figure storico-filosofiche, da Socrate a Pascal a Cartesio a Ges\u00f9.\nNel 1996 ha scritto il libro autobiografico \"Un matrimonio riuscito\", dove narra la sua esperienza matrimoniale e professionale a fianco del grande regista (per lavorare col quale rifiut\u00f2 una proposta di Stanley Kubrick)."}
{"id": "2249746", "revid": "767487", "url": "https://it.wikipedia.org/wiki?curid=2249746", "title": "Roberto Fronte", "text": "Carriera.\nGioc\u00f2 nell' nelle stagioni 1909-1910, 1910-1911 e 1911-1912, vincendo uno scudetto e totalizzando 25 presenze; nel 1913, durante il servizio militare, gioc\u00f2 con l'Alessandria, prendendo parte ad almeno un'amichevole pre-campionato, ma non disputando alcuna gara ufficiale."}
{"id": "2249748", "revid": "2130303", "url": "https://it.wikipedia.org/wiki?curid=2249748", "title": "Pieve di Santa Maria Assunta (Neviano degli Arduini)", "text": "La pieve di Santa Maria Assunta, nota anche come pieve di Sasso, \u00e8 un luogo di culto cattolico dalle forme romaniche situato sulla sommit\u00e0 di un colle in via Rainerio da Sasso, nei pressi di Sasso, piccola frazione di Neviano degli Arduini, in provincia e diocesi di Parma; appartiene al gruppo delle pievi parmensi.\nStoria.\nL'originario luogo di culto fu edificato probabilmente pi\u00f9 a valle dell'attuale collocazione entro il X secolo, ma il primo documento che attesti l'esistenza della chiesa di \"Sanctae Marie de Saxo\" risale soltanto al 1004.\nNel 1082 l'edificio fu completamente ricostruito sulla sommit\u00e0 dell'altura, secondo la tradizione per volont\u00e0 della contessa Matilde di Canossa.\nL'importanza della pieve in epoca medievale \u00e8 comprovata da documenti risalenti al 1230, che testimoniano la coeva dipendenza da parte della pieve di ben 13 cappelle del circondario: Mozzano, Selvazzano, Ceretolo, Cedogno, Urzano, Lodrignano, Vezzano, Pietta, Moragnano, Madurera, Antignola, Campora e Inzolo.\nFino al XIV secolo la chiesa costitu\u00ec un frequentato luogo di sosta per i pellegrini diretti verso l'abbazia di Linari sul passo del Lagastrello, che rappresentava un'importante via di collegamento con la Toscana.\nNel 1822 il tempio, ormai degradato, fu sottoposto a lavori di restauro e nel 1846 fu sostituita la pavimentazione interna.\nNel 1905 fu rifatta la copertura della navata centrale in coppi, ma nel 1913 fu nuovamente sostituita insieme al resto del tetto con lastre di pietra.\nNel 1920 l'edificio fu danneggiato da un terremoto e nel 1922 fu restaurato e consolidato strutturalmente nella facciata, nel lato sud e nelle coperture.\nTra il 1947 e il 1948 fu innalzato accanto alla pieve il campanile neoromanico.\nNel 1950 la chiesa fu sottoposta a nuovi lavori di ristrutturazione per riportarla integralmente alla sua veste romanica; furono costruiti il pulpito e l'altare maggiore, fu risistemato il portale d'ingresso al centro della facciata e furono rimossi i capitelli e le epigrafi aggiunti nei secoli; tra il 1951 e il 1953 fu inoltre realizzato un nuovo pavimento in pendenza, per eliminare in buona parte la scalinata di 12 gradini presente in precedenza davanti al presbiterio.\nTra il 1990 e il 1994 il tempio fu restaurato e impermeabilizzato nelle coperture.\nTra il 2006 e il 2008 il tetto fu nuovamente risistemato e il campanile fu sottoposto a interventi di restauro.\nDescrizione.\nLa pieve si sviluppa in posizione collinare su un impianto basilicale a tre navate terminanti in altrettante absidi, con ingresso a ovest e presbiterio a est.\nLa semplice facciata a salienti, interamente rivestita come il resto dell'edificio in conci di arenaria disposti irregolarmente, \u00e8 scandita in tre parti da paraste in lieve aggetto; al centro \u00e8 collocato il portale d'ingresso ad arco a tutto sesto, sovrastato da una bifora con colonnina centrale realizzata nel corso della ristrutturazione novecentesca; pi\u00f9 in alto \u00e8 posizionata una piccola apertura a forma di croce greca, mentre a coronamento corre un motivo ad archetti pensili, che prosegue anche lungo i prospetti laterali e le tre absidi.\nI fianchi sono caratterizzati dalle strette monofore poste lungo la navata centrale e le due pi\u00f9 basse navate laterali; la fronte settentrionale presenta anche un piccolo ingresso secondario ad arco a tutto sesto, mentre dal prospetto opposto aggetta il corpo della sagrestia, aggiunto in epoca successiva.\nSul retro si innalzano le tre absidi semicircolari, di cui quella centrale pi\u00f9 alta e caratterizzata dalla presenza di due monofore ad arco a tutto sesto; l'abside della navata sinistra, priva di decorazioni, risale probabilmente a un'epoca precedente rispetto alle altre due, forse persino alla pieve originaria.\nA nord si eleva, staccato dalla chiesa, il semplice campanile eretto nel 1947, caratterizzato dalle aperture ad arco a tutto sesto della cella campanaria; il tetto di coronamento a quattro falde \u00e8 rivestito, al pari di quello del luogo di culto, in lastre d'ardesia.\nAll'interno le navate interamente rivestite in pietra, coperte da un soffitto a capriate lignee, sono suddivise da una serie di arcate a tutto sesto rette da cinque massicce colonne per parte, coronate da capitelli schiacciati a cubo scantonato; l'aula \u00e8 illuminata da piccole monofore profondamente strombate aperte in sommit\u00e0 e ai lati.\nLa prima campata della navata di sinistra ospita il fonte battesimale, ricomposto nel 1960 da Galileo Scorticati unendo quattro lastre risalenti alla prima met\u00e0 del XII secolo, probabilmente provenienti da un antico ambone, ad altre quattro da lui scolpite; i quattro pannelli romanici in pietra sono decorati con altorilievi raffiguranti un \"Uomo alato\", allegoria di san Matteo, un \"Leone alato\", simbolo di san Marco, un \"Chierico benedicente\" e un \"Grifone con una colomba\".\nIl presbiterio, leggermente sopraelevato, accoglie l'altare maggiore in pietra, realizzato nel 1950; sul fondo l'abside \u00e8 chiusa superiormente dal catino a semi-cupola in pietra."}
{"id": "2249749", "revid": "830939", "url": "https://it.wikipedia.org/wiki?curid=2249749", "title": "Alessandro Amerio", "text": "Biografia.\nSi laure\u00f2 in fisica nel 1897 all'Universit\u00e0 di Torino con Andrea Naccari, di cui fu assistente alla cattedra di fisica sperimentale per un solo anno, mentre, dal 1898 al 1902, fu prima assistente, poi aiuto, alla stessa cattedra tenuta da Antonio Roiti all'Istituto di Studi Superiori di Firenze.\nDopodich\u00e9 pass\u00f2 all'insegnamento della fisica nelle scuole superiori, iniziando al R. Istituto Tecnico di Messina nel 1906, non rinunciando comunque alla ricerca, progettando un metodo per la determinazione della temperatura della fotosfera solare che per\u00f2 non pot\u00e9 aver seguito a causa del terremoto del 1908. A Messina aveva infatti previsto, a tale scopo, l'installazione di una rete per il rilevamento della radiazione solare, una delle prime in Italia e in Europa. Al contempo, tenne pure incarichi di insegnamento all'Universit\u00e0 di Messina.\nTrasferitosi a Padova, oltre ad insegnare negli Istituti tecnici, gli venne affidato anche l'incarico di insegnamento di misure elettriche nella \"Scuola di applicazione per gli ingegneri\" della locale universit\u00e0, incarico che tenne fin quando, nel 1920, vinse un concorso per una cattedra di fisica sperimentale all'Universit\u00e0 di Messina, dove rimase fino al 1924, quando pass\u00f2 alla stessa cattedra dell'Universit\u00e0 di Pavia. Nel 1928 si trasfer\u00ec al Politecnico di Milano dove, tenendo gli insegnamenti di fisica sperimentale, concluse la carriera universitaria.\nFu socio corrispondente dell'Accademia dei Lincei (dal 1925), dell'Istituto lombardo di scienze e lettere, dell'Istituto veneto di scienze, lettere e arti, dell'Accademia delle Scienze di Torino (dal 1922) e dell'Accademia Peloritana dei Pericolanti di Messina. Fu anche membro del \"Comitato per la geofisica, la meteorologia e la geodesia\" del CNR.\nNel 1909, per incoraggiarlo dopo quanto successe a Messina, sia la Societ\u00e0 italiana di fisica che l'Accademia dei Lincei, tramite la vincita di alcuni premi (la medaglia d'oro della Societ\u00e0 italiana di fisica e il \"premio Joule\" della Royal Society di Londra, nel 1910 conferito \u2013 per incarico \u2013 dall'Accademia dei Lincei), gli permisero di proseguire nelle sue ricerche di termodinamica, realizzando quella stazione sperimentale di rilevamento che non aveva potuto compiere a Messina, installandola ora in quattro punti distinti: a Roma, nel terrazzo dell'Istituto di Fisica di via Panisperna, nell'Osservatorio Regina Margherita di punta Gnifetti sul Monte Rosa, nell'Osservatorio presso col d'Olen e nell'Osservatorio di Alagna Valsesia, entrambi alle pendici della catena del Monte Rosa. I molti, notevoli risultati di questo enorme lavoro furono raccolti in una memoria dell'Accademia dei Lincei, intitolata \"Ricerche sullo spettro e sulla temperatura della fotosfera solare\", pubblicata nell'anno 1914.\nOltre a questi studi e ricerche di astrofisica e fisica solare, Ameri\u00f2 si interess\u00f2 pure alla fisica atomica, al magnetismo, alla fisica delle basse temperature, all'acustica, alla termomeccanica ed elettromeccanica dei mezzi continui.\nEra il padre del matematico Luigi Amerio."}
{"id": "2249750", "revid": "135491", "url": "https://it.wikipedia.org/wiki?curid=2249750", "title": "La crisi", "text": ""}
{"id": "2249758", "revid": "219110", "url": "https://it.wikipedia.org/wiki?curid=2249758", "title": "Cheese (software)", "text": "Cheese \u00e8 una applicazione per GNOME per acquisire immagini e video via webcam, simile a Photo Booth.\n\u00c8 stata sviluppata da Daniel G. Siegel come progetto per il Google Summer of Code 2007.\nUsa GStreamer per applicare effetti alle foto ed ai video. Ha possibilit\u00e0 di esportazione verso Flickr ed \u00e8 integrata In GNOME.\nDalla versione 2.22.0 Cheese \u00e8 diventato ufficialmente parte di GNOME."}
{"id": "2249760", "revid": "2091899", "url": "https://it.wikipedia.org/wiki?curid=2249760", "title": "Armoriale dei comuni della provincia di Novara", "text": "Questa pagina contiene le armi (stemmi e blasonature) dei comuni della Provincia di Novara."}
{"id": "2249763", "revid": "2184720", "url": "https://it.wikipedia.org/wiki?curid=2249763", "title": "Ti pretendo", "text": "Ti pretendo \u00e8 un brano musicale di Raf, che oltre che interprete ne \u00e8 il compositore delle musiche assieme a Giancarlo Bigazzi. L'autore unico del testo \u00e8 Gianni Albini.\nIl brano, pubblicato nel 1989, \u00e8 il secondo singolo estratto dall'album \"Cosa rester\u00e0...\"\nCon questa canzone il cantautore pugliese partecipa in estate al Festivalbar e diventa il vincitore assoluto della manifestazione canora, e partecipa anche al concorso \"Vota la voce\".\nIl brano \u00e8 stato scelto anche per la colonna sonora del film \"Volevo i pantaloni\" diretto da Maurizio Ponzi.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nCover.\nNegli anni successivi al successo del brano di Raf, alcuni cantanti si sono cimentati nella registrazione di una cover di \"Ti pretendo\". Si ricordano nel 1992 la versione interpretata da Miriana Trevisan (doppiata dalla vocalist Stefania del Prete e contenuta nella prima compilation di Non \u00e8 la Rai, disco di grande successo del 1993), di Anna Oxa nel 1994 per l'album \"Cantautori\" e Marco Carta nel 2008 per l'album \"Ti rincontrer\u00f2\"."}
{"id": "2249768", "revid": "2194767", "url": "https://it.wikipedia.org/wiki?curid=2249768", "title": "Lorenzo Carraro", "text": "Carriera.\nHa legato il suo nome alla Reyer Venezia, con la quale alla fine degli anni settanta ha giocato titolare in Serie A, e alla Nazionale italiana, con cui ha vinto un bronzo agli Europei.\nHa segnato un totale di 6.934 punti in Serie A. Nel 1987-88 \u00e8 stato capocannoniere della Serie B d'Eccellenza con la maglia senese, totalizzando una media di 22,6 punti.\nHa giocato nel 1988 1 anno in serie C a Grosseto convinto dal progetto di \"esempio ai giovani\" del presidente Piero Presenti"}
{"id": "2249770", "revid": "125738715", "url": "https://it.wikipedia.org/wiki?curid=2249770", "title": "Shanghai Rolex Masters", "text": "Il Rolex Shanghai Masters, conosciuto come Masters di Shanghai, \u00e8 un torneo di tennis maschile che si \u00e8 disputato per la prima volta nel 2009 a Shanghai sui campi in cemento della Qizhong Forest Sports City Arena. Fa parte del circuito ATP World Tour Masters 1000 e viene di solito disputato nella seconda settimana di ottobre.\nNel 2009, dopo solo un'edizione, \u00e8 stato votato dagli stessi tennisti come miglior torneo Masters 1000, voto confermato per gli anni successivi fino al 2013. L'edizione del 2020 non viene disputata a causa della pandemia di COVID-19"}
{"id": "2249772", "revid": "486946", "url": "https://it.wikipedia.org/wiki?curid=2249772", "title": "Mecap Vigevano", "text": ""}
{"id": "2249774", "revid": "31886", "url": "https://it.wikipedia.org/wiki?curid=2249774", "title": "Franco Caracciolo (direttore d'orchestra)", "text": "Si diplom\u00f2 in Composizione e Pianoforte presso il Conservatorio San Pietro a Majella di Napoli e si perfezion\u00f2 in Direzione d\u2019orchestra presso l'Accademia di Santa Cecilia sotto la guida di Bernardino Molinari.\nFu direttore stabile dell'Orchestra da camera \"Alessandro Scarlatti\" di Napoli della RAI dalla sua costituzione nel 1949 fino al suo scioglimento nel 1992, tranne poco meno di un decennio dedicato all'Orchestra Sinfonica di Milano della RAI. Il 31 marzo 1963 diresse il concerto inaugurale dell'Auditorium Rai di Napoli, con l'Orchestra Scarlatti e con la partecipazione dell'organista Fernando Germani e del pianista Arturo Benedetti Michelangeli. Sotto la sua direzione l'Orchestra Scarlatti fu conosciuta e richiesta in tutto il mondo: nacquero cos\u00ec a partire dagli anni '50 le tourn\u00e9e in Francia, Germania, Austria, Belgio, Inghilterra, Svizzera, Spagna, Grecia, Turchia, Iran e negli Stati Uniti (per le celebrazioni del bicentenario degli Stati Uniti). Tra i celebri solisti che suonarono sotto la sua direzione merita una menzione speciale il pianista Arturo Benedetti Michelangeli.\nAccademico di Santa Cecilia e delle Filarmoniche di Roma e di Bologna, fu anche docente di Direzione d'orchestra presso il Conservatorio di Napoli e di Milano, fra i suoi allievi spicca il nome di Riccardo Chailly.\nNel suo esteso repertorio mostr\u00f2 una particolare predilezione per il \u2018700 e per il \u2018900, che si tradusse da un lato nella riproposta di tante opere dimenticate della scuola napoletana e dall'altro nella frequente partecipazione al \"Festival di musica contemporanea\" della Biennale di Venezia e a numerose prime esecuzioni assolute.\nLa morte lo colse a Napoli, sua citt\u00e0 d'adozione, il 28 settembre 1999."}
{"id": "2249778", "revid": "123848398", "url": "https://it.wikipedia.org/wiki?curid=2249778", "title": "Boaz Yakin", "text": "Biografia.\nNato a New York nel 1966 da genitori israeliani, Yakin ha studiato cinema al New York City College; si trasfer\u00ec alla New York University, dove realizz\u00f2 una sceneggiatura a 19 anni. Vide la sua prima sceneggiatura raggiungere lo schermo nel 1989, quindi lavor\u00f2 in \"The Rookie\", con Clint Eastwood e Charlie Sheen."}
{"id": "2249780", "revid": "125100759", "url": "https://it.wikipedia.org/wiki?curid=2249780", "title": "Falciano del Massico", "text": "Falciano del Massico (\"Fauciano\" nel dialetto locale) \u00e8 un comune italiano di abitanti della provincia di Caserta in Campania, sino al 1964 frazione di Carinola.\nGeografia fisica.\nIl centro abitato di Falciano del Massico sorge su una zona pedemontana, alle cui spalle si erge il Monte Massico. Nella pianura si localizza il lago di Falciano, noto in passato come lago di Carinola.\nOrigini del nome.\nSono state formulate varie ipotesi sull'origine del toponimo Falciano: per primo il lo mette in relazione con il nome del vino Faustiano prodotto in zona. Secondo lo storico ottocentesco locale Luca Menna esso deriverebbe da \"falcibus\", in riferimento alle differenti falci impiegate \u00abper segar le biade e per potar le viti\u00bb, mentre nel 1874 la derivazione dal gentilizio romano Falcidius. Pi\u00f9 recente \u00e8 la congettura secondo la quale Falciano deriverebbe dal prediale Faustianum o Faustinianum.\nStoria.\nLa presenza umana nel territorio pu\u00f2 essere fatta risalire al Paleolitico medio (75.000-35.000 anni fa), al quale datano i reperti trovati nelle campagne che circondano il centro abitato di Falciano. L'area dell'Ager Falernus, racchiusa dal monte Massico (a Nord, Nord-Ovest), dal fiume Savone (a Sud-Ovest) e dalle pendici del vulcano di Roccamonfina (a Est), fu poi abitata dagli Ausoni-Aurunci, sino alla conquista romana avvenuta nel IV secolo a.C. La romanizzazione del territorio si accompagn\u00f2 alla realizzazione della via Appia e della viabilit\u00e0 minore, a carattere locale, della quale restano ampie tracce. Diverse furono le \"villae\" di et\u00e0 romana edificate sulle colline prospicienti l'attuale centro abitato. Per lo pi\u00f9 si trattava dei nuclei attorno ai quali si organizzavano le attivit\u00e0 agricole di un territorio particolarmente fertile, che in et\u00e0 antica era noto principalmente per la produzione del vino Falerno, decantato da Virgilio, Orazio, Catullo, Cicerone e Marziale, ed esportato in tutto il Mediterraneo.\nLe prime attestazioni del toponimo Fauciano risalgono al IX secolo e solo nel XVII si stabilizz\u00f2 la forma Falciano, sebbene Fauciano sia usato sino ad oggi nel dialetto locale. Nella carta IGM del 1956 la frazione di Falciano di Carinola era riportata con il doppio appellativo di Falciano Capo e Selice, in riferimento a due distinti nuclei abitati.\nIl catasto onciario del 1753 attesta la vocazione agricola del territorio, dato che la met\u00e0 dei 120 fuochi censiti a Falciano vedeva il capofamiglia registrato come \"bracciale\". La tipica tipologia edilizia prevedeva abitazioni a piano terra con un cortile interno. A partire dal XVII secolo nell'agro di Falciano iniziarono a trovare diffusione le masserie, grandi edifici rurali sostanzialmente autosufficienti, sorti a volte su ruderi di et\u00e0 romana.\nNel 1964, al termine di un lungo e controverso iter burocratico, Falciano, che fino ad allora era frazione del contiguo comune di Carinola, ottenne l'autonomia comunale.\nCultura.\nIstruzione.\nL'Istituto Comprensivo Statale raggruppa la scuola dell'infanzia, la scuola primaria e la secondaria di primo grado.\n\u00c8 in via di allestimento il museo civico, destinato a ospitare i reperti archeologici ritrovati nel territorio comunale e databili dalla preistoria all'et\u00e0 romana. Si tratta principalmente di reperti preistorici in selce e inoltre di ceramiche a vernice nera, sigillata italica e sigillata africana, epigrafi, anfore impiegate per il trasporto del vino e la ricostruzione di un torchio di et\u00e0 romana.\nEconomia.\nL'economia di Falciano del Massico \u00e8 erede dell'antica tradizione agricola del territorio. I prodotti tipici sono il vino Falerno, l'olio d'oliva e la mozzarella. In passato l'ager Falernus era noto anche per una variet\u00e0 di grano tenero autoctono denominato appunto \"Grano Falerno\".\nInfrastrutture e trasporti.\nIl centro abitato \u00e8 collegato a Casanova dalla SP 43 e a Mondragone dalla SP 56. Il comune si trova inoltre a breve distanza dalla strada statale 7 quater Via Domitiana e dalla strada statale 7 Via Appia.\nLa stazione di Falciano-Mondragone-Carinola, lungo la linea ferroviaria Roma-Formia-Napoli, si trova in una zona scarsamente abitata, distante dai centri cittadini, ed \u00e8 servita dai treni del trasporto regionale. La stazione venne inaugurata il 28 ottobre 1927.\nAmministrazione.\nCuriosit\u00e0 amministrativa.\nIl 5 marzo 2012, quale azione dimostrativa per denunciare la mancanza del cimitero comunale, il sindaco Giulio Cesare Fava ha emesso una storica e provocatoria ordinanza comunale in cui si vieta di morire a chiunque si trovi, anche se di passaggio, sul territorio comunale."}
{"id": "2249782", "revid": "339392", "url": "https://it.wikipedia.org/wiki?curid=2249782", "title": "Hamburg Masters", "text": ""}
{"id": "2249783", "revid": "123436638", "url": "https://it.wikipedia.org/wiki?curid=2249783", "title": "Riserva naturale Lago Falciano", "text": "La riserva naturale Lago di Falciano \u00e8 un'area naturale protetta situata nei comuni di Falciano del Massico e Mondragone, in provincia di Caserta. La riserva occupa una superficie di 90 ettari e comprende la zona umida del lago di Falciano.\nStoria.\nIl lago di Falciano \u00e8 di origine vulcanica ed \u00e8 posto alle pendici del Monte Massico.\nL'attuale assetto idrografico del bacino risale alle bonifiche iniziate dal governo Borbonico nel 1839. Ulteriori lavori di bonifica risalgono al secondo dopoguerra.\nNel 1970 il Consorzio di Bonifica al fine di garantire un maggiore ricambio idrico al lago, effettu\u00f2 una serie di lavori tra cui il dragaggio del lago, per liberare le sorgenti naturali dai depositi sabbiosi, e i dirottamento di due canali nel lago. Questi lavori si rivelarono purtroppo deleteri per l'ecosistema del lago. Le forti ricariche di materiale sabbioso sulle sponde, ma soprattutto l'eutrofizzazione del lago causata dall'inquinamento idrico dei due immissari hanno alterato l'equilibrio ecologico del lago impoverendo l'acqua di ossigeno e riducendo la biodiversit\u00e0.\nPer porre rimedio a questi danni, nel 1988 vengono realizzati degli studi per alleggerire il lago dall'eccessivo carico idraulico. Agli inizi degli anni '90 iniziano i lavori: l'amministrazione comunale di Falciano del Massico costruisce il depuratore delle acque del Canale Lago e successivamente la Regione Campania realizza una vasca di colma al fine di salvaguardare dall'interramento le sorgenti poste sul fondale lacustre.\nVisto il patrimonio faunistico, floreale ed archeologico dell'area, nel 1993 la Regione Campania istituisce la \"Riserva Naturale Lago di Falciano\".\nIl recupero del lago viene realizzato con il ripristino sostanziale dell'assetto idrografico precedente ai lavori degli anni '70.\nFlora e fauna.\nIl lago ospita un ricco ecosistema ed \u00e8 caratterizzato da una folta vegetazione costituita prevalentemente da cannuccia di palude, tifa, coltellaccio e falasco.\nAttorno al lago sono presenti boschetti di salice bianco, ontano nero e pioppo.\nNella zona sono state censite 88 specie di volatili tra stanziali, migratori e svernanti."}
{"id": "2249788", "revid": "254059", "url": "https://it.wikipedia.org/wiki?curid=2249788", "title": "Parchi del Garda", "text": "Quella del lago di Garda \u00e8 la zona d'Italia a pi\u00f9 alta concentrazione di parchi di divertimento per via della notevole affluenza turistica. I parchi di divertimento di questa zona vanno sotto la denominazione di parchi del Garda.\nGardaland.\nGardaland \u00e8 un parco divertimenti situato nel comune di Castelnuovo del Garda che si estende su una superficie di 600.000 metri quadrati, ed al suo interno si trovano attrazioni meccaniche, tematiche ed acquatiche. Ha anche una propria struttura ricettiva. Ogni anno viene visitato da pi\u00f9 di 3,2 milioni di persone.\nGardaland Sea Life Aquarium.\nIl Gardaland Sea Life Aquarium \u00e8 un acquario tematizzato, con un succedersi di ambienti che ricostruiscono gli habitat naturali in cui \u00e8 possibile ammirare migliaia di creature.\nSi trova anch'esso nel comune di Castelnuovo del Garda.\nCanevaworld.\nLa struttura nasce negli anni sessanta, con l'apertura di una sala da ballo e la costruzione di impianti sportivi, e solo nella prima met\u00e0 degli anni ottanta la struttura inizia ad evolvere nella forma di un vero parco divertimento. All'inizio degli anni novanta, \u00e8 il primo parco in Italia a presentare tre generi di spettacolo: tuffi acrobatici, sci nautico ed Ice Show. Il pionieristico palinsesto \u00e8 presentato dal giornalista Massimo Zuccotti che conduce oltre mille spettacoli in circa 10 anni di permanenza. Il parco \u00e8 situato a Lazise.\nMovieland Park.\nMovieland Park (gi\u00e0 \"Mister Movie Studios\", \"Movie Studios\" e \"Movieland Studios\") \u00e8 un parco divertimenti situato a Lazise. \u00c8 un parco tematico con attrazioni basate sul cinema, sui film e sulle sue star. Tra queste il famoso stunt-show dedicato a Rambo, il primo 5D-Game in Italia (basato sul film \"Terminator\"), l'adrenalinica attrazione \"Tomb Raider Machine\", l'innovativo U-571 per una battaglia sotto gli oceani, l'Horror House, considerata una delle case dell'orrore pi\u00f9 spaventose d'Italia e le immancabili Magma 2 per un avventuroso viaggio pieno di imprevisti e il nuovissimo Kitt Superjet per vivere un'ondata di adrenalina.\nCaneva Aquapark.\nCaneva Aquapark (gi\u00e0 \"AquaParadise\" e \"Movieland Aquastudios\") \u00e8 un parco acquatico che riproduce un'isola caraibica devastata da un tifone, primo parco acquatico a tema d'Europa. Da menzionare il fatto che viene realizzata anche una delle prime piscine ad onde d'Europa.\nAltre strutture.\nRaggiungibili esternamente dai due parchi vi sono anche \"Medieval Times\", un ristorante in cui durante la cena degli spettatori si svolge un torneo medievale, e \"Rock Star Restaurant\", ristorante con cucina statunitense e arredamento in stile anni sessanta e settanta.\nParco Natura Viva.\nIl Parco Natura Viva \u00e8 un parco faunistico situato a Bussolengo con un centro tutela di specie animali minacciate d'estinzione. Al giardino zoologico si affiancano oggi diverse funzioni, tra le quali la conservazione delle specie minacciate, ricerca e divulgazione naturalistica.\nParco giardino Sigurt\u00e0.\nIl parco giardino Sigurt\u00e0 \u00e8 un'oasi naturalistica situata a Valeggio sul Mincio, estesa su una superficie di 60 ettari.\nIl parco trova le sue origini nel 1617 come giardino della Villa Maffei, nel 1859 dopo la Battaglia di Solferino e San Martino fu quartier generale di Napoleone III e solo nel 1941 fu acquistato da Carlo Sigurt\u00e0. Fu proprio quest'ultimo proprietario che apr\u00ec le porte al pubblico nel 1978 e lo rese visitabile fino ai nostri giorni.\nOggi Parco Giardino Sigurt\u00e0 offre oggi una notevolissima variet\u00e0 di piante, con grandi fioriture come quella dei Tulipani, degli Iris, delle Rose, delle Ninfee e degli Aster.\nVi sono inoltre diciotto laghetti con Carpe Koi, un'antica collezione di 40.000 bossi e una importante variet\u00e0 di alberi ed arbusti.\nIl parco \u00e8 aperto al pubblico da marzo a novembre e chiude nei mesi invernali per consentire la manutenzione da parte dei giardinieri.\nJungle Adventure.\nJungle Adventure \u00e8 un parco situato a San Zeno di Montagna, le cui attivit\u00e0 comprendono numerose attrazioni in mezzo alla natura tra cui percorsi di diverse difficolt\u00e0, con ponti di legno, teleferiche e liane.\nSouth Garda Karting.\nPista di kart, sita a Lonato del Garda; vi si svolgono gare di go-kart ed \u00e8 possibil correre sulla pista per competizioni non agonistiche."}
{"id": "2249795", "revid": "44627", "url": "https://it.wikipedia.org/wiki?curid=2249795", "title": "Desert Sessions", "text": ""}
{"id": "2249797", "revid": "44627", "url": "https://it.wikipedia.org/wiki?curid=2249797", "title": "Discografia dei Cure", "text": ""}
{"id": "2249801", "revid": "287204", "url": "https://it.wikipedia.org/wiki?curid=2249801", "title": "Specie di Cladonia", "text": "Di seguito sono descritte le 754 specie appartenenti al genere Cladonia, note a settembre 2009, con il nome dello scopritore e/o descrittore della specie e, ove era documentato, i principali luoghi di ritrovamento: "}
{"id": "2249803", "revid": "1652635", "url": "https://it.wikipedia.org/wiki?curid=2249803", "title": "Cattedrale dell'Immacolata Concezione (La Plata)", "text": "La cattedrale dell'Immacolata Concezione di La Plata (in spagnolo: \"Catedral Metropolitana de La Plata \"Inmaculada Concepci\u00f3n\") \u00e8 la chiesa principale dell'arcidiocesi e della citt\u00e0 di La Plata, capoluogo della provincia di Buenos Aires in Argentina. Si trova tra le \"calles\" 14 e 15, e fra le \"avenidas\" 51 e 53, di fronte a plaza Moreno.\nStoria.\nFu progettata dal \"Departamento de Ingenieros\" della provincia di Buenos Aires, guidato dall'ingegner Pedro Benoit; i disegni furono opera dell'architetto Ernesto Meyer. Per la sua costruzione servirono da ispirazione le cattedrali di Amiens (Francia) e la cattedrale di Colonia (Germania). Presenta uno stile neogotico. La prima pietra fu collocata nel 1884, ponendo l'atto di fondazione in un'urna di cristallo insieme con monete d'argento e bronzo, banconote e una medaglia con l'immagine di papa Leone XIII; quest'urna si trova in una cassa di marmo nero recante l'iscrizione \"ANNO DOMINI 1884\". \nIl 22 dicembre 1902 fu inaugurata la parrocchia di Nostra Signora dei Dolori, nel cinquantenario della citt\u00e0 e la chiesa serv\u00ec da cattedrale a partire dal 19 novembre 1932. Sono aperte al culto la chiesa parrocchiale di Nostra Signora dei Dolori (chiesa inferiore) e la chiesa cattedrale dell'Immacolata Concezione (chiesa superiore).\nOpere di restauro e completamento.\nAlla fine degli anni trenta, i lavori di costruzione della cattedrale si interruppero per molti anni. Secondo alcuni studi, le fondazioni originali erano insufficienti per completare le torri e rivestire la cattedrale di pietra, come era previsto nel progetto originale. A met\u00e0 degli anni novanta, sessanta anni dopo l'interruzione dei lavori, la Fabbrica della cattedrale annunci\u00f2 che l'edificio sarebbe stato restaurato e completato.\nLe opere di restauro e completamento compresero:\nIl cantiere si avvalse di tecniche molto moderne. Ad esempio, il rinforzo delle fondazioni fu effettuato mediante un sistema di micropilotaggio di cemento iniettato attraverso piccole perforazioni.\nSi decise di non rivestire l'edificio di pietra, ma di lasciarlo con mattoni a vista.\nLe opere principali, comprese le due gigantesche torri di 112 metri di altezza, si conclusero alla fine del 1999, ma rimangono da eseguire alcune opere minori che richiederanno ancora molti anni.\nDescrizione.\nSi pu\u00f2 ammirare la bellezza della pavimentazione lucidata a specchio, realizzata in pietra granitica proveniente da Olavarr\u00eda (rosa), Calamuchita (nero) e San Luis (grigio). I 7000\u00a0m\u00b2 di coperture sono opera di Luis Tiberti. Conta 89 finestrature, delle quali 37 sono vetrate (di origine francese e tedesca), con scene dell'Antico e del Nuovo Testamento. I confessionali sono quattro, realizzati in rovere di Slovenia da Jos\u00e9 Shenke. La cattedrale contiene moltissime statue lignee dello scultore tirolese Leo Moroder. Notevole \u00e8 il coro dei canonici opera dello scultore tirolese Leo Mahlknecht in collaborazione con i fratelli Vigilio e Augusto. Nella cripta, si trova il sepolcro di Dardo Rocha e di sua moglie Paula Arana.\nAlla fine del 1994 fu considerata una delle dieci cattedrali pi\u00f9 importanti del mondo. Il suo nome fu iscritto sul pavimento della Basilica di San Pietro, in Vaticano.\nLa cattedrale di La Plata con le sue torri di 112 metri di altezza \u00e8 la cattedrale pi\u00f9 alta d'America, seguita dalla cattedrale di Manizales, con 106 metri di altezza, dalla cattedrale di Zamora in Messico, con 105 metri di altezza e dalla cattedrale di San Patrizio a New York, alta 100 metri. La chiesa pi\u00f9 alta delle Americhe \u00e8 invece la basilica di san Giuseppe a Montr\u00e9al, alta 129 metri, mentre la basilica del Voto Nazionale di Quito, le cui torri sono alte 117 metri, \u00e8 la chiesa pi\u00f9 alta del continente sudamericano."}
{"id": "2249804", "revid": "709565", "url": "https://it.wikipedia.org/wiki?curid=2249804", "title": "ESobi", "text": "eSobi \u00e8 uno strumento Internet multi-funzionale che integra un lettore RSS, un motore di meta-ricerche e una libreria di informazioni, il tutto in un'unica interfaccia. Una versione \"light\" di eSobi (chiamata eSobi News Center), contenente il news reader e la libreria \u00e8 precaricata su tutti i computer Acer a livello mondiale.\nStoria.\neSobi \u00e8 stato introdotto inizialmente da esobi Inc. nel 2006 come shareware basato su Windows per la lettura di RSS news, ricerche incrociate nei vari motori di ricerca e gestione centralizzata dei file per le informazioni Internet ricevute. \u00c8 uno dei pochi lettori RSS ad aver conquistato il logo \"Certified for Windows Vista\", che assicura la piena compatibilit\u00e0 con Microsoft Windows Vista.\nA partire dal primo semestre del 2007, eSobi ha istituito una partnership con Acer Inc. per il precaricamento di eSobi News Center sui loro computer desktop e laptop, tra cui il famoso netbook ultra-portatile Aspire One e la serie Timeline. eSobi \u00e8 inoltre disponibile sulle unit\u00e0 flash Transcend V30 USB e su alcuni modelli di motherboard MSI."}
{"id": "2249808", "revid": "287204", "url": "https://it.wikipedia.org/wiki?curid=2249808", "title": "Crist\u00f3bal de Guzm\u00e1n Cecetzin", "text": "Figlio del regnante don Diego de Alvarado Huanitzin, Crist\u00f3bal ricopr\u00ec la carica di alcalde nel 1556 per poi diventare il penultimo \"tlatoani\" di Tenochtitl\u00e1n ed il terzo governatore nel 1557, titoli che mantenne fino alla morte avvenuta nel 1562."}
{"id": "2249811", "revid": "287204", "url": "https://it.wikipedia.org/wiki?curid=2249811", "title": "Cristobal de Guzman Cecetzin", "text": ""}
{"id": "2249814", "revid": "1728", "url": "https://it.wikipedia.org/wiki?curid=2249814", "title": "Peso (Spagna)", "text": ""}
{"id": "2249820", "revid": "666668", "url": "https://it.wikipedia.org/wiki?curid=2249820", "title": "Uni Futsal Team Bulle", "text": "L'Uni Futsal Team Bulle \u00e8 una squadra svizzera di calcio a 5 con sede a Bulle.\nStoria.\nLa societ\u00e0 \u00e8 stata fondata nel 2004 in seguito all'iniziativa della Federazione svizzera dello sport universitario (FSSU) di partecipare ai mondiali universitari di calcio a 5 in programma nel medesimo anno a Maiorca. Il penultimo posto della selezione svizzera non ha impedito alla disciplina di mettere radici a Bulle, la cui struttura ha ospitato due amichevoli nella nazionale universitaria tra i cui giocatori ben sei erano di provenienza della locale universit\u00e0.\nLa costituzione dell'UNI Futsal Team Bulle si \u00e8 cos\u00ec appoggiata a un buon retroterra tanto da dominare le prime edizioni del campionato svizzero, conquistando i primi tre titoli nazionali della storia del calcio a 5 svizzero. In Coppa UEFA, dopo la mancata partecipazione a seguito del primo titolo nazionale, il Bulle ha rimediato solo due esclusioni al turno preliminare."}
{"id": "2249829", "revid": "228587", "url": "https://it.wikipedia.org/wiki?curid=2249829", "title": "Taxi de brousse", "text": ""}
{"id": "2249831", "revid": "254059", "url": "https://it.wikipedia.org/wiki?curid=2249831", "title": "Giuseppe Tonna", "text": "Biografia.\nNato da famiglia contadina, dopo aver frequentato il liceo a Parma si iscrive alla facolt\u00e0 di lettere dell'Universit\u00e0 di Pisa. Per alcuni mesi \u00e8 ospite della Scuola Normale Superiore di Pisa per condurre studi sulla letteratura latina e greca, in particolare su Virgilio, del quale \u00e8 un grande ammiratore. Per avvicinarsi alla famiglia, nel periodo bellico, si trasferisce all'Universit\u00e0 di Bologna, dove si laurea in letteratura con una tesi sulle Georgiche.\nNel 1959 comincia ad insegnare lettere al liceo classico Arnaldo di Brescia, dove rimane fino al 1979, anno della sua morte. In suo ricordo, ancora oggi la biblioteca della scuola \u00e8 intitolata a suo nome.\nProfondo conoscitore della Grecia antica, Tonna tradusse in prosa dal greco antico i due grandi poemi omerici: prima l'\"Odissea\", dall'edizione di Thomas W. Allen (Oxford, 1938), poi l'\"Iliade\", dall'edizione di David B. Munro e Thomas W. Allen (Oxford, 1920), entrambi per Garzanti.\nFu filologo e studioso di letteratura medievale e rinascimentale, in particolare di Teofilo Folengo, di cui cur\u00f2 una versione in lingua moderna dell'opera \"Il Baldo\", per la casa editrice Feltrinelli, e di Salimbene de Adam, di cui cur\u00f2 una versione critica commentata della sua \"Cronaca\" (per Garzanti).\nEsordisce con la poesia nel 1941, con il volume di versi \"Crisalidi sul cammino\". Si dedica poi alla prosa pubblicando in vita tre volumi di racconti di ambientazione padana. \u00c8 pubblicato postumo l'unico romanzo di Tonna, \"L'ultimo paese\", intessuto di memorie personali e testimonianza vivissima di una civilt\u00e0, quella contadina, a lui tanto cara ma ormai tramontata.\nLa sua prosa, precisa e asciutta, si arricchisce di evocazioni preziose tratte tanto dalla favolistica classica quanto dalla tradizione dell'oralit\u00e0 popolare e contadina.\nA Giuseppe Tonna \u00e8 intitolata la Biblioteca Comunale di Sissa, in provincia di Parma."}
{"id": "2249839", "revid": "339392", "url": "https://it.wikipedia.org/wiki?curid=2249839", "title": "Cinese medio", "text": ""}
{"id": "2249841", "revid": "767487", "url": "https://it.wikipedia.org/wiki?curid=2249841", "title": "You Ain't Seen Nothin' Yet", "text": "You Ain't Seen Nothin' Yet \u00e8 un EP pubblicato dalla band Krokus nel 1994.\nDopo il mancato successo ottenuto dall'album \"Stampede\", nel 1994 il chitarrista Fernando Von Arb, unico rimasto della formazione storica che aveva spopolato nella prima met\u00e0 degli anni '80, riconvoca il cantante Marc Storace, il chitarrista Mark Kohler e Freddy Steady, uno dei primi batteristi della band.\nQuesta nuova formazione, che vede all'opera anche Many Maurer passato al basso, si mette subito al lavoro e come primo atto ri-incide il brano \"You Ain't Seen Nothing Yet\", noto successo dei Bachman-Turner Overdrive, che non aveva trovato fortuna inserito nel precedente album \"Stampede\".\nViene quindi inserito in un singolo assieme a tre brani live (due classici degli anni '80 e la sua versione live) e pubblicato immediatamente lo stesso anno a sancire il ritorno della nuova formazione che raggiunger\u00e0 il successo l'anno successivo con l'album \"To Rock or Not to Be\"."}
{"id": "2249848", "revid": "287204", "url": "https://it.wikipedia.org/wiki?curid=2249848", "title": "Abu Bishr Matta ibn Yunus", "text": "Biografia.\nCristiano nestoriano, studi\u00f2 nel convento Qunn\u0101 (\"Dayr Qunn\u0101\"), a 94\u00a0km da Baghdad, da cui gli deriv\u00f2 la sua \"nisba\". Il suo maestro in filosofia \u00e8 stato fu Ab\u016b Is\u1e25\u0101q Ibr\u0101h\u012bm al-Quwayr\u012b.\nDopo il 934 si trasfer\u00ec a Baghdad (all'epoca il pi\u00f9 importante centro culturale), e oper\u00f2 all'interno della celeberrima \"Casa della Sapienza\" (\"Bayt al-\u1e24ikma\") fondata dal Califfo al-Ma\u02bem\u016bn. Le sue traduzioni in siriaco di Aristotele, unitamente ai commentari di Alessandro di Afrodisia e di Temistio, furono fondamentali per rilanciare gli studi dello Stagirita e, tradotti poi in lingua latina, per avviare la promettente stagione pre-rinascimentale europea del XII secolo.\nDi Aristotele, Matt\u0101 (ossia Matteo) tradusse, tra gli altri suoi lavori, gli \"Analitici secondi\", la Poetica, il De caelo, gli \"Elenchi sofistici\", il \"De generazione et corruptione\" e i \"Meteorologica\".\nLa sua attivit\u00e0 non sempre gli procur\u00f2 ammiratori, cominciando a crescere in modo sensibile nella sua epoca la forte reazione degli \u02bfulam\u0101\u02be musulmani che non condividevano l'approccio logico e filosofico allo studio della natura e di Allah, preferendogli quello teologico, convinti come erano che la conoscenza di Dio e della natura non fosse raggiungibile attraverso l'uso della ragione ma, essenzialmente, grazie alla fede rivelata nel Corano e arricchita dalla Sunna, con la puntuale osservanza dei precetti sciaraitici. Ab\u016b Bishr Matt\u0101 fu protagonista di un famoso dibattito con il grammatico Ab\u016b Sa\u02bf\u012bd al-\u1e62\u012braf\u012b sul rapporto tra logica e grammatica, che ci ha trasmesso Abu Hayyan al-Tawhidi in due suoi libri: il \"Kit\u0101b al-Muq\u0101yas\u0101t\" e l\"'al-Imt\u0101\u02bf wa-l-mu\u02be\u0101nasa\". Fu un dialogo di sordi. \u1e62\u012braf\u012b afferm\u00f2 infatti che la logica (\"al-mantiq\") senza la grammatica (\"al-na\u1e25w\") era inutile.\nIl suo pi\u00f9 noto discepolo fu al-Farabi. Ma devono essere ricordati anche il cristiano giacobita (cio\u00e8 di rito siro-occidentale) Ab\u016b Zakariyy\u0101 Ya\u1e25y\u0101 ibn \u02bfAd\u012b al-Takr\u012bt\u012b nonch\u00e9 i filosofi attivi a Baghdad: i cristiani al-\u1e24asan b. Suw\u0101r (Ab\u016b l-Khayr al-\u1e24asan ibn Suw\u0101r ibn al-Khamm\u0101r) e Ab\u016b \u02bfAl\u012b \u02bf\u012as\u0101 ibn Is\u1e25\u0101q ibn Zur\u02bfa, e il musulmano Ab\u016b Sulaym\u0101n al-Sijist\u0101n\u012b."}
{"id": "2249853", "revid": "63756", "url": "https://it.wikipedia.org/wiki?curid=2249853", "title": "Universal Sincronous Asincronous Receiver Transmitter", "text": ""}
{"id": "2249855", "revid": "63756", "url": "https://it.wikipedia.org/wiki?curid=2249855", "title": "Universal Asynchronous Receiver-Transmitter", "text": ""}
{"id": "2249857", "revid": "168713", "url": "https://it.wikipedia.org/wiki?curid=2249857", "title": "Giuggolena", "text": ""}
{"id": "2249858", "revid": "11959", "url": "https://it.wikipedia.org/wiki?curid=2249858", "title": "Matta ibn Yunus", "text": ""}
{"id": "2249859", "revid": "11959", "url": "https://it.wikipedia.org/wiki?curid=2249859", "title": "Matta bin Yunus", "text": ""}
{"id": "2249861", "revid": "76963", "url": "https://it.wikipedia.org/wiki?curid=2249861", "title": "Kaori Momoi", "text": "Ha interpretato oltre 60 film, lavorando con registi quali Akira Kurosawa, Sh\u014dhei Imamura e Takashi Miike, vincendo 15 premi, compresi due Awards of the Japanese Academy, gli Oscar giapponesi. Ha anche diretto due film, \"Faces of a Fig Tree\" ed \"Hee\". Come cantante ha pubblicato 15 album discografici. In veste di scrittrice ha scritto sette libri.\nBiografia.\nNata a Tokyo, Kaori Momoi si trasfer\u00ec a Londra all'et\u00e0 di 12 anni per studiare danza alla Royal Ballet Academy. Dopo tre anni torn\u00f2 a Tokyo, laureandosi alla Japan's Bungakuza School of Dramatic Arts.\nNel 1971 debutt\u00f2 nel cinema, interpretando un ruolo in \"To Love Again\", diretto da Kon Ichikawa. Successivamente interpret\u00f2 film quali \"Kagemusha - L'ombra del guerriero\", \"Il Sole\", \"Izo\", \"Sukiyaki Western Django\" e \"Memorie di una geisha\". Nel 1978 vinse l'Awards of the Japanese Academy come miglior attrice per la sua interpretazione in \"The Yellow Handkerchief\", e nel 1980 vinse il premio come miglior attrice non protagonista per le sue interpretazioni in \"Mo hozue wa tsukanai\" e in \"Kamisamaga kureta akanb\u00f4\".\nNel 2006 la Momoi debutt\u00f2 nella regia cinematografica, dirigendo \"Faces of a Fig Tree\", che vinse il Netpac Award al Festival di Berlino 2007."}
{"id": "2249869", "revid": "287204", "url": "https://it.wikipedia.org/wiki?curid=2249869", "title": "Theotokos", "text": ""}
{"id": "2249884", "revid": "287204", "url": "https://it.wikipedia.org/wiki?curid=2249884", "title": "Ugali", "text": "L'ugali \u00e8 un alimento a base di farina di mais e acqua, simile alla polenta e al fufu, che costituisce uno degli elementi principali della dieta della popolazione di molte aree dell'Africa, soprattutto orientale e meridionale. \u00c8 noto localmente con numerose denominazioni e in numerose varianti: oltre a \"ugali\" (usato soprattutto in lingua swahili, Kenya e Tanzania) ci sono per esempio ngima (kikuyu, Kenya), xima (Mozambico), nshima o shima (Zambia), nsima o sima (chichewa, Malawi), sadza (shona, Zimbabwe), isitshwala (ndebele, Zimbabwe), pap (afrikaans, Sudafrica e Namibia), oshifima (Namibia), posho (Uganda). In Nigeria una ricetta molto simile \u00e8 chiamata \"akamu\" dagli Igbo e \"ogi\" dagli Yoruba. In genere, queste denominazioni indicavano originariamente un alimento simile a baso di miglio, sorgo o altre colture native; il loro uso \u00e8 stato poi esteso a indicare la stessa ricetta realizzata col mais, e quest'ultimo significato \u00e8 andato spesso a sostituire il precedente nell'uso pi\u00f9 comune.\nStoria.\nIl mais fu introdotto in Africa in epoca coloniale, fra il XVI e il XVII secolo, e in molte regioni and\u00f2 a sostituire le coltivazioni di cereali native come il sorgo e il miglio. Il maggior rendimento rispetto a sorgo e miglio contribu\u00ec a fare rapidamente del mais uno degli alimenti principali delle popolazioni rurali africane. Molte ricette precedentemente realizzate con farina di sorgo o miglio vennero trasformate sostituendo questi ingredienti con farina di mais (o di altre coltivazioni importate, come la manioca). Anche l\"'ugali\" deriva certamente da una ricetta precedente, ma oggi la versione a base di mais \u00e8 largamente pi\u00f9 diffusa.\nPreparazione.\nLa preparazione dell\"ugali\" \u00e8 simile a quella della polenta. La farina di mais viene bollita in acqua fino a formare una poltiglia che viene poi battuta e contemporaneamente addensata con altra farina, fino a ottenere la consistenza desiderata, che come nel caso della polenta pu\u00f2 variare a seconda delle tradizioni locali. In molti paesi (per esempio Zambia e Malawi) la preparazione dell\"'ugali\" (chiamato nsima o nshima) viene considerata una forma d'arte, e la tecnica per ottenere la consistenza e il sapore considerati ideali viene preservata con cura di generazione in generazione.\nL\"ugali\" viene in genere consumato appallottolandolo e intingendolo in salse e contorni a base di carne, pesce, verdure o talvolta arachidi; fra le verdure pi\u00f9 usate si possono citare le foglie di zucca o il cavolo. In genere lo si mangia con le mani; una depressione praticata con le dita in una palla di \"ugali\" pu\u00f2 servire come contenitore in cui versare o raccogliere salse, brodo o altri condimenti."}
{"id": "2249907", "revid": "38120", "url": "https://it.wikipedia.org/wiki?curid=2249907", "title": "The Curious Case of Benjamin Button", "text": ""}
{"id": "2249909", "revid": "729019", "url": "https://it.wikipedia.org/wiki?curid=2249909", "title": "Castello di Carbonana", "text": "Il castello di Carbonana \u00e8 situato in posizione dominante lungo la strada statale 219 che collega Gubbio a Umbertide.\nRisulta menzionato per la prima volta nei documenti eugubini nel 1192, in un privilegio con cui papa Celestino III ne confermava il possesso al vescovo Bentivoglio. Primi signori del castello furono i discendenti di Bino di Pietro dei Gabrielli, fratello minore di quel Cante Gabrielli che, in qualit\u00e0 di podest\u00e0 di Firenze, il 10 marzo 1302 condann\u00f2 al rogo in contumacia Dante Alighieri, colpevole di non essersi presentato alle autorit\u00e0 cittadine dopo la condanna emessa nei suoi confronti per il reato di baratteria.\nDalle fonti si apprende inoltre che, nel corso del Trecento, anche il Comune di Gubbio utilizz\u00f2 talvolta il fortilizio e la torre come strumento di difesa e di controllo del territorio.\nA seguito del matrimonio di Giacomo di Galeotto con Checca, appartenente per parte di madre alla nobile famiglia degli Atti di Sassoferrato e gi\u00e0 vedova di Giacomo dei Gabrielli, il \"castrum Carbonane\" dagli anni venti del Quattrocento entr\u00f2 a far parte dei beni posseduti dalla stirpe dei Porcelli (poi divenuti conti di Carbonana), discendenti di quel Rigo \"campsor olim de Florentia\" (un tempo cambiatore in Firenze), attestato a Gubbio a partire dal 1286.\nAi Porcelli di Carbonana, che tra il XVI e il XVII secolo ricoprirono le pi\u00f9 importanti cariche nel governo della citt\u00e0 e che si distinsero come valorosi militari al servizio della Repubblica di Venezia, si devono la decorazione della cappella, l'ampliamento del castello nella sua parte meridionale e la costruzione dell'elegante torre circolare in corrispondenza dell'angolo sud-est della cinta muraria. Da allora la struttura, interessata da rimaneggiamenti di minima entit\u00e0 che non ne hanno alterato in alcun modo l'aspetto e le proporzioni, si \u00e8 mantenuta sostanzialmente intatta, facendo s\u00ec che il castello di Carbonana risulti oggi come uno tra i pi\u00f9 autentici e meglio conservati dell'Umbria.\nL'edificio, di propriet\u00e0 privata, \u00e8 stato acquistato nel 2011 da due cittadini canadesi e, per iniziativa dei nuovi proprietari, nel 2014 \u00e8 stato completamente e accuratamente restaurato sotto la vigilanza della competente Soprintendenza ai Beni Architettonici e Paesaggistici dell'Umbria."}
{"id": "2249913", "revid": "110157", "url": "https://it.wikipedia.org/wiki?curid=2249913", "title": "Cannon Street Railway Bridge", "text": "Il Cannon Street Railway Bridge \u00e8 un ponte ferroviario sito in Central London che collega le due rive del fiume Tamigi. Esso \u00e8 situato fra il London Bridge ed il Southwark Bridge. Il Cannon Street Bridge serve a far attraversare il Tamigi ai treni diretti alla Cannon Street station sita sulla riva nord del Tamigi. In origine venne denominato \"Alexandra Bridge\" in onore di Alessandra di Danimarca che fu la moglie del futuro re Edoardo VII.\nIl ponte venne progettato da John Hawkshaw e John Wolfe-Barry per la South Eastern Railway. Venne inaugurato nel 1866 dopo tre anni dall'inizio dei lavori ed era costituito da cinque campate sostenute da piloni in acciaio. La sua sede venne successivamente allargata fra il 1886 ed il 1893 e poi ricondizionato fra il 1979 ed il 1982 rimuovendo alcune parti ornamentali non utili all'uso del manufatto."}
{"id": "2249918", "revid": "1543377", "url": "https://it.wikipedia.org/wiki?curid=2249918", "title": "Crist\u00f3bal de O\u00f1ate", "text": "Giovent\u00f9.\nO\u00f1ate nacque nel 1504 a Vitoria o ad O\u00f1ate, nei Paesi Baschi, in Spagna. Il padre era Juan P\u00e9rez de Narriahondo, che durante la vecchiaia cambi\u00f2 il proprio nome in \"Juan de O\u00f1ate\". \"O\u00f1ate\" significa \"ai piedi del passo montano\" in lingua basca. La madre di O\u00f1ate era Osana Gonz\u00e1lez de San Llorente. Faceva parte del casato di Haro, le cui origini risalgono al Medioevo. Era nipote di Pedro de Baeza, Se\u00f1or de Narrihondo, uno degli ultimi signori feudali spagnoli.\nAttivit\u00e0 in Nuova Spagna.\nO\u00f1ate giunse in Nuova Spagna nel 1524, come assistente di Rodrigo de Albornoz. Carlo V aveva nominato Albornoz \"auditor\", uno dei cinque ufficiali reali nominati per controllare l'operato di Cort\u00e9s nella colonia.\nIn Nuova Spagna si riun\u00ec ai nipoti Juan de Zald\u00edvar O\u00f1ate e Vicente de Zald\u00edvar O\u00f1ate. Cristobal de Onate spos\u00f2 Catalina de Salazar de la Cadena, figlia di Gonzalo de Salazar e di Catalina De La Cadena Maluenda. Lo zio materno era Antonio De La Cadena Maluenda, tesoriere della Nuova Spagna. Gonzalo Salazar era un ufficiale di alto grado nella tesoreria della colonia, ed in quel tempo era anche membro della junta che governava il vicereame.\nNel 1529 prese parte alla spedizione di Nu\u00f1o Beltr\u00e1n de Guzm\u00e1n che conquist\u00f2 la parte occidentale del Messico (gli odierni stati di Nayarit, Jalisco, Colima, Aguascalientes e parte di Sinaloa, Zacatecas e San Luis Potos\u00ed). Questa brutale conquista richiese solo pochi anni, e le regioni appena conquistate divennero note come \"Nueva Galicia\". La fondazione delle citt\u00e0 di Compostela e Tepic nell'attuale Nayarit, e di Guadalajara e Zacatecas viene attribuita ad O\u00f1ate.\nNel 1531 (probabilmente in gennaio) O\u00f1ate fond\u00f2 una piccola citt\u00e0 nei pressi di Nochistl\u00e1n, cui diede il nome di \"Guadalajara\". Due anni dopo Beltr\u00e1n de Guzm\u00e1n visit\u00f2 la citt\u00e0, e dietro alle richieste degli abitanti spaventati dagli attacchi indiani, e a corto di acqua potabile, ne ordin\u00f2 il trasferimento presso Tonal\u00e1. Questo successe il 24 maggio 1533. In seguito, dopo il ritorno in Spagna di Beltr\u00e1n, fu di nuovo trasferita in un luogo vicino a Tlacotan (a nordest dell'odierna Zapopan). Probabilmente questo trasferimento avvenne tra l'ottobre del 1541 ed il febbraio dell'anno seguente.\nDurante la conquista di Zacatecas furono scoperte ricche miniere di argento che resero Crist\u00f3bal de O\u00f1ate ed i suoi soci Diego de Ibarra e Juan de Tolosa tra i pi\u00f9 ricchi uomini della Nuova Spagna. O\u00f1ate si trasfer\u00ec presso la miniera di P\u00e1nuco a Zacatecas, dove nacquero cinque dei suoi sei figli. Uno di questi figli, Juan de O\u00f1ate, divenne esploratore dell'America nordoccidentale e fondatore del primo insediamento europeo sull'alto corso del Rio Grande, nell'odierno Nuovo Messico. Sia Juan sia il gemello Crist\u00f3bal furono governatori spagnoli del Nuevo Mexico.\nCrist\u00f3bal de O\u00f1ate (il padre) fu governatore della provincia della Nueva Galicia in tre occasioni. Oltre ad essere stato conquistador, ufficiale e proprietario di miniere, fu un contadino ed encomendero. Fu un benefattore delle citt\u00e0 che fond\u00f2. Diede vita ad una dinastia che gest\u00ec il potere per 300 anni.\nSebbene fosse un tenente di Belt\u00e1n de Guzm\u00e1n, tra i pi\u00f9 sanguinosi conquistadores della Nuova Spagna, non esistono prove del fatto che O\u00f1ate abbia operato con crudelt\u00e0 in Nueva Galicia. Nelle citt\u00e0 che fond\u00f2 molte strade, ditte e luoghi geografici portano il suo nome. Si dice che fosse generoso con chi chiedeva il suo aiuto.\nO\u00f1ate mor\u00ec presso la sua miniera di P\u00e1nuco, Zacatecas, il 6 ottobre 1567, e fu sepolto nella locale chiesa parrocchiale."}
{"id": "2249920", "revid": "287204", "url": "https://it.wikipedia.org/wiki?curid=2249920", "title": "Cristobal de Onate", "text": ""}
{"id": "2249921", "revid": "110157", "url": "https://it.wikipedia.org/wiki?curid=2249921", "title": "Street Life", "text": "Street Life \u00e8 la prima canzone del disco dei Roxy Music \"Stranded\", pubblicato nel 1973 dalla E.G. Records. \u00c8 tratta dal primo album della band senza Brian Eno. Pubblicato come singolo nel Regno Unito, ha raggiunto la nona posizione in classifica. Nessuno dei precedenti singoli dei Roxy Music (\"Virginia Plain\" e \"Pyjamarama\") era stato incluso in loro album, quindi questo \u00e8 stato il primo in assoluto.\nCover.\nIl bassista John Taylor, durante la sua carriera da solista successiva all'abbandono dei Duran Duran avvenuto nel 1997, realizz\u00f2 un album tributo ai Roxy Music intitolato \"Dream Home Heartaches: Remaking/Remodeling Roxy Music\" (pubblicato nel 1999). La nuova versione di \"Street Life\" fu eseguita da Gerry Laffy e Simon Laffy, duo accreditato come Phantom 5.\nIl gruppo Def Leppard ha realizzato una cover del brano inclusa nell'album \"Yeah!\" e Morrissey ha eseguito, pi\u00f9 volte, la sua personale interpretazione della canzone durante il suo tour europeo del 2006."}
{"id": "2249929", "revid": "767487", "url": "https://it.wikipedia.org/wiki?curid=2249929", "title": "Dillinger (musicista)", "text": " Egli \u00e8 uno dei pi\u00f9 importanti esponenti della corrente dj style.\nBiografia.\nDa adolescente frequenta a Kingston il sound system \"El Paso\" di Dennis Alcapone; questa frequentazione lo porta a diventare deejay, con il nome d'arte di \"Dennis Alcapone Jr.\" e con l'influenza di deejay come Big Youth, U Roy e Dennis Alcapone stesso, per i sound system \"Prince Jackie\" and \"El Paso\".\nIl primo produttore con cui lavora \u00e8 Lee Perry, il quale decide che Bullocks debba cambiare il suo nome in \"Dillinger\", dal nome del gangster John Dillinger..\nDillinger fece parte della seconda ondata di deejay e toasters che segnarono la scena reggae verso la met\u00e0 degli anni settanta.\nNel 1974 incise \"Freshly\" per Yabby You e nel 1975 incise per vari produttori tra i quali Augustus Pablo (\"Brace a Boy\"), Joseph Hoo Kim (\"CB 200\") e Coxsone Dodd (\"Killer Man Jaro\") a cui seguirono presto album per Coxsone Dodd (\"Ready Natty Dreadie\") e Hoo Kim (\"CB 200\" e \"Bionic Dread\")\nIl successo \"Cocaine in my brain\", basato sul brano \"Do It Anyway You Wanna\" dei The People's Choice divenne presto un gran successo in tutto il mondo, bissato da \"Marijuana In My Brain\", che raggiunse la vetta delle classifiche nei Paesi Bassi.\nLa sua produzione diminu\u00ec negli anni ottanta ma Dillinger ritorn\u00f2 ad incidere nei primi anni 90."}
{"id": "2249957", "revid": "287204", "url": "https://it.wikipedia.org/wiki?curid=2249957", "title": "Cesoia (giardinaggio)", "text": "La cesoia (o \"le cesoie\") \u00e8 un utensile che ha la forma di una grossa e robusta forbice, e viene utilizzata in agricoltura ed in giardinaggio per operazioni di potatura e di taglio.\nLe cesoie hanno svariate sagome e strutture a seconda dell'utilizzo per il quale sono costruite. Quella base serve per tagliare ramoscelli ed ha le lame ricurve per poterli alloggiare meglio; le lame sono corte in relazione alla lunghezza dei manici, in modo da poter con questi far una buona forza sulle lame stesse. Esiste sia una versione con cricchetto che una con manici pi\u00f9 lunghi che permettono di tagliare anche rami di maggior spessore.\nAltre versioni sono quella a lame e manici lunghi e diritti, che servono per tagliare le siepi e quelle montate su prolunghe ed azionate a distanza per tagliare rami in alto. \nPer lavori lunghi ed impegnativi sono state sviluppate cesoie motorizzate, di tipo elettrico o pneumatico, in cui lo sforzo di taglio \u00e8 esercitato rispettivamente da un motore elettrico azionato a batteria o da un cilindro pneumatico azionato da aria compressa, mentre l'operatore comanda il taglio semplicemente premendo un interruttore o un grilletto."}
{"id": "2249967", "revid": "165042", "url": "https://it.wikipedia.org/wiki?curid=2249967", "title": "Cricchetto", "text": ""}
{"id": "2249972", "revid": "92723", "url": "https://it.wikipedia.org/wiki?curid=2249972", "title": "Arcidiocesi di San Juan (Cuyo)", "text": ""}
{"id": "2249974", "revid": "889336", "url": "https://it.wikipedia.org/wiki?curid=2249974", "title": "China Open", "text": "Il China Open \u00e8 un torneo di tennis riservato ad atleti professionisti di sesso sia maschile che femminile. La prima edizione del torneo prevedeva un tabellone esclusivamente maschile e venne disputata nel 1993, con la quale l'ATP tent\u00f2 di sfondare sul mercato asiatico grazie alla creazione anche del Dubai Tennis Championships e il Qatar ExxonMobil Open. Nel 1998 venne sospeso fino al 2004, quando entr\u00f2 a far parte anche del WTA Tour.\nIl tennista ad aver vinto pi\u00f9 volte il torneo \u00e8 Novak \u0110okovi\u0107 che ha ottenuto il titolo nel 2009, 2010, 2012, 2013, 2014 e 2015. L'edizione del 2020 non viene disputata a causa della pandemia di COVID-19."}
{"id": "2249976", "revid": "156618", "url": "https://it.wikipedia.org/wiki?curid=2249976", "title": "Charles d'Autichamp", "text": ""}
{"id": "2249978", "revid": "86599", "url": "https://it.wikipedia.org/wiki?curid=2249978", "title": "Cratere Alfraganus", "text": "Alfraganus \u00e8 un piccolo cratere lunare, intitolato all'astronomo persiano del IX secolo Ahmad ibn Muhammad ibn Kathir al-Farghani, collocato nell'aspra regione dell'altopiano che si estende a sud-ovest del Mare Tranquillitatis.\nA nord-ovest di Alfraganus si trova il cratere Delambre, e a sud vi \u00e8 l'irregolare cratere Z\u00f6llner.\nIl bordo di Alfraganus \u00e8 circolare, dal momento che non si \u00e8 usurato con quantit\u00e0 significative di successivi impatti meteorici. La base interna del cratere \u00e8 accidentato ed ha una superficie che \u00e8 la met\u00e0 rispetto alla sommit\u00e0 del cratere stesso.\nCrateri correlati.\nAlcuni crateri minori situati in prossimit\u00e0 di Alfraganus sono convenzionalmente identificati, sulle mappe lunari, attraverso una lettera associata al nome."}
{"id": "2249982", "revid": "2074952", "url": "https://it.wikipedia.org/wiki?curid=2249982", "title": "Fibre del Purkinje", "text": "Le fibre del Purkinje sono la parte terminale del sistema di conduzione del cuore; si tratta di cellule cardiache con conducibilit\u00e0 maggiore dei comuni miocardiociti, che penetrano nel miocardio ventricolare attraversando i muscoli papillari e la parete laterale dei ventricoli. Esse sono le pi\u00f9 grandi cellule che si ritrovano nel cuore: hanno un diametro di 70-80 micrometri rispetto ai 10-15 micrometri delle cellule del miocardio di lavoro , il grosso diametro \u00e8 associato ad una velocit\u00e0 di conduzione elevata di circa 1-4 V/s rispetto ai 0,4-1 V/s delle altre cellule del sistema di conduzione del cuore.\nAnatomia.\nIl fascio di His (detto anche atrio-ventricolare comune) si divide in due branche, destra e sinistra. La branca sinistra possiede due fascicoli, anteriore, pi\u00f9 spesso, e posteriore, pi\u00f9 sottile, esse dopo aver percorso sui due lati del setto interventricolare si riuniscono proprio nelle fibre del Purkinje. Si ritrovano in misura minore nei muscoli papillari. Penetrano in profondit\u00e0 nel miocardio.\nAnatomia comparata.\nAlcune specie animali a confronto con l'essere umano mostrano differenze sostanziali per quanto riguarda la profondit\u00e0 raggiunta; nei maiali ad esempio esse arrivano a sfiorare la superficie epicardica.\nStoria.\nPrendono il loro nome dall'anatomista e biologo ceco Jan Evangelista Purkyn\u011b (1789-1869). La loro scoperta avvenne nel 1839, ma per quanto riguarda le loro funzioni vennero studiate solo in seguito, nel 1906 grazie al lavoro del medico giapponese Sunao Tawara.\nFunzioni.\nEsercitano un importante ruolo nella conduzione del battito cardiaco: infatti l'impulso viene trasmesso grazie a tali fibre al miocardio ventricolare, diventando la parte terminale del sistema di conduzione del cuore. Il potenziale d'azione viene mediato dalle connessine (nelle fibre del Purkinje si ritrovano le connessine 40 e 45), e hanno tempi di ripolarizzazione diversi (pi\u00f9 lunghi) rispetto alle cellule simili. Inoltre un'altra parte di tali fibre, quelle non aderenti all'endocardio hanno anche la capacit\u00e0 di contrarsi.\nLe cellule di Purkinje presentano delle caratteristiche elettrofisiologiche peculiari. Il loro potenziale d'azione \u00e8 molto simile per sviluppo alle cellule mediocardiche e epicardiche del miocardio di lavoro piuttosto che alle altre cellule nodali (miocardio specifico). Presentano una fase di plateau del potenziale molto sviluppata che allunga il tempo dello stesso, una breve fase di ripolarizzazione precoce causata da correnti uscenti transienti del potassio (transient outward) poco prima della fase di plateau, uno spike notevolmente alto e una fase di depolarizzazione molto veloce.\nIn caso di malfunzionamento del nodo atrioventricolare (Nodo di Aschoff-Tawara) e del nodo senoatriale (Nodo di Keith-Flack), subentrano tali cellule nell'attivit\u00e0 pacemaker, scaricando in modo molto caratteristico: ad alta intensit\u00e0 e a bassa frequenza. Questa condizione viene definita pacemaker idioventricolare \nL'impulso elettrico attraversa il sistema delle cellule di Purkinje in circa 80 millisecondi.\nPatologia.\nAnomalie del loro funzionamento provocano aritmie come nella Tachicardia ventricolare idiopatica Inoltre esiste una forma di displasia che coinvolge le fibre chiamata cardiomiopatia istiocitoide."}
{"id": "2250002", "revid": "125211370", "url": "https://it.wikipedia.org/wiki?curid=2250002", "title": "Aldo Viglione", "text": "Biografia.\nAldo Viglione partecip\u00f2 assai giovane alla Resistenza in Valle Pesio. Ha esercitato la professione di avvocato. Parallelamente alla professione di avvocato si dedic\u00f2 all'attivit\u00e0 politica.\nFu eletto consigliere comunale di Boves e consigliere provinciale di Cuneo per il Partito Socialista Italiano.\nCreate nel 1970 le Regioni Ordinarie, fu eletto nella prima legislatura (1970-1975) consigliere regionale della Regione Piemonte e nel 1973 fu eletto presidente dell'Assemblea regionale.\nNella seconda legislatura (1975-1980) fu eletto presidente della Giunta regionale grazie all'appoggio a sinistra del PCI.\nNella terza legislatura dal 1983 al 1985 fu nuovamente presidente della Giunta regionale, stavolta per\u00f2 trovando supporto alla sua destra dalla DC.\nNella quarta legislatura nel 1985 fu nuovamente eletto presidente del Consiglio regionale restando in carica fino al giorno della sua morte in un incidente stradale nel 1988.\nFu fautore della banca dati delle leggi regionali e fautore del sistema informativo consiliare (dal 1985 al 1988).\nNegli anni del terrorismo coadiuv\u00f2 intensamente la lotta al terrorismo di tutte le fazioni collaborando con Dino Sanlorenzo e Diego Novelli, politici affini.\nMor\u00ec in un incidente stradale con la Fiat Croma della regione urtando contro un camion a Moncalieri, alle porte di Torino, mentre proveniva da Cuneo, a causa della forte nebbia."}
{"id": "2250006", "revid": "154893", "url": "https://it.wikipedia.org/wiki?curid=2250006", "title": "ANSI art", "text": ""}
{"id": "2250011", "revid": "37401", "url": "https://it.wikipedia.org/wiki?curid=2250011", "title": "Windows update", "text": ""}
{"id": "2250014", "revid": "1305772", "url": "https://it.wikipedia.org/wiki?curid=2250014", "title": "Laguna Verde", "text": ""}
{"id": "2250020", "revid": "729019", "url": "https://it.wikipedia.org/wiki?curid=2250020", "title": "Lockheed L-18 Lodestar", "text": "Il Lockheed L-18 Lodestar era un bimotore da trasporto ad ala bassa sviluppato dall'azienda statunitense Lockheed Corporation alla fine degli anni trenta\nIntrodotto nei primi anni quaranta, bench\u00e9 destinato al mercato civile nelle rotte passeggeri, venne valutato ed adottato anche in ambito militare ed utilizzato durante la seconda guerra mondiale principalmente dalle forze armate statunitensi.\nStoria.\nSviluppo.\nLo scarso successo commerciale riscontrato nelle vendite del L-14 Super Electra sugger\u00ec alla Lockheed di sviluppare un nuovo modello che risolvesse i problemi riscontrati su quel modello e soddisfasse maggiormente le esigenze del mercato dell'aviazione civile.\nIl prototipo dell' L-18 fu costruito usando uno dei Super Electra restituiti al costruttore dalla Northwest Airlines, dopo una serie di incidenti con gli L-14. La fusoliera venne allungata di 1,68 metri, permettendo di aggiungere due o pi\u00f9 file di sedili, normalmente da 15 a 18 passeggeri e nelle versioni ad alta densit\u00e0 fino a 26, al fine di rendere il velivolo pi\u00f9 economicamente redditizio nelle tratte utilizzate dalle compagnie aeree.\nTuttavia, la maggior parte delle compagnie statunitensi si orient\u00f2 nell'acquisto dei Douglas DC-3 relegando il Lodestar ad un ruolo comprimario nell'aviazione nazionale riscuotendo un miglior successo solo nelle vendite all'estero, con 96 esemplari acquistati da compagnie aeree ed agenzie governative in Africa, Brasile, Canada, Francia, Paesi Bassi, Norvegia, Sudafrica, Regno Unito e Venezuela.\nIl modello venne successivamente offerto anche sul mercato del trasporto militare, riscontrando inizialmente un limitato interesse da parte della United States Army, ma le vicende belliche legate all'allargamento della seconda guerra mondiale, conseguente all'attacco di Pearl Harbor, mut\u00f2 la situazione con la partecipazione diretta degli Stati Uniti nel conflitto. La conseguente necessit\u00e0 di avere a disposizione nuovi velivoli procur\u00f2 delle notevoli commissioni alla Lockheed che, soprattutto grazie a quelle destinate alla United States Army Air Force, attestarono la produzione totale a 625 esemplari complessivi.\nImpiego operativo.\n29 esemplari furono acquistati dal governo delle Indie orientali olandesi. South African Airways (21), Trans-Canada Air Lines (12) e BOAC (9) furono i migliori acquirenti.\nQuando gli Stati Uniti d'America iniziarono ad ingrossare la loro flotta aerea nel 1940-41, alcuni Lodestar vennero convertiti per il servizio militare sotto varie designazioni.\nDopo la guerra, i Lodestar tornarono al servizio civile, soprattutto come trasporti per voli aziendali, ad esempio con la conversione DAS Dalaero della Dallas Aero Service, il Learstar di Bill Lear (prodotto dalla PacAero), e l'Howard 250 della Howard Aero. Alcuni di questi ultimi furono poi convertiti con un carrello triciclo.\nIn Nuova Zelanda i Lodestar furono soprattutto usati come aereo agricolo, per la disinfestazione dei campi.\nEsemplari attualmente esistenti.\nSono numerosi gli esemplari di Lodestar arrivati ai nostri giorni, molti conservati in musei aeronautici oltre a pi\u00f9 di una decina ancora in condizioni di volo utilizzati dai loro proprietari durante manifestazioni aeree e rievocazioni storiche negli Stati Uniti.\nTra quelli in esposizione statica in strutture museali \u00e8 presente un Lodestar convertito per l'uso civile conservato al 1940 Air Terminal Museum di Houston, Texas."}
{"id": "2250025", "revid": "320578", "url": "https://it.wikipedia.org/wiki?curid=2250025", "title": "Lockheed Lodestar", "text": ""}
{"id": "2250028", "revid": "466539", "url": "https://it.wikipedia.org/wiki?curid=2250028", "title": "Nur al-Din al-Bitruji", "text": "Nacque nell'attuale Marocco, all'epoca chiamato \"Maghreb al-Aqsa\", da una famiglia originaria di Pedroche (in arabo \"Bi\u1e6dr\u016bj\", da cui deriver\u00e0 quindi la sua \"nisba\"). Soggiorn\u00f2 a Siviglia, in al-Andalus (Spagna islamica), dove fu discepolo di Ibn Tufayl (Abubacer) e contemporaneo di Averro\u00e8. Mor\u00ec verso il 1204.\nGli \u00e8 stato dedicato il cratere Alpetragius sulla superficie della Luna.\nOpere.\nAl-Bi\u1e6dr\u016bj\u012b scrisse il \"Kit\u0101b al-Hay\u02bea\" (, \"Libro dell'astronomia\") , tradotto dalla lingua araba in quella ebraica e poi in latino da Michele Scoto a Toledo nel 1217.\nNel 1259 Moshe ibn Tibbon tradusse il lavoro in ebraico e nel 1528 Kalonymos ben David (Calo Calonymo) - che aveva studiato forse a Napoli e che viveva a Venezia - lo volse ancora una volta in latino col titolo \"Theorica planetarum\", stampandolo nel 1531 a Venezia, nello stesso anno in cui usciva il \"Tractatus de Sphaera\" (Trattato sulla sfera) di Giovanni Sacrobosco (John of Holywood).\nPropose una teoria sui moti planetari in cui intendeva evitare epicicli o soluzioni che prevedessero eccentricit\u00e0, e render conto del fenomeno peculiare delle \"stelle vaganti\" (i pianeti) dalla rotazione delle sfere omocentriche. Questa era una modifica del sistema per il moto planetario proposto dai suoi predecessori, Ibn Bajjah (Avempace) e Ibn Tufayl (Abubacer Aben Tofail). Tuttavia, il suo modello planetario - che seguiva ancora la nozione aristotelica che il moto delle stelle e dei pianeti dovesse essere perfetto e quindi circolare - non rimpiazz\u00f2 quello tolemaico, che forniva predizioni numeriche delle posizioni dei pianeti pi\u00f9 precise."}
{"id": "2250029", "revid": "5153", "url": "https://it.wikipedia.org/wiki?curid=2250029", "title": "Lockheed 18 Lodestar", "text": ""}
{"id": "2250033", "revid": "442848", "url": "https://it.wikipedia.org/wiki?curid=2250033", "title": "Laguna Verde (Bolivia)", "text": "Laguna Verde \u00e8 un lago salato, situato a sud-ovest dell'altiplano della Bolivia, nel Dipartimento di Potos\u00ed, nella Provincia di Sud L\u00edpez, nei pressi del confine con il Cile e ai piedi del vulcano Licancabur. \u00c8 ubicata all'interno della Riserva nazionale di fauna andina Eduardo Avaroa.\nDeve la sua colorazione ai sedimenti che si depositano sul fondo, composti da minerali di rame. Si trova a circa 4.300 metri sul livello del mare.\nIl lago \u00e8 noto per gli scenari spettacolari nei dintorni dell'area e per le sue acque termali."}
{"id": "2250036", "revid": "11959", "url": "https://it.wikipedia.org/wiki?curid=2250036", "title": "Alpetragius", "text": ""}
{"id": "2250038", "revid": "35804", "url": "https://it.wikipedia.org/wiki?curid=2250038", "title": "Coppa del mondo VIVA 2009", "text": "La Coppa del mondo VIVA 2009 (ing. \"VIVA World Cup 2009\"), terza edizione del torneo mondiale delle nazionali non riconosciute, si \u00e8 svolta in Padania dal 22 al 27 giugno 2009.\nLa Padania si \u00e8 aggiudicata il secondo titolo mondiale, bissando quello dell'edizione 2008.\nFormato.\nLe squadre partecipanti sono state sei, una in pi\u00f9 della precedente edizione tenutasi in Lapponia, divise in due gironi da tre squadre ciascuno. Al termine di essi, le ultime classificate di entrambi i gironi hanno disputato la finale per il 5\u00ba-6\u00ba posto, le altre squadre si sono affrontate in semifinali incrociate dove la prima di un girone affronta la seconda classificata dell'altro.\nLa cerimonia inaugurale si \u00e8 tenuta allo Stadio Silvio Piola di Novara, mentre la finalissima si \u00e8 giocata allo Stadio Marcantonio Bentegodi di Verona.\nTorneo.\n\"Tutti gli orari sono UTC+2\""}
{"id": "2250039", "revid": "11959", "url": "https://it.wikipedia.org/wiki?curid=2250039", "title": "Bitrugi", "text": ""}
{"id": "2250046", "revid": "54354", "url": "https://it.wikipedia.org/wiki?curid=2250046", "title": "GPSBabel", "text": ""}
{"id": "2250049", "revid": "767487", "url": "https://it.wikipedia.org/wiki?curid=2250049", "title": "Marcel\u00b7l\u00ed Ant\u00fanez Roca", "text": "Vita e carriera.\n\u00c8 uno degli artisti pi\u00f9 conosciuti della Spagna per l'uso delle tecnologie digitali nel campo della performance meccatronica e dell'installazione artistica. Il suo lavoro vanta un'ampia diffusione internazionale con la presentazione delle sue opere in pi\u00f9 di 30 Paesi. Nel 1979 fond\u00f2 il gruppo performativo La Fura dels Baus, collettivo che diresse fino al 1990 e con cui produsse, tra le altre, le performance \"Accions\" (1984), \"Suz/O/Suz\" (1985) e \"Tier Mon\" (1988). A partire dagli anni Novanta inizia il suo percorso individuale, producendo numerose opere, tra le quali si segnalano le performance meccatroniche \"Epizoo\" (1994), \"Afasia\" (1998), e \"Hipermembrana\" (2007) e le installazioni interattive \"Requiem\" (1999), \"Tantal\" (2004), \"DMD Europa\" (2007) e \"Metamembrana\" (2009)."}
{"id": "2250050", "revid": "48432", "url": "https://it.wikipedia.org/wiki?curid=2250050", "title": "Marshall 1959", "text": ""}
{"id": "2250051", "revid": "2136684", "url": "https://it.wikipedia.org/wiki?curid=2250051", "title": "Ferrovia Palermo-Agrigento-Porto Empedocle", "text": "La ferrovia Palermo-Agrigento-Porto Empedocle \u00e8 la linea ferroviaria trasversale nord-sud della Sicilia che unisce i due versanti tirrenico e mediterraneo dell'isola.\nStoria.\nLa costruzione della ferrovia tra Palermo e Girgenti (Agrigento), la cui realizzazione era stata fortemente auspicata da vari imprenditori gi\u00e0 dalla prima met\u00e0 del XIX secolo venne iniziata oltre un decennio pi\u00f9 tardi dato che la concessione per costruirla, prevista nel \"Decreto Dittatoriale\" di Garibaldi e data ai banchieri livornesi Adami e Lemmi, era stata loro revocata per manovre politiche alla costituzione del Regno d'Italia e riconcessa alla Societ\u00e0 Vittorio Emanuele. Quest'ultima societ\u00e0 aveva subappaltato i lavori di costruzione alla \"Impresa Generale Vitali, Charles, Picard e Compagni\" ma il loro svolgimento venne rallentato dalle difficolt\u00e0 finanziarie della suddetta societ\u00e0; per scongiurarne il blocco vennero quindi proseguiti e infine terminati dalla Societ\u00e0 Italiana per le strade ferrate meridionali incaricata dal governo del regno di completare la costruzione della rete calabro-sicula. L'esercizio della linea venne poi assunto a partire dal 1885 dalla Societ\u00e0 per le Strade Ferrate della Sicilia.\nLa linea non venne concepita inizialmente come un progetto per unire le due citt\u00e0 dell'isola ma risult\u00f2 di fatto come unione di tratte concepite per uso commerciale e scopi differenti. Anzi non vennero affatto considerate le esigenze della citt\u00e0 di Agrigento (allora Girgenti) che ebbe la sua stazione molto distante, ai piedi della collina su cui sorge l'antica citt\u00e0. Lo scopo principale era infatti quello di raggiungere i punti di imbarco (caricatori) per il minerale di zolfo dell'area di Casteltermini, Montedoro, Comitini, Racalmuto e, quindi, si dirigeva su Porto Empedocle e, in senso opposto, aveva lo scopo di convogliare pi\u00f9 velocemente su Palermo le merci ivi sbarcate, i vini della zona sud-occidentale siciliana e i suoi prodotti agricoli.\nLa tratta da Palermo a Roccapalumba-Alia venne costruita specificatamente per il trasporto dei minerali di zolfo del grande bacino minerario di Lercara verso i porti pi\u00f9 vicini e cio\u00e8 quelli di Termini Imerese e di Palermo e fu quella realizzata per prima con la prospettiva futura del suo prolungamento fino a Porto Empedocle.\nLa tratta tra Palermo e Bagheria, di poco pi\u00f9 di 13\u00a0km, fu anche la prima ferrovia costruita in Sicilia; iniziato nel 1862\ntale tratto venne inaugurato il 28 aprile del 1863; l'anno dopo la ferrovia raggiunse Trabia (altri 18\u00a0km) e nel 1866 Termini Imerese. Dato che il bacino zolfifero di Lercara si trovava a ridosso della vallata del fiume Torto si progett\u00f2 un tracciato per inoltrarvi la costruzione della linea ferrata; Il 1\u00ba aprile del 1869 iniziarono le aperture delle varie tratte e la ferrovia raggiunse Roccapalumba il 3 luglio del 1870. La Stazione di Roccapalumba-Alia venne costruita a ridosso del letto del fiume e in seguito diverr\u00e0 il punto di diramazione delle due linee per Catania e per Porto Empedocle.\nIl 16 dicembre 1876 fu completato l'ultimo tratto centrale di 15 chilometri Passofonduto-Spina, tra le stazioni di Comitini ed Acquaviva Platani. Veniva cos\u00ec inaugurata l'importante tratta Roccapalumba-Porto Empedocle che collegava anche i grandi bacini minerari del nisseno al porto di Porto Empedocle e quelli di produzione agricola al capoluogo isolano. Poco tempo dopo, anche se ancora per la via pi\u00f9 lunga, iniziava il collegamento ferroviario diretto tra Palermo e Catania con il percorso, lunghissimo, via Aragona Caldare, Canicatt\u00ec e Caltanissetta; fino al completamento della Palermo-Messina, avvenuto nel 1895 quello interno rester\u00e0 l'essenziale ed unico itinerario di collegamento del capoluogo regionale con la rete ferroviaria nazionale.\nNel 1906 la linea venne riscattata dallo Stato ed entr\u00f2 a far parte della rete delle Ferrovie dello Stato senza mutamenti di rilievo salvo quello dell'attivazione delle linee a scartamento ridotto coincidenti a Lercara Bassa nel 1912, a Girgenti dal 1921 e a Porto Empedocle dal 1911.\nFino al 1933 il capolinea rimase Porto Empedocle ed Agrigento ebbe soltanto la stazione passante di Girgenti (che qualche anno prima era stata ridenominata stazione di Agrigento). In quell'anno con l'inaugurazione ufficiale della linea di penetrazione urbana attraverso la galleria San Gerlando e la nuova stazione di Agrigento Centrale venne spostato il capolinea ad Agrigento Centrale e il proseguimento tra la vecchia stazione di Girgenti divenuta ora \"Agrigento Bassa\" e Porto Empedocle divenne di interesse locale per consentire il proseguimento sulla linea a scartamento ridotto per Castelvetrano, attiva dal 1923. Trent'anni dopo, nel 1953 venne infine montata la terza rotaia sulla tratta Agrigento Bassa - Porto Empedocle per permettere alle automotrici a scartamento ridotto RALn 60 provenienti da Sciacca e Castelvetrano l'arrivo diretto nel centro urbano di Agrigento anzich\u00e9 effettuare un doppio trasbordo. Nel 1976 sulla tratta fu sospeso il servizio passeggeri e rimossa la terza rotaia per lo scartamento ridotto; il breve tratto di linea rimase solo per traffico merci a scartamento ordinario. Negli anni novanta fu elettrificata l'intera linea tra Porto Empedocle, Agrigento Centrale e Fiumetorto e vennero automatizzate ed esercite in telecomando DCO buona parte delle stazioni intermedie. Nell'estate del 2001 sulla tratta Agrigento-Porto Empedocle fu sperimentato un servizio viaggiatori urbano, solo festivo, con elettromotrici ALe 582 e la nuova fermata intermedia denominata Tempio di Vulcano.\nLa tratta Agrigento Bassa-Porto Empedocle fu riaperta definitivamente l'8 giugno 2014 a cura di Fondazione FS Italiane per solo servizio turistico.\nIl 10 dicembre 2017 venne attivata la variante di tracciato fra le stazioni di Roccapalumba-Alia e di Castronovo di Sicilia.\nCaratteristiche.\nLa linea venne costruita a semplice binario per tutto il suo percorso. Per il ricovero e l'accudienza delle locomotive vennero impiegati i depositi locomotive e le rimesse di Palermo, Roccapalumba, Agrigento Bassa e Porto Empedocle.\nAgli inizi degli anni sessanta \u00e8 stato raddoppiato il tratto da Palermo a Fiumetorto.\nA partire dagli anni ottanta la linea \u00e8 stata oggetto di improrogabili lavori di rinnovo dell'armamento rinnovato con impiego di rotaie 50 UNI e traverse in cemento armato precompresso. Sono stati sostituiti i vecchi deviatoi con quelli per armamento pesante (60 UNI) rinforzati alcuni ponti ed infine elettrificata per l'intera estensione a corrente continua a 3000 volt.\nSistemi di esercizio.\nPer la circolazione dei treni all'inizio venne adottato il regime di consenso telegrafico in seguito sostituito da quello telefonico tra i Dirigente Movimento delle stazioni del percorso. Negli anni trenta venne istituita la Dirigenza Unica suddividendo la linea, in varie tratte con delle stazioni \"porta\" per l'immissione in quelle successive. Le sedi dei Dirigenti Unici furono: Agrigento Centrale e Roccapalumba coadiuvati da alcune stazioni intermedie pi\u00f9 importanti. Alla fine degli anni settanta venne avviato un programma di automatizzazione delle stazioni allo scopo di trasformarne la ormai obsoleta dirigenza unica in CTC con Dirigente Centrale Operativo. L'attivazione progressiva delle tratte con il nuovo sistema port\u00f2 negli anni ottanta all'attivazione per brevi periodi della circolazione con Blocco telefonico e Dirigente Locale.\nAttualmente la linea \u00e8 attrezzata a CTC, con Blocco automatico a conta-assi, tra Fiumetorto e Aragona, esercite in telecomando DCO con sedi ad Agrigento Centrale per la tratta Roccapalumba-Aragona e a Caltanissetta per la tratta Fiumetorto-Roccapalumba. La tratta estrema tra Palermo e Fiumetorto fa capo al Dirigente Centrale di Palermo. Tale modernizzazione ha per contro comportato l'impresenziamento di tutte le stazioni intermedie eccetto Roccapalumba, Aragona ed Agrigento con conseguente abbandono al degrado di buona parte degli edifici.\nLa velocit\u00e0 media del tracciato, nel tratto da Agrigento al bivio di Fiumetorto \u00e8 di 80\u00a0km/h circa; il picco massimo \u00e8 di 95\u00a0km/h raggiungibili nei pressi di Comitini.\nPercorso.\nLa Palermo-Agrigento \u00e8, come buona parte delle ferrovie siciliane, una linea ferroviaria dalle caratteristiche tormentate data l'orografia delle aree interessate e lungo il suo percorso \u00e8 costretta ad attraversare terreni instabili; la pendenza raggiunge in alcuni tratti anche il 30 per mille. Il tratto iniziale, da Palermo, \u00e8 comune alle tre direttrici di Messina, Catania ed Agrigento; dopo un tratto costiero abbastanza veloce e a doppio binario, passata Termini Imerese, nella stazione di Fiumetorto (che prende nome proprio dal fiume Torto) inizia il semplice binario che si inoltra nella vallata del fiume fino alla Stazione di Roccapalumba-Alia (fino al 2017 stazione di diramazione per Agrigento e Catania, passante per la stazione di Lercara Bassa in direzione Agrigento). Proseguendo si raggiunge il posto di movimento Lercara Diramazione; qui la linea si dirama per Agrigento e per Caltanissetta Xirbi e Catania. Superata la \"Galleria Lercara Nuova\" (2.787 metri, la pi\u00f9 lunga della linea) la linea si accosta alla Strada statale 189 della Valle del Platani giungendo alla stazione di Castronovo di Sicilia. La linea prosegue sfruttando le vallate dei fiumi giungendo infine ad Aragona dove accoglie la confluente linea da Canicatt\u00ec e Caltanissetta. Infine giunge ad Agrigento Bassa, fino al 1958 importante stazione di confluenza della linea a scartamento ridotto da Naro e Licata, e stazione di diramazione per Agrigento Centrale e Porto Empedocle. Per un certo periodo nel dopoguerra le due ultime tratte furono a doppio scartamento.\nLe stazioni operative da Palermo ad Agrigento sono: Bagheria, Termini Imerese, Cerda, Montemaggiore Belsito, Roccapalumba Alia, Cammarata-San Giovanni Gemini, Acquaviva-Casteltermini, Campofranco, Aragona Caldare, Agrigento Bassa. Le stazioni di Sciara-Aliminusa, Lercara Bassa (quest'ultima soppressa alla fine del 2017 per l'apertura della nuova variante tra Roccapalumba Alia e Castronovo di Sicilia), Castronovo di Sicilia e Comitini vennero declassate nel 2002 come posto di movimento.\nIl tempo di percorrenza tra le due citt\u00e0 \u00e8 circa 2 ore e 10 minuti.\nComplessivamente la distanza da Palermo ad Agrigento \u00e8 137 km. (non considerando il tratto Agrigento Bassa-Porto Empedocle).\nMateriale rotabile.\nDato il suo andamento planimetrico la linea ha conosciuto mezzi di trazione di buona potenza.\nL'esercizio a vapore.\nSulla linea hanno circolato alcune tra le locomotive pi\u00f9 conosciute e potenti del parco ferroviario come le onnipresenti 740, le 741, e le 743.\nA partire dagli anni trenta ai treni viaggiatori di materiale ordinario si sono affiancate, per i servizi ferroviari pi\u00f9 prestigiosi e veloci, le automotrici come le ALn 556, le ALn 772, e nel dopoguerra le grandi e potenti ALn 990.\nLa trazione diesel.\nA partire dagli anni settanta \u00e8 iniziata la progressiva sostituzione delle automotrici pi\u00f9 obsolete con le nuove ALn 668 delle serie 1000, 1500, 1600 e 3000.\nPer i treni di \"materiale ordinario\" e merci iniziarono ad essere utilizzati i nuovi locomotori diesel-elettrici D.443 con l'uso dei \"carri riscaldo\" per il riscaldamento a vapore delle carrozze viaggiatori. Ci\u00f2 fino all'arrivo negli anni ottanta delle nuove D.445 provviste di presa REC ad alta tensione.\nLa trazione elettrica.\nNegli anni novanta del XX secolo si \u00e8 proceduto all'elettrificazione dell'intera tratta, a corrente continua a 3000 volt, permettendo quindi l'uso di locomotive elettriche. Ci\u00f2 ha permesso l'uso delle elettromotrici ALe 582 per i treni locali e pendolari affiancando i treni di materiale ordinario effettuati con locomotive E.636 in primo tempo e successivamente con Minuetto (ALe-501) ed E.464."}
{"id": "2250054", "revid": "12405", "url": "https://it.wikipedia.org/wiki?curid=2250054", "title": "Distretto di Alay", "text": ""}
{"id": "2250058", "revid": "1426115", "url": "https://it.wikipedia.org/wiki?curid=2250058", "title": "Signetics", "text": "Signetics, cio\u00e8 SIGnal NETwork Integrated Circuits, \u00e8 stata un'azienda statunitense, una delle maggiori industrie nel campo dei semiconduttori. Ha prodotto una gran variet\u00e0 di dispositivi, tra i quali circuiti integrati, transistori BJT e MOSFET, il circuito Dolby e CPU cloni di quelle della Motorola, alcune delle quali erano incluse nei primi videogiochi Atari.\nSignetics fu fondata nel 1961 da un gruppo di ingegneri (David Allison, David James, Lionel Kattner, and Mark Weissenstern) che avevano abbandonato la Fairchild Semiconductor. A quel tempo, la Fairchild si concentrava sulla produzione di componenti discreti, principalmente transistor. I fondatori di Signetics credevano d'altro canto che i circuiti integrati fossero il futuro dell'elettronica e volevano commercializzarli.\nL'impresa fu finanziata da un gruppo organizzato dalla banca d'affari Lehman Brothers, che investi un milione di dollari. L'idea iniziale era di progettare e produrre circuiti integrati di tipo custom, ci\u00f2 su misura per il cliente. Per facilitare questo obbiettivo, la Signetics non cre\u00f2 un reparto ricerca e sviluppo separato ma organizz\u00f2 tale attivit\u00e0 in un dipartimento tecnico di sviluppo, fortemente legato al reparto vendite.\nInizialmente Signetics svilupp\u00f2 una serie di circuiti integrati standard in tecnologia DTL, che fu presentata nel 1962. L'obbiettivo di vendere circuiti di tipo custom si dimostr\u00f2 per\u00f2 di difficile raggiungimento, e fu necessario cercare nuovi investitori. Nel novembre 1962 la Corning Glass, azienda statunitense nel campo del vetro e della ceramica, invest\u00ec 1.7 milioni di dollari in Signetics, in cambio del 51% della propriet\u00e0. Questa iniezione di liquidit\u00e0 permise all'azienda di sopravvivere e di rilanciare il marketing e le vendite.\nNel 1963, il dipartimento della difesa degli Stati Uniti decise di spostare la sua attenzione sulla microelettronica e sui circuiti integrati, a causa delle loro piccoli dimensioni, minore consumo di potenza e maggiore affidabilit\u00e0. Poich\u00e9 Signetics era una delle poche ditte a commercializzare circuiti custom, venne subito contattata.\nNell'autunno del 1963 fino a quasi tutto il 1964 le vendite crebbero rapidamente, e la compagnia divenne finalmente redditizia. Signetics si pot\u00e9 cos\u00ec permettere di assumere nuovi ingegneri e ingrandire lo spazio produttivo. Nel 1964 venne aperto un grande impianto a Sunnyvale. Successivamente furono aperti degli altri impianti anche a Orem e a Albuquerque, dove c'erano due fabbriche, FAB22(4\") and FAB23(6\").\nNel 1964 anche la Fairchild cominci\u00f2 a spingere i suoi interessi nei circuiti integrati. Essendo i circuiti della Signetics i standard de facto sul mercato, la Fairchild li prese a modello, approfittando per\u00f2 delle maggiori risorse economiche, produttive e commerciali in suo possesso. La Signetics cominci\u00f2 a perdere nuovamente, e a causa di ci\u00f2 la Corning Glass decise di prendere l'intero controllo della compagnia allontanando buona parte dei fondatori.\nSignetics torn\u00f2 nuovamente redditizia ma non riguadagn\u00f2 pi\u00f9 la leadership sul mercato, che era ormai nelle mani della Fairchild. Intorno al 1971 la Signetics introdusse l'integrato NE555 (in figura), chiamato \"The IC Time Machine\". Fu il primo e l'unico timer su circuito integrato disponibile a quel tempo. Negli USA Signetics raggiunse l'apice di produzione intorno al 1980. Dopo, compressa dalla concorrenza di AMD e Intel, pian piano spar\u00ec.\nLa Signetics Corporation fu acquisita da Philips nel 1975, e divenne nel 1995 un subappaltatore indipendente. La Young Poong Corporation compr\u00f2 infine la Signetics nel 2000 come azionista di maggioranza."}
{"id": "2250060", "revid": "585241", "url": "https://it.wikipedia.org/wiki?curid=2250060", "title": "Mandarinetto", "text": "Il mandarinetto \u00e8 un tipico liquore siciliano, al gusto di mandarino e colore arancio acceso, che deriva dall'estratto e macerazione di bucce di mandarini ed arance; ci\u00f2 gli conferisce un gusto delicato, dolce, dissetante ed il suo colore inconfondibile.\n\u00c8 usato anche come ingrediente principale nelle preparazioni (complesse o semplici) pasticciere nonch\u00e9 come condimento nella macedonia."}
{"id": "2250061", "revid": "1345932", "url": "https://it.wikipedia.org/wiki?curid=2250061", "title": "DS (satellite)", "text": "La sigla DS (Dnepropetrovsk Sputnik) indica un numeroso gruppo di satelliti artificiali di piccole dimensioni sviluppati e costruiti in Unione Sovietica tra il 1961 ed il 1978. Tali veicoli avevano un utilizzo sia militare (difesa ABM e comunicazioni militari), sia civile (ad esempio, nell'ambito del programma Interkosmos). Inoltre, furono molto importanti per la messa a punto delle tecnologie e dei componenti necessari alla costruzione di veicoli spaziali. Il lancio avveniva mediante vettori Kosmos.\nLa costruzione e lo sviluppo erano curati dall'ucraino ufficio tecnico Yuzhnoye, indicato come OKB-586.\nPrime versioni.\nI primi satelliti del programma DS furono delle versioni DS-1 e DS-2. Il loro scopo era quello di servire da \"banchi-prova\" delle tecnologie necessarie. Visti gli iniziali fallimenti, il programma fu sottoposto ad esame.\nDS-1.\nI satelliti DS-1 sono stati i primi della serie DS. In particolare, erano stati costruiti per lo sviluppo e la sperimentazione delle tecnologie relative al programma, con l'obiettivo primario di valutare il funzionamento dei sistemi di lancio in orbita. Complessivamente, furono effettuati due lanci, tutti nel 1961 (rispettivamente il 27 ottobre ed il 21 dicembre). Entrambi i lanci si risolsero in un completo fallimento, a causa di problemi di malfunzionamento al secondo stadio dei vettori. Il doppio fallimento provoc\u00f2 un esame dell'intero programma da parte di una commissione di esperti, che fu riunita per l'occasione.\nDS-2.\nI DS-2 erano una versione semplificata dei DS-1, che era stata creata in seguito ai fallimenti precedenti. In pratica, si differenziava per la mancanza della sezione cilindrica, contenente l'avionica. Complessivamente, vennero effettuati due lanci, il secondo dei quali fallito. L'unico satellite giunto in orbita condusse studi della ionosfera.\nUtilizzo militare.\nMolti tipi di satelliti della serie DS avevano applicazioni militari. Tuttavia, spesso imbarcavano anche della strumentazione per svolgere attivit\u00e0 di ricerca di vario tipo. In particolare, una grande importanza ebbero i satelliti DS-P1, DS-P1-Yu e DS-P1-I, facenti parte del complesso Raduga ed utilizzati per la difesa aerea ed antimissile.\nDS-A1.\nI DS-A1 erano satelliti con a bordo una serie di strumenti di navigazione e comunicazione. Tali apparecchiature erano di grande importanza per il comando ed il controllo delle forze nucleari strategiche sovietiche. In questo ruolo, pi\u00f9 avanti, si utilizzeranno i satelliti Uragan.\nOltre a compiti strettamente militari, questi dispositivi erano in grado di condurre operazioni di monitoraggio dei raggi cosmici e delle radiazioni (sia naturali, sia artificiali, comprese quelle prodotte dai test nucleari).\nComplessivamente, furono effettuati sette lanci, tre dei quali fallirono a causa di problemi ai vettori.\nDS-K-8.\nIl DS-K-8 fu costruito in un solo esemplare, lanciato con la missione Cosmos 8 il 18 agosto 1962. Svolse studi sull'attivit\u00e0 meteorica nelle parti di spazio prossime alla Terra. Oltre alle apparecchiature scientifiche, imbarcava anche strumentazione di origine militare di tipo non precisato.\nDS-K-40.\nI DS-K-40 erano una copia di satelliti costruiti nell'ambito dello sviluppo dei satelliti per comunicazioni Tselina. Complessivamente, ne furono lanciati due (28 dicembre 1965 e 21 febbraio 1966), che fallirono entrambi a causa di un malfunzionamento del primo stadio del vettore.\nDS-P1.\nI DS-P1 erano dei satelliti bersaglio lanciati nell'ambito dello sviluppo del sistema di difesa ABM. In particolare, erano utilizzati per le prove radar che venivano condotte dalla PVO, l'allora difesa aerea sovietica.\nI DS-P1 erano i primi a montare delle cellule fotovoltaiche. Tali Le cellule ricoprivano una gran parte del satellite grazie ad una particolare struttura, a forma di dodecaedro. Questi satelliti costituirono la base per lo sviluppo della versione DS-P1-Yu, che fu quella che divenne poi realmente operativa con le forze armate sovietiche.\nComplessivamente, ne furono lanciati quattro, tra il 30 giugno 1962 ed il 27 febbraio 1964. Tre lanci (Cosmos 6, Cosmos 19 e Cosmos 25) riuscirono, uno (Cosmos 14, il 6 aprile 1963) fall\u00ec a causa del malfunzionamento del primo stadio del vettore.\nDS-P1-I.\nI DS-P1-I erano dei satelliti per utilizzo militare, utilizzati come \"radar target\" per le forze della difesa antimissile. In particolare, erano utilizzati per le calibratura dei radar. I lanci iniziarono nel 1966, e l'accettazione da parte delle autorit\u00e0 militari si ebbe nel 1970. Questi satelliti entrarono a far parte del complesso Raduga. Ben 20 satelliti di questo tipo furono lanciati, e vennero utilizzati fino al 1978.\nIn particolare, il primo lancio fu effettuato il 25 gennaio 1966, e l'ultimo il 18 giugno 1977. Le missioni Cosmos interessate furono 106, 148, 204, 242, 275, 308, 327, 362, 391, 440, 497, 615, 662, 750, 801, 849, 901 e 919.\nLe missioni fallite furono due, il 30 gennaio 1970 (Cosmos 323, per il malfunzionamento del secondo stadio) ed il 24 novembre 1971 (Cosmos 458, per cause sconosciute).\nDS-P1-M.\nI DS-P1-M erano satelliti progettati per i test relativi ad armi antimissile ed antisatellite. Tuttavia, furono utilizzati operativamente solo in questo secondo ruolo, nell'ambito del programma sovietico ASAT. Infatti, furono ampiamente utilizzati come bersagli per gli IS-A ASAT al posto dei precedenti IS-P, che erano troppo costosi.\nIn generale, si trattava di apparati piuttosto sofisticati: in dettaglio, infatti, non erano dei semplici bersagli passivi, ma imbarcavano anche strumenti di registrazione sia dei dati di volo, sia dell'impatto.\nLo sviluppo di questi sistemi inizi\u00f2 nell'agosto del 1970, e furono immessi in servizio a partire dal 1973. Nel 1975 fu sviluppata una variante migliorata nota con il nome di Lira, ma le esatte differenze non sono note. I DS-P1-M furono tenuti in servizio fino al 1983, quando i sovietici interruppero il programma satellitare ASAT.\nComplessivamente, ne furono costruiti 15 esemplari, 13 dei quali furono mandati in orbita con successo da vettori Kosmos-3M in altrettante missioni Cosmos. Il primo lancio fu effettuato il 22 dicembre 1970 (missione Cosmos 390), ma si risolse in un fallimento a causa di problemi al primo stadio del vettore. Il lancio successivo (9 febbraio 1971) fu un successo. Le tredici missioni Cosmos coronate da successo furono: Cosmos 394, 400, 459, 521, 803, 839, 880, 909, 959, 967, 1171, 1241 e 1375. L'altro fallimento si ebbe il 19 dicembre 1975 (Cosmos 787), a causa del mancato raggiungimento dell'orbita del satellite. I satelliti coinvolti nei lanci falliti non vennero associati dall'intelligence occidentale al programma ASAT.\nDS-P1-Yu.\nI DS-P1-Yu erano satelliti militari sviluppati e lanciati nell'ambito dello sviluppo di un sistema di difesa aerea ed il controllo dello spazio esterno. In particolare, questi satelliti furono costruiti in seguito ai buoni risultati sperimentali ottenuti con i precedenti DS-P1. I nuovi DS-P1-Yu iniziarono i voli nel 1964, ed il sistema fu accettato dalle autorit\u00e0 militari nel 1968, come parte del complesso \u201cRaduga\u201d. Complessivamente, furono lanciati ben 79 satelliti di questo tipo, tutti identificati come missione Cosmos. Il sistema venne utilizzato con successo fino al 1978.\nI lanci riusciti sono stati quelli delle missioni Cosmos 36, 76, 101, 116, 123, 152, 165, 173, 176, 191, 211, 221, 222, 233, 245, 257, 265, 268, 277, 283, 285, 295, 303, 307, 311, 314, 319, 324, 334, 347, 351, 357, 369, 380, 388, 393, 408, 421, 423, 435, 453, 455, 458, 467, 472, 481, 485, 487, 498, 501, 523, 524, 526, 545, 553, 558, 562, 580, 601, 608, 611, 633, 634, 668, 686, 695, 703, 705, 725, 745, 818, 850.\nI lanci falliti furono sette: i primi sei (Cosmos 54, 291, 346, 400, 432, 488) a causa di un malfunzionamento del secondo stadio del razzo vettore, l'ultimo (Cosmos 666) per il primo stadio.\nDS-U2-V.\nI DS-U2-V erano satelliti per lo sviluppo di tecnologia militare lanciati in tre esemplari tra il 19 ottobre 1965 ed il 26 dicembre 1967. Il tipo di missione svolto \u00e8 ancora oggi classificato top secret. Le missioni Cosmos interessate furono le numero 93, 95 e 197.\nSperimentazione di tecnologie.\nAlcuni satelliti furono costruiti con lo scopo prevalente di sviluppare alcune tecnologie utili per la realizzazione di navicelle spaziali. Inoltre, i DS furono a volte utilizzati per trasportare nello spazio apparecchiature realizzate da altri uffici tecnici.\nDS-MT.\nI DS-MT erano satelliti costruiti dalla Yuzhnoye, ma con all'interno apparecchiature sviluppate dalla VNIIEM. Lo scopo era quello di testare un sistema elettrico di orientamento giroscopico. Tali satelliti avevano anche scopi di ricerca, visto che erano in grado di studiare la variazione dell'intensit\u00e0 dei raggi cosmici.\nComplessivamente, furono effettuati tre lanci tra il 1\u00ba giugno 1963 ed il 9 dicembre 1964. Il primo lancio (Cosmos 19) fall\u00ec per un malfunzionamento del primo stadio del vettore. Gli altri due lanci furono le missioni Cosmos 31 e 51.\nDS-MG.\nI DS-MG erano satelliti contenenti della strumentazione sviluppata dalla VNIIEM, per testare un sistema elettrico di orientamento girodinamico. Tali veicoli erano in grado anche di studiare la magnetosfera della Terra. Furono effettuati due lanci, entrambi nel 1964, con le missioni Cosmos 26 (18 marzo 1964) e 49 (24 ottobre 1964).\nDS-U2-M.\nI DS-U2-M erano satelliti utilizzati nell'ambito dello sviluppo di un orologio atomico. I lanci effettuati furono due, con le missioni Cosmos 97 (26 novembre 1965) e 145 (3 marzo 1967).\nDS-MO.\nI DS-MO erano satelliti costruiti e lanciati nell'ambito dello sviluppo di sistemi aerodinamici per la stabilizzazione e l'orientamento delle navicelle spaziali. Oltre a tali sistemi, a bordo vi erano anche alcuni dispositivi ottici di origine militare.\nQuesti DS furono conosciuti anche con il nomignolo di \u201cfreccia spaziale\u201d, a causa delle superfici aerodinamiche stabilizzatrici particolarmente estese. In particolare, fu la prima navetta spaziale (e l'unico satellite DS) ad utilizzare un controllo aerodinamico di questo tipo.\nComplessivamente, furono effettuati due lanci, con le missioni Cosmos 149 (21 marzo 1967) e 320 (16 gennaio 1970).\nRicerche scientifiche.\nMolte tipologie di satelliti DS furono utilizzati per compiere studi di carattere scientifico, sia relative al pianeta Terra (come ricerche sull'atmosfera, gli effetti dei raggi solari su questa), sia allo spazio (osservazioni del Sole, raggi cosmici, flussi di particella|particelle, eccetera).\nDS-U1-A.\nIl DS-U1-A era un satellite progettato per studiare sia le caratteristiche ottiche dell'atmosfera, sia le radiazioni. Per svolgere questi compiti, era stato equipaggiato con ben otto telescopi. Ne fu lanciato solo uno, il 18 aprile 1968 (missione Cosmos 215).\nDS-U1-G.\nI DS-U1-G erano dei satelliti costruiti per studiare le relazioni esistenti tra le variazioni degli strati superiori dell'atmosfera e l'attivit\u00e0 solare. Complessivamente, ne furono lanciati due, il primo l'11 febbraio 1966 (Cosmos 108), il secondo il 19 dicembre 1967 (Cosmos 196).\nDS-U1-R.\nIl DS-U1-R era un satellite progettato per studiare il raggio dello spettro delle onde UF. Fu lanciato il 24 aprile 1970 (missione Cosmos 335).\nDS-U1-Ya.\nI DS-U1-Ya erano satelliti progettati per studiare sia i flussi di particelle cariche, sia i raggi cosmici nella magnetosfera. Ne furono lanciati due, uno solo dei quali giunse in orbita (11 giugno 1968, missione Cosmos 225). L'altro fall\u00ec a causa di un malfunzionamento del secondo stadio del vettore, il 6 marzo 1968 (Cosmos 206).\nDS-U2-D.\nI DS-U2-D erano satelliti progettati e costruiti per studiare i flussi di particelle cariche nella magnetosfera. Ne furono lanciati due, il 21 dicembre 1966 (Cosmos 137) ed il 26 aprile 1968 (Cosmos 219).\nDS-U2-GF.\nIl DS-U2-GF era un satellite progettato per effettuare studi sul Sole. Fu lanciato il 26 dicembre 1968, con la missione Cosmos 262.\nDS-U2-GK.\nI DS-U2-GK erano dei satelliti progettati e costruiti per effettuare una serie di studi geofisici negli strati superiori dell'atmosfera. Tali studi riguardavano la densit\u00e0 dell'aria, e le aurore boreali.\nNe furono lanciati due, il 19 dicembre 1968 (Cosmos 261) ed il 13 giugno 1970 (Cosmos 348).\n350\nDS-U2-I.\nI DS-U2-I erano satelliti progettati per studiare gli effetti dell'azione della ionosfera sulle onde radio a bassissime frequenze. Complessivamente, ne furono lanciati tre: Cosmos 119 (24 maggio 1966), 142 (14 febbraio 1967) e 259 (14 dicembre 1968).\nDS-U2-IP.\nIl DS-U2-IP era un satellite progettato per studiare la ionosfera ed flussi di particelle cariche. Fu lanciato il 17 novembre 1970 (Cosmos 378).\nDS-U2-K.\nIl DS-U2-K era un satellite progettato per studiare sia i flussi di particelle cariche, sia la radiazione cosmica. Fu lanciato il 4 giugno 1971 (Cosmos 426).\nDS-U2-MG.\nI DS-U2-MG erano una coppia di satelliti progettati per studiare i poli magnetici della Terra. Furono entrambi lanciati nel 1970, il 20 gennaio (Cosmos 321) ed il 10 agosto (Cosmos 356).\nDS-U2-MP.\nI DS-U2-MP erano una coppia di satelliti progettati per svolgere operazioni di studio della polvere interstellare nello spazio nei pressi della Terra. Furono lanciati il 12 dicembre 1966 (Cosmos 135) ed il 5 giugno 1967 (Cosmos 163).\nDS-U2-MT.\nIl DS-U2-MT era un satellite progettato per svolgere operazioni di studio degli impatti micrometeorici e dei raggi gamma. Fu lanciato il 2 dicembre 1971 (Cosmos 461).\nDS-U3-S.\nI DS-U3-S erano una coppia di satelliti progettati per svolgere osservazioni solari orbitali, oltre che per misurare i raggi solari in pi\u00f9 zone spettrali. Furono lanciati il 16 giugno 1967 (Cosmos 166) ed il 5 luglio 1968 (Cosmos 230).\nProgramma Interkosmos.\nAlcuni satelliti DS furono modificati per equipaggiare apparecchiature sviluppate nell'ambito del Programma Interkosmos. In particolare, lo scopo delle ricerche che si intendeva condurre era studiare i raggi ultravioletti e gli effetti dei raggi X sugli strati superiori dell'atmosfera, nonch\u00e9 indagare gli effetti della radiazione solare su quest'ultima.\nDS-U1-IK.\nI DS-U1-IK erano stati modificati per effettuare operazioni di studio della ionosfera terrestre e sulla concentrazione di elettroni e ioni positivi.\nComplassivamente ne furono lanciati due, il 25 dicembre 1969 (Intercosmos 2) ed il 30 novembre 1972 (Intercosmos 8).\nDS-U2-IK.\nI DS-U2-IK erano satelliti equipaggiati per studiare i flussi di particelle cariche e la ionosfera (in particolare, protoni, elettroni e particelle \u03b1). Complessivamente, ne furono lanciati sette: Intercosmos 3 (7 agosto 1970), Intercosmos 5 (2 dicembre 1971), Intercosmos 9 (19 aprile 1973), Intercosmos 10 (30 ottobre 1973), Intercosmos 12 (31 ottobre 1974), Intercosmos 13 (27 marzo 1975) ed Intercosmos 14 (11 dicembre 1975).\nDS-U3-IK.\nI DS-U3-IK erano satelliti equipaggiati per svolgere misurazioni sul sole. Complessivamente, ne furono lanciati sei, tra il 1969 ed il 1976: Intercosmos 1 (14 ottobre 1969), Intercosmos 4 (14 ottobre 1970), Intercosmos 7 (30 giugno 1972), Intercosmos 11 (17 maggio 1974), Intercosmos 14 (3 giugno 1975. Lancio fallito per un malfunzionamento del primo stadio del vettore) ed Intercosmos 16 (27 luglio 1976."}
{"id": "2250062", "revid": "125728075", "url": "https://it.wikipedia.org/wiki?curid=2250062", "title": "Mobile computing", "text": "L'espressione mobile computing (traducibile in italiano come \"calcolo mobile\"), in informatica, designa in modo generico le tecnologie di elaborazione o accesso ai dati (anche via Internet) prive di vincoli sulla posizione fisica dell'utente o delle apparecchiature coinvolte. L'espressione mobile computer (\"computer mobile\") viene talvolta usata per riferirsi alle apparecchiature utilizzate. \nLa tecnologia dei computer mobili si distingue da quella dei computer portatili in quanto enfatizza la possibilit\u00e0 di usare il computer anche in movimento (per esempio in automobile).\nStoria.\nLe origini del mobile computing si possono ricondurre alla progressiva diffusione dei personal computer portatili, a sua volta legata ai progressi tecnologici che hanno consentito una progressiva riduzione delle dimensioni dei componenti hardware. La categoria dei portatili ha subito una rapida evoluzione negli ultimi decenni, dando origine a una ampia classe di categorie di computer a basso ingombro come laptop, notebook, tablet PC e cos\u00ec via, fino ai palmari. Contemporaneamente alla miniaturizzazione dei computer, altri dispositivi digitali di piccole dimensioni (come fotocamere digitali, lettori mp3, telefoni cellulari, navigatori GPS) hanno visto un accrescimento delle loro capacit\u00e0 di calcolo e delle loro possibilit\u00e0 di interconnessione, portando a un mercato in cui il confine fra computer e altri dispositivi \u00e8 sempre pi\u00f9 sfumato.\nContemporaneamente, il diffondersi delle tecnologie wireless per la connessione a Internet e in rete ha contribuito a facilitare l'uso di questi strumenti per la trasmissione e la ricezione dati. Questo nuovo scenario ha contribuito all'avvento di una nuova generazione di dispositivi di calcolo miniaturizzati che enfatizzano fortemente l'accesso alla rete, come i notebook e i MID (\"Mobile Internet Device\").\nTermini come \"pervasive computing\" o \"ubiquitous computing\" sono stati recentemente coniati per indicare la possibilit\u00e0 di accedere alla rete e a sistemi di memorizzazione ed elaborazione dati praticamente in tutti i contesti e attraverso una variet\u00e0 di dispositivi.\nApplicazioni.\nOltre a ridurre in generale i vincoli geografici nell'accesso a dati e programmi, consentendo quindi l'accesso ubiquo ad applicazioni tradizionali (\"front-end mobile\"), il mobile computing favorisce lo sviluppo di applicazioni specifiche. Il mobile commerce (applicazioni e-commerce accedute attraverso dispositivi mobili), per esempio, pu\u00f2 usufruire di tecnologie come GPS e database cartografici per evolvere in location-based commerce, ovvero una forma di e-commerce basata sui seguenti principi:\nUn altro settore in cui si registra una forte evoluzione \u00e8 il mobile health, ovvero le applicazioni del mobile computing alla medicina.\nLimitazioni del mobile computing.\nIl mobile computing \u00e8 vincolato da una serie di problemi e limitazioni specifici:"}
{"id": "2250063", "revid": "1005847", "url": "https://it.wikipedia.org/wiki?curid=2250063", "title": "Giovanni Giusti del Giardino", "text": "Biografia.\nProveniente da una famiglia di antica nobilt\u00e0 toscana, passata a Verona al servizio di Cangrande I della Scala nel XIV secolo, segu\u00ec la carriera militare.\nDivenuto colonnello della Brigata Sassari, fu ferito a Croce (fronte del Piave) nel corso della battaglia del solstizio. Dopo l'occupazione del paese avvenuta il 15 giugno, spedita dai Comandi Italiani la Brigata Sassari al fronte a rinforzare le prime linee, il giorno successivo il Colonnello partecip\u00f2 al tentativo di liberazione del paese; riusc\u00ec col suo gruppo ad arrivare all'argine del Piave, ma si ritrov\u00f2 circondato dagli austriaci provenienti da Fossalta. Riusc\u00ec a rompere l'accerchiamento e a guidare i suoi nel sagrato della Chiesa di Croce di Piave, allora ancora cimitero e circondato da un muro. Una granata gli esplose vicino, ferendolo. Fu fatto prigioniero e in seguito decorato di medaglia d'argento al valor militare. \nAlla fine della guerra fu anche vicepodest\u00e0 di Verona, dove mor\u00ec nel 1932.\nEra il padre del capitano Francesco Giusti del Giardino, comandante il 1\u00ba squadrone autoblindo del Reggimento Cavalleggeri di Lodi, caduto in combattimento sulla linea del Mareth, il 25 novembre 1942. Il fratello maggiore, ing. Francesco Giusti del Giardino, fu senatore del regno e fondatore della prima industria italiana di automobili, nel 1894. Il cugino del padre, Vettor Giusti del Giardino fu pure senatore."}
{"id": "2250066", "revid": "339392", "url": "https://it.wikipedia.org/wiki?curid=2250066", "title": "Cholpon-Ata", "text": ""}
{"id": "2250071", "revid": "1543377", "url": "https://it.wikipedia.org/wiki?curid=2250071", "title": "Camillo Aulari", "text": "Biografia.\nCamillo Aulari, detto anche Aularo o Aulario, nacque ad Alessandria da una nobile famiglia locale di origine longobarda, in data sconosciuta.\nDopo aver intrapreso gli studi ecclesiastici, entr\u00f2 nella cerchia della curia arcivescovile milanese e nel 1577 venne nominato arciprete di Monza, rimanendo in carica sino al 1592. In questa sua nuova sede, si prodig\u00f2 in particolare per il completamento del duomo di Monza, facendo erigere nello specifico la torre campanaria, la cui prima pietra venne da lui personalmente posata il 23 maggio 1592.\nIl 26 agosto 1602 fu nominato vescovo di Bobbio.\nIn diocesi fu attivo soprattutto nell'ambito dell'applicazione dei decreti della controriforma sanciti dal Concilio di Trento, facendo erigere nello specifico il seminario di Bobbio nel 1603.\nMor\u00ec a Bobbio l'11 gennaio 1607.\nGenealogia episcopale.\nLa genealogia episcopale \u00e8:"}
{"id": "2250073", "revid": "12405", "url": "https://it.wikipedia.org/wiki?curid=2250073", "title": "Distretto di Chong-Alay", "text": ""}
{"id": "2250077", "revid": "1983214", "url": "https://it.wikipedia.org/wiki?curid=2250077", "title": "Laguna Verde (Cile)", "text": "Laguna Verde \u00e8 un lago salato, situato sulla parte cilena della cordigliera delle Ande, nella Regione di Atacama, presso il Paso de San Francisco. Il vulcano Ojos del Salado (il pi\u00f9 alto al mondo) ne delimita i confini meridionali del bacino.\nIl lago \u00e8 circondato, oltre al suddetto vulcano, da altre montagne, tra cui Cerro El Muerto, Incahuasi, Falso Azufre, Pe\u00f1a Blanca, Barrancas Blancas, El Ermita\u00f1o e Vicu\u00f1as."}
{"id": "2250085", "revid": "1919892", "url": "https://it.wikipedia.org/wiki?curid=2250085", "title": "Vladislav Van\u010dura", "text": "Personalit\u00e0 particolarmente complessa, \u00e8 considerato il massimo rappresentante dell'espressionismo ceco: nella sua opera confluiscono inoltre motivi e influssi della cosiddetta \"corrente proletaria\", che oper\u00f2 nella letteratura ceca subito dopo la prima guerra mondiale.\nAudace sperimentatore nella ricerca stilistica e di linguaggio, \u00e8 autore di numerosi romanzi, tra cui si ricordano \"Il fornaio Jan Marhoul\", del 1924; \"Campi di battaglia e arabili\", del 1925, allucinante quadro della prima guerra mondiale; \"Mark\u00e9ta Lazarov\u00e1\", del 1931; \"I tre fiumi\", del 1936.\nInfanzia.\nNacque in un villaggio presso Opava nella Slesia austriaca, da un'antica famiglia nobile acattolica; il padre V\u00e1clav Vojt\u011bch, nato nel 1856 a \u010c\u00e1slav, evangelico, era direttore dello zuccherificio di H\u00e1j e la madre Marie Svobodov\u00e1, cattolica, era nata nel 1863 a Kluky, vicino a \u010c\u00e1slav. Nel 1896, la famiglia si trasfer\u00ec a Davle, un incantevole paesino sulle rive della Moldava, circa 20 chilometri a sud di Praga, e abitava in una grande casa di campagna. A Davle, il giovane Vladislav fu educato da un precettore dal 1898 al 1904. Nel 1905, si trasfer\u00ec a Praga con le sorelle pi\u00f9 grandi per proseguire gli studi; Vladislav fu iscritto alla quinta classe della scuola elementare di \"Josefsk\u00e1 ulice\".\nLe prime prose e l'adolescenza.\nNel 1907 Vladislav si iscrisse al Regio Ginnasio di Mal\u00e1 Strana, ma ebbe problemi con la \"routine\" scolastica e la pedanteria degli insegnanti, tanto che abbandon\u00f2 la scuola l'anno seguente. Fra il 1909 e il 1910, frequent\u00f2 il Regio Ginnasio di Bene\u0161ov, una cittadina a 45 chilometri a sud-est di Praga. Era questa una vecchia scuola fondata nel 1704, che nel passato era stata retta dagli scolopi, con disciplina severa e insegnanti rigidi. Van\u010dura odi\u00f2 profondamente questa scuola; il 14 maggio 1909, pubblic\u00f2 la sua prima novella \"V aleji\" (\"Nel viale\") sul supplemento letterario di \"Hork\u00e9ho t\u00fdden\u00edk\".\nGli studi a Bene\u0161ov terminarono nel 1910 con l'espulsione dalla scuola (\"consilium abeundi\"), per via della sua appartenenza in un'associazione studentesca segreta. I genitori lo mandarono a Vysok\u00e9 M\u00fdto, come apprendista del libraio \u010cerm\u00e1k. Vladislav era depresso e sognava di diventare un pittore. Nel 1911 studi\u00f2 la tecnologia della fotografia a Praga e inizi\u00f2 a frequentare i corsi della Scuola di Arti e Mestieri; non ebbe successo nel tentativo di iscriversi alla Regia Accademia delle Arti per intraprendere una carriera di pittore. Pens\u00f2 anche al suicidio, quando i genitori volevano farne un ufficiale di marina o un soldato. A causa della malattia della madre, Vladislav torn\u00f2 a Davle. Nel 1912 studi\u00f2 privatamente a casa e super\u00f2 gli esami di quarta e quinta ginnasio. L'anno successivo si iscrisse al Regio Ginnasio di \"K\u0159emencov\u00e1 ulice\" a Praga e termin\u00f2 il sesto anno. Fra il 1914 e il 1915 lo ritroviamo come studente al Ginnasio di Mal\u00e1 Strana, dove super\u00f2 gli esami di diploma il 6 giugno 1915.\nStudi universitari e giornalismo.\nNell'ottobre del 1915, Vladislav si iscrisse alla facolt\u00e0 di giurisprudenza dell'Universit\u00e0 Carolina di Praga, ma gli studi di diritto lo annoiarono ben presto. Nell'inverno del 1916 pass\u00f2 alla facolt\u00e0 di medicina nella stessa universit\u00e0; la sua famiglia intanto si trasfer\u00ec da Davle alla tenuta di Humburky, non lontano da Praga e Vladislav incontr\u00f2 la diciannovenne Ludmila \"Lida\" Tuh\u00e1, studentessa di medicina. Nel 1917 Josef \u010capek, Jan Zrzav\u00fd, V\u00e1clav \u0160p\u00e1la, Vlastimil Hofman, Bed\u0159ich Feuerstein, Zden\u011bk Rykr e altri amici di Vladislav si riunirono nel gruppo di pittori \"Tvrdo\u0161\u00edjn\u00ed\" (\"I Testardi\"). Scrisse di loro e Josef \u010capek divenne l'illustratore del suo futuro libro \"Un'estate capricciosa\", edito nel 1926. Dal 1\u00ba ottobre al 31 dicembre 1918, Vladislav fu praticante di medicina all'ospedale di N\u011bmeck\u00fd Brod. Intanto il 3 ottobre aveva pubblicato la sua breve prosa \"R\u00e1j\" (\"Il paradiso\") sul giornale \"\u010cerven\" e lavorava al libro di fiabe \"Kol\u00e9bka\" (\"La culla\") e alla \"pi\u00e8ce\" teatrale \"Iason\" (\"Giasone\"). Nel 1919 Vladislav torn\u00f2 a Praga per continuare gli studi; fra il 1919 e il 1920 scrisse numerose recensioni artistiche sul quotidiano \"\u010cesk\u00e9 slovo\".\nGli anni venti e i grandi romanzi.\nIl 2 giugno 1921 Vladislav e L\u00edda si laurearono in medicina e si sposarono il successivo 16 agosto. In autunno, presero casa a Zbraslav, dove aprirono un ambulatorio. Nel 1923, Vladislav pubblic\u00f2 il libro di novelle \"Amazonsk\u00fd proud\" (\"La corrente dell'Amazzonia\"). Pi\u00f9 importante fu il suo secondo libro di novelle, uscito nel 1924, \"Dlouh\u00fd, \u0160irok\u00fd a Bystrozrak\u00fd\" (\"Lungo, largo e di vista acuta\"), che contiene pezzi eccellenti come \"Cesta do sv\u011bta\" (\"Viaggio verso il mondo\") e \"F. C. Ball\". Il suo terzo libro, \"Peka\u0159 Jan Marhoul\" (\"Il fornaio Jan Marhoul\"), pubblicato nel 1924, ne fece un grande autore noto al pubblico. \u00c8 il primo romanzo di Van\u010dura e forse anche il migliore - la storia della tragica vita di un abbiente fornaio che declina inesorabilmente verso la povert\u00e0 e la morte nonostante la sua magnanimit\u00e0. La storia \u00e8 scritta in una lingua straordinaria e con uno stile brillante. Nel 1925 Van\u010dura diede alle stampe il romanzo \"Pole orn\u00e1 a v\u00e1le\u010dn\u00e1\" (\"Campi di battaglia e arabili\") e l'anno successivo il romanzo \"Rozmarn\u00e9 l\u00e9to\" (\"Un'estate capricciosa\"), che divenne un \"best seller\". \u00c8 l'avventura comica di tre uomini - un colonnello, un prete e un guardiano di un bagno pubblico - durante le piovose vacanze estive. Nel 1967 il libro sar\u00e0 trasposto nel film \"Un'estate capricciosa\" del regista ceco Ji\u0159\u00ed Menzel, che nello stesso film sar\u00e0 anche attore, impersonando Arno\u0161tek. Nel 1928 Van\u010dura scrisse il suo quarto romanzo \"Posledn\u00ed soud\" (\"L'ultimo giudizio\"), pubblicato nel 1929 e costru\u00ec la bianca villa funzionalista a Zbraslav, opera dell'architetto Jarom\u00edr Krejcar, il marito di Milena Jesensk\u00e1, giornalista e traduttrice amica di Franz Kafka.\nGli anni trenta e i grandi romanzi.\nIl quinto romanzo di Van\u010dura \"Hrdeln\u00ed p\u0159e aneb P\u0159\u00edslov\u00ed\" (\"La disputa criminale ossia i proverbi\") pubblicato nel 1930 non riscosse all'epoca un vasto successo: si tratta infatti di una delle opere pi\u00f9 complicate di Van\u010dura, il cui genere oscilla tra un romanzo poliziesco e un trattatello di noetica. Dal punto di vista del linguaggio il libro pone seri problemi ai traduttori, per via delle centinaia di proverbi presenti nel testo; anche per questo motivo esiste un'unica traduzione, in polacco. Nel 1931 fu pubblicato il romanzo \"Mark\u00e9ta Lazarov\u00e1\", che ottenne grande successo di vendita. Il romanzo \u00e8 ispirato alle vicende storiche dei cavalieri della famiglia nel Medioevo, che ingaggiarono una guerra privata contro altri nobili e contro la citt\u00e0 di Mlad\u00e1 Boleslav. Van\u010dura dedic\u00f2 il libro all'amico e cugino Ji\u0159\u00ed Mahen. Nel 1967 dal libro sar\u00e0 ricavato il film omonimo del regista Franti\u0161ek Vl\u00e1\u010dil. Sempre nel 1931 Van\u010dura pubblic\u00f2 anche il libro di fiabe \"Kubula a Kuba Kubikula\" (\"Kubula e Kuba Kubikula\") che rest\u00f2 popolare per decenni. L'attivit\u00e0 di Van\u010dura prosegu\u00ec l'anno successivo con il romanzo \"\u00dat\u011bk do Bud\u00edna\" (\"Fuga a Budapest\"), una storia contemporanea d'amore, matrimonio e di vita fra una donna della classe media praghese e un nobile slovacco. Nel 1934 uscirono altri due suoi libri: \"Luk kr\u00e1lovny Dorotky\" (\"L'arco della regina Dorotea\"), una raccolta di novelle, e \"Konec star\u00fdch \u010das\u016f\" (\"La fine dei vecchi tempi\") un best-seller, un romanzo satirico e umoristico che dipinge la vita in un maniero della campagna ceca nei primi anni della repubblica (il libro sar\u00e0 anche il soggetto di un film di Ji\u0159\u00ed Menzel del 1989). Sempre nel 1934 Van\u010dura diresse il film Marika Nevernice, da un soggetto di Ivan Olbracht. Con \"La fine dei vecchi tempi\", termin\u00f2 anche il periodo pi\u00f9 fecondo dell'attivit\u00e0 letteraria di Van\u010dura. I suoi due libri successivi, l'opera teatrale \"Jezero Ukerewe\" (\"Lago Ukerewe\") del 1935 e il romanzo \"T\u0159i \u0159eky\" (\"I tre fiumi\"), del 1936, imbevuto di socialismo, non ebbero grande successo.\nGli anni quaranta, la crisi politica e la guerra.\nNel marzo del 1938, Adolf Hitler annett\u00e9 l'Austria. Un amico di Van\u010dura, il drammaturgo Otokar Fischer, mor\u00ec di infarto per questa notizia: Van\u010dura ne scrisse il necrologio sul giornale \"Liter\u00e1rn\u00ed listy\". Nel 1938 pubblic\u00f2 anche il romanzo \"Rodina Horv\u00e1tova\" (\"La famiglia Horv\u00e1t\"), una saga di una famiglia di proprietari terrieri che si snoda lungo tre generazioni, che, anche a causa della crisi politica, non riscosse interesse da parte dei lettori. Nel dicembre dello stesso 1938, Van\u010dura partecip\u00f2 ai funerali di Karel \u010capek, il suo amico e scrittore famoso, che mor\u00ec in seguito a problemi psicologici e di salute, probabilmente sviluppati dall'esperienza della capitolazione della Cecoslovacchia.\nVan\u010dura ader\u00ec alla resistenza antinazista e inizi\u00f2 a scrivere il libro \"Obrazy z d\u011bjin n\u00e1roda \u010desk\u00e9ho\" (\"Quadri dalla storia della nazione ceca\"); i primi capitoli furono pubblicati e riscossero immediato successo, come simbolo della resistenza. Il 15 marzo 1939 Hitler occup\u00f2 la Cecoslovacchia, e una settimana pi\u00f9 tardi, il 22, Ji\u0159\u00ed Mahen si suicid\u00f2 come protesta contro il nazismo.\nVan\u010dura era un membro del Partito Comunista di Cecoslovacchia. In risposta al terrore hitleriano contro i Cechi, Van\u010dura ader\u00ec a un gruppo segreto di partigiani cechi nell'autunno 1939. Il 12 maggio 12\u00a01942, alle 5:00 del mattino, la Gestapo fece irruzione nella sua casa di Zbraslav, lo arrest\u00f2 e lo tortur\u00f2 nel covo della Gestapo di Praga. Il 27 maggio 1942, un comando britannico dell'esercito cecoslovacco in esilio assassin\u00f2 Reinhard Heydrich, governatore nazista di Boemia e Moravia. I nazisti per rappresaglia rastrellarono e giustiziarono 2000 membri dell'\u00e9lite ceca. Van\u010dura fu uno di loro, ucciso dalle SS nel poligono di Praga-Kobylisy il 1\u00ba giugno 1942 alle 6:45 della sera. Il suo corpo con quelli di molte altre vittime fu cremato segretamente a Stra\u0161nice.\nUn commosso ritratto di lui lo tratteggia Jaroslav Seifert nel libro di ricordi \"Tutte le bellezze del mondo\"."}
{"id": "2250086", "revid": "1442080", "url": "https://it.wikipedia.org/wiki?curid=2250086", "title": "Pallavolo femminile ai XIV Giochi asiatici", "text": "L'XI campionato di pallavolo femminile ai Giochi asiatici si \u00e8 svolto dal 2 al 10 ottobre 2002 a Pusan, nella Corea del Nord, durante i XIV Giochi asiatici. Al torneo hanno partecipato 6 squadre nazionali asiatiche e la vittoria finale \u00e8 andata par la quinta volta, la seconda consecutiva, alla Cina.\nPodio.\nCampione.\nCina(Quinto titolo)\nSecondo posto.\nCorea del Sud\nTerzo posto.\nGiappone"}
{"id": "2250088", "revid": "92723", "url": "https://it.wikipedia.org/wiki?curid=2250088", "title": "Shoulder surfing", "text": "Nella sicurezza informatica, il shoulder surfing (letteralmente \"fare surf sulle spalle\") \u00e8 una tecnica di ingegneria sociale usata per ottenere informazioni come codici PIN, password ed altri dati confidenziali osservando la vittima standole alle spalle. L'attacco pu\u00f2 venire effettuato sia da vicino (osservando direttamente la vittima) o da pi\u00f9 lontano, usando ad esempio riprese di telecamere a circuito chiuso, binocoli o dispositivi simili. Attaccare usando questa tecnica non richiede nessuna abilit\u00e0 particolare; l'attenta osservazione di ci\u00f2 che sta intorno alla vittima e dei movimenti da lei effettuati con la mano mentre digita un PIN sono sufficienti. I posti affollati sono quelli in cui \u00e8 pi\u00f9 facile che una vittima venga attaccata tramite shoulder surfing. Negli Stati Uniti, all'inizio del 1980, il shoulder surfing era praticato per rubare il numero identificativo delle tessere per i telefoni pubblici, al fine di rivenderlo a prezzi pi\u00f9 bassi o effettuare chiamate interurbane. L'avvento di moderne tecnologie quali telecamere e microfoni nascosti fa s\u00ec che gli attacchi di shoulder surfing siano pi\u00f9 facili da effettuare da lontano. Una telecamera nascosta consente all'attaccante di registrare l'intero processo di login ed altri dati confidenziali della vittima, la quale subisce una perdita di denaro o un furto d'identit\u00e0.\nOccorrenze.\nIl shoulder surfing avviene solitamente in luoghi affollati in quanto \u00e8 pi\u00f9 semplice osservare una vittima senza attirare la sua attenzione. Un attacco di shoulder surfing avviene, ad esempio, durante l'inserimento del PIN in uno sportello per il prelievo di denaro o in un POS, la digitazione di una password ad un internet point, in biblioteche pubbliche ed universitarie, a check-in automatici in aeroporto, durante l'immissione del codice in un armadietto pubblico affittato in piscine o aeroporti, la digitazione del PIN o della password sullo smartphone.\nUn sondaggio di professionisti in IT su libro bianco per Secure ha evidenziato che:\nPrevenzione.\nAlcuni ATM sono dotati di display sofisticati che scoraggiano l'ottenimento di informazioni tramite shoulder surfing. Gli schermi diventano pi\u00f9 scuri se guardati da oltre un certo angolo, il solo modo per leggere cosa sia visualizzato \u00e8 stargli di fronte. Nonostante questo prevenga che alcune informazioni, come il saldo del conto corrente, vengano viste, non previene lo spiare il codice PIN, dato che solitamente esso viene digitato e non visualizzato a schermo in chiaro (ma sostituito da degli asterischi).\nAlcuni modelli di POS hanno la tastiera incassata e per gran parte circondata da una cornice di gomma. Questo fa si che il shoulder surfing sia nettamente pi\u00f9 difficile in quanto, a differenza di modelli pi\u00f9 vecchi, bisogna guardare la tastiera quasi direttamente. L', lo per la gestione del PIN, descrive cos\u00ec tale misura di sicurezza: L'osservazione visiva del PIN \u00e8 la maniera pi\u00f9 comune di compromettere un PIN. La privacy durante la digitazione di un PIN \u00e8 ottenibile coprendo la tastiera o tenendo il POS in modo che i tasti siano coperti dal corpo del cliente...I POS spesso disponibili in negozi, supermercati e stazioni di rifornimento sono pi\u00f9 difficili da usare prevenendo il shoulder surfing in quanto sono solitamente collocati in vista dalle casse.\nQuando si effettua una transazione, assicurarsi di stare accanto al muro affinch\u00e9 nessuno guardi il sistema. Stare attenti all'ambiente circostante in quanto potrebbero esserci telecamere. Usare pellicole protettive tipo quelle usate dai banchieri le quali nascondono lo schermo a tutti tranne che all'utilizzatore del sistema. Usare una mano per coprire la tastiera durante l'immissione del PIN ad un ATM. Stare attenti all'ambiente circostante. \u00c8 consigliabile non effettuare l'accesso ad account personali in pubblico. In un luogo pubblico, cercare un posto tranquillo per lavorare. Non rivelare le password a nessuno.\nL'utente di un ATM pu\u00f2 essere avvertito di un attacco di shoulder surfing mentre l'attacco \u00e8 in corso. Esso pu\u00f2 quindi prendere una decisione sul da farsi e coprire le eventuali informazioni sensibili. I bordi dello schermo possono lampeggiare per allertare l'utente se una persona si avvicina. Si possono usare i colori per dettagliare il messaggio: il colore rosso pu\u00f2 essere usato se la persona che si \u00e8 avvicinata sta guardando lo schermo ed il verde se la persona \u00e8 vicina ma non sta guardando lo schermo. Un altro modo \u00e8 quello di creare un'ombra 3-D della persona che sta sbirciando sul display dell'utente.\nQuando si effettuano importanti transazioni di denaro, assicurarsi di essere ben distanti da altre persone. Questi crimini non vengono registrati spesso in quanto molte persone non li denunciano alla polizia. Non rispondete n\u00e9 a mail di phishing n\u00e9 a chiamate telefoniche di pretexting. Nessuna banca o istituto finanziario chieder\u00e0 informazioni sensibili tramite chiamate o email. Evitare di inviare informazioni sensibili tramite email. Se capita una situazione in cui \u00e8 necessario inviare documenti finanziari, inviarli tramite posta certificata ed assicurarsi di avere una prova che i documenti siano stati ricevuti dall'istituto finanziario. Se l'account \u00e8 gi\u00e0 stato compromesso, interrompere immediatamente tutte le transazioni da quell'account.\nEssere prudenti agli ATM.\nMentre si usa un ATM, si raccomanda di stare vicino allo sportello durante l'immissione del PIN. Come gi\u00e0 menzionato sopra, \u00e8 meglio coprire la tastiera con una mano durante la digitazione. Alcune volte potrebbe esserci una videocamera posta vicino alla tastiera che registra le azioni fatte. Se l'ATM che si sta usando \u00e8 in un posto affollato e qualcuno prova a spiarvi, \u00e8 meglio interrompere le transazioni da quell'ATM e andarsene. Non accettare mai aiuto dagli sconosciuti, anche se sembrano gentili. Mai distrarsi. Alcune volte le persone mettono dei dispositivi che registrano tutti i dettagli della carta. Questi dettagli sono successivamente usati da chi ha piazzato il dispositivo per effettuare transazioni fraudolente. Se ci si trova in quella situazione, chiamare la banca e riportare il problema mentre si \u00e8 ancora vicini all'ATM. \u00c8 sempre una buona idea salvarsi il numero del servizio clienti attivo 24h/24h. In seguito ad una transazione, la prima cosa da fare \u00e8 mettere i soldi e la carta nella borsa. Non buttare via le ricevute dell'ATM senza prima strapparle o per lo meno distruggere le informazioni sensibili scritte sopra. Non scrivere mai un assegno di fretta. \u00c8 meglio non scrivere assegni all'ora di punta durante la stagione dello shopping. A volte, usare solamente una carta per lo shopping \u00e8 meglio in quanto aiuta sia a tenere sotto controllo le spese che a controllare eventuali attivit\u00e0 sospette di altri conti.\nMetodologie.\nImmissione della password tramite lo sguardo.\nLa procedura di base per l'immissione di una password tramite sguardo \u00e8 simile a una normale immissione tramite digitazione, tranne per il fatto che, invece di usare una tastiera o un touch screen, l'utente direziona il suo sguardo verso ogni carattere o area desiderati nella giusta sequenza. Quest'approccio pu\u00f2 quindi essere usato sia per password composte da caratteri (usando una tastiera a schermo) sia con password grafiche come spiegato nel sondaggio. \u00c8 necessario fare una serie di considerazioni per assicurare usabilit\u00e0 e sicurezza. La tecnologie per l'oculometria hanno fatto grandi progressi dalle loro origini all'inizio del '900. I dispositivi per l'eye tracking pi\u00f9 sofisticati sono poco ingombranti e permettono il tracking da remoto con un'accuratezza di 1\u00b0 di angolo di visuale. I tracciatori oculari sono una speciale applicazione della computer vision. Una videocamera \u00e8 usata per monitorare gli occhi dell'utente. Una o pi\u00f9 luci infrarosse illuminano il volto dell'utente producendo un luccichio - riflesso della luce sulla cornea. Quando l'utente direziona lo sguardo, le pupille si muovono ma la posizione del bagliore sulla cornea rimane fissa. Il movimento relativo, la posizione del centro della pupilla ed il luccichio sono usati per stimare il vettore dello sguardo, il quale viene poi mappato a coordinate sullo schermo.\nMeccanismo dell'album da pitturare.\nIl meccanismo dell'album da pitturare \u00e8 una tecnica anti shoulder surfing basata sul riconoscimento di password grafiche che implementa sia tecniche di riconoscimento (recognition) che tecniche basate sul ricordare (recall), sviluppato basandosi sui risultati delle scelte di affinit\u00e0 dell'utente e sull'osservazione del comportamento dei bambini mentre pitturano una figura. I risultati del sondaggio sulle scelte di affinit\u00e0 dell'utente sono l'architettura del meccanismo. L'osservazione ha portato alla creazione di tre sistemi chiamati Swipe Scheme, Color Scheme e Scot Scheme. Nel meccanismo dell'album da pitturare, questi tre sistemi sono i metodi per la creazione della password. Ogni sistema di input \u00e8 non-identico, ed \u00e8 l'utente che sceglier\u00e0 quale usare in base alle sue preferenze.\nNonostante gli utenti abbiano la possibilit\u00e0 di scegliere il sistema di input che preferiscono, per una questione di sicurezza \u00e8 consigliabile sceglierne pi\u00f9 di uno per la generazione della password.\nPassword grafiche.\nPer superare gli inconvenienti dell'autenticazione basata su testo, i ricercatori hanno sviluppato un nuovo sistema che usa delle immagini come password. Questo metodo \u00e8 usato come alternativa alle password alfanumeriche. I metodi di autenticazione corrente sono classificati in tre principali categorie: autenticazione basata su Token, autenticazione basata sulla biometria e autenticazione basata sulla conoscenza. Una comparazione tra le tipologie di password grafiche attuali ha classificato le password grafiche in due categorie: quelle basate sul riconoscimento (recognition) e quelle basate sul ricordare (recall). I risultati rispondono a domande quali \"una password grafica \u00e8 sicura tanto quanto una password testuale?\" Cerca inoltre di trovare la risposta alla domanda \"quali sono i principali problemi di design ed implementazione delle password grafiche?\" Questo studio \u00e8 utile per i metodi che usano password grafiche, vuole trovare delle alternative per superare tali problemi.\nMetodo del secret tap.\nCon tap si intende l'azione di toccare uno schermo touch (touch screen.)\nA causa dell'importanza di prendere misure che prevengano il shoulder surfing, il metodo del secret tap (letteralmente \"il tocco segreto\") propone una tecnica che non espone dati e codici quando vengono digitati, anche se delle persone cercano di spiarli. In aggiunta a ci\u00f2, \u00e8 importante tenere a mente che il rischio di essere osservati non si limita alla diretta osservazione da parte di altri individui, vi \u00e8 anche il rischio di essere registrati da una videocamera. Di conseguenza, \u00e8 necessario complicare il processo di autenticazione in maniera da prevenire il furto di informazioni sensibili in presenza di eventuali videocamere e/o persone che osservano i dati digitati (anche ripetutamente). Ci sono due tipi di attacchi di shoulder surfing: gli attacchi per osservazione diretta (i dati sono ottenuti osservando direttamente la vittima) e gli attacchi tramite videoregistrazioni (l'attaccante registra la sequenza di autenticazione e la analizza in un secondo momento).\nIl metodo del secret tap usa delle icone ed uno schermo a cristalli liquidi touch. Gli obiettivi e la politica di progettazione del secret tap sono:\nComparazione dei rischi tra password alfanumeriche e password grafiche.\nIl beneficio principale delle password grafiche rispetto a quelle alfanumeriche \u00e8 che sono pi\u00f9 semplici da memorizzare. Tuttavia, il potenziale lato negativo di tale vantaggio \u00e8 il rischio maggiore di subire attacchi di shoulder surfing. Le password grafiche che usano la grafica o le immagini come PassFaces, Jiminy, VIP, Passpoints o una combinazione di grafica e audio come AVAP sono tutte soggette a maggiori rischi, a meno che qualcuno, in qualche modo, \"mitighi\" la loro implementazione. I risultati indicano che sia le password alfanumeriche che quelle basate sulla grafica hanno una grossa vulnerabilit\u00e0 al shoulder surfing, a meno che non vengano prese alcune precauzioni. Nonostante la credenza comune che usare una parola non presente sul dizionario sia il metodo pi\u00f9 sicuro per la generazione di una password, i nostri risultati dimostrano che questo sia il sistema pi\u00f9 vulnerabile al shoulder surfing.\nDigitazione del PIN.\nIl PIN \u00e8 usato per autenticarsi in diverse situazioni, ad esempio quando si effettua un prelievo o un deposito di denaro a uno sportello, per sbloccare un telefono, una porta, un laptop o un PDA. Un attaccante pu\u00f2 ottenere il PIN sia guardando da dietro le spalle della vittima, sia registrando l'intero processo di login. Di conseguenza, sono state proposte diverse metodologie per l'immissione del PIN che rendono il processo di autenticazione pi\u00f9 sicuro.\nGioco della botola cognitiva.\nIl gioco della botola cognitiva prevede tre gruppi: una macchina per la verifica (machine verifier), un uomo che fornisce le prove (human prover) e un uomo che osserva (human observer). L'obiettivo di ciascun gruppo \u00e8 il seguente: colui che fornisce le prove deve digitare il PIN rispondendo alle domande poste dalla macchina per la verifica, mentre l'osservatore cerca di osservare l'interazione tra la macchina e l'uomo al fine di conoscere il PIN. Un token viene assegnato al prover al fine di provare univocamente la sua identit\u00e0. Visto che il prover deve autenticarsi nel token, non \u00e8 facile per l'osservatore ricordare l'intero processo di login, a meno che non disponga di un dispositivo per registrare il processo. Il meccanismo della botola cognitiva \u00e8 resistente ad attacchi di shoulder surfing diretti, ma non ad attacchi che fanno uso della registrazione."}
{"id": "2250089", "revid": "180202", "url": "https://it.wikipedia.org/wiki?curid=2250089", "title": "Personal Identification Number", "text": ""}
{"id": "2250091", "revid": "110157", "url": "https://it.wikipedia.org/wiki?curid=2250091", "title": "Campionato europeo di pallavolo maschile 1963", "text": "Il campionato europeo di pallavolo maschile 1963 si \u00e8 svolto dal 21 ottobre al 2 novembre 1963 a Bucarest, Bra\u0219ov, Cluj-Napoca e T\u00e2rgu Mure\u0219, in Romania: al torneo hanno partecipato diciassette squadre nazionali europee e la vittoria finale \u00e8 andata per la prima volta alla .\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nPodio.\nCampione.\nRomania(Primo titolo)\nSecondo posto.\nUngheria\nTerzo posto.\nURSS"}
{"id": "2250093", "revid": "86641344", "url": "https://it.wikipedia.org/wiki?curid=2250093", "title": "Sonda da valanga", "text": "La sonda da valanga \u00e8 un fondamentale dispositivo di sicurezza in ambiente innevato costituito sostanzialmente da una lunga asta rigida, sottile ma robusta, utilizzata per sondare la massa nevosa alla ricerca di travolti. Assieme all'ARVA e alla pala, deve necessariamente far parte della dotazione standard di ogni escursionista sulla neve, non solamente durante la stagione invernale. \nDescrizione.\nLe vecchie sonde erano realizzate in alluminio e composte da elementi della lunghezza di circa 50 cm che si avvitavano uno con l'altro. Efficaci ma piuttosto lente da montare, oggi sono state praticamente soppiantate da quelle \"a frusta\" ossia, elementi con innesto ad incastro e collegati internamente da un cordino. Estratta la sonda, tenendo l'elemento superiore, si lanciano gli altri e tirando il cordino di collegamento, i vari segmenti si incastrano l'uno con l'altro. \nAlcune, tramite scale metriche o segmenti colorati riportano l'indicazione della profondit\u00e0 del sondaggio. Queste sonde sono realizzate con materiali diversi: acciaio, leghe leggere di alluminio, fibra di carbonio ed i cordini di collegamento possono essere di nylon, kevlar o acciaio. Una buona sonda dev'essere robusta e rigida perch\u00e9 senza queste caratteristiche, durante la penetrazione nel manto nevoso, si pu\u00f2 flettere, falsando cos\u00ec la ricerca, oppure rompersi. Nella scelta, queste caratteristiche si antepongono a peso ed ingombro.\nLe tecniche di sondaggio, individuale o di gruppo si apprendono nella specifica manualistica, e nelle scuole di alpinismo o scialpinismo (vedi informativa nell'intestazione della voce)."}
{"id": "2250096", "revid": "534989", "url": "https://it.wikipedia.org/wiki?curid=2250096", "title": "Sant'Agata di Puglia", "text": "Sant'Agata di Puglia (\"Santaheta\" in dialetto locale, fino al 1862 chiamata \"Sant'Agata\") \u00e8 un comune italiano di abitanti della provincia di Foggia in Puglia. Di fondazione medievale, per le sue ampie vedute panoramiche il paese \u00e8 noto con l'appellativo di \"loggia delle Puglie\".\nGeografia fisica.\nIl comune \u00e8 situato a sui monti della Daunia, con ampia vista panoramica sul Tavoliere con il golfo di Manfredonia, il Vulture con i laghi di Monticchio, le alture del melfese in Basilicata e gli altopiani e le alture verso Lacedonia e Trevico in Irpinia.\nStoria.\nEpoca romana.\nIn localit\u00e0 Santa Maria d'Olivola si rinvengono quattordici epigrafi sepolcrali di epoca imperiale (II-III secolo d.C.), il che fa ipotizzare l'esistenza di un \"vicus\" situato, con ogni probabilit\u00e0, lungo la Via Herculia. Inoltre, poich\u00e9 nel corso del medioevo (XII secolo) \u00e8 attestata, nella medesima area, una chiesa intitolata a \"Sancta Maria Matri Magna\", si pu\u00f2 supporre che il sito corrisponda alla \"statio\" \"Ad Matrem Magnam\" citata nell\"'Itinerarium Antonini\" e riferita a un tempio dedicato alla dea Cibele, la cui esatta ubicazione resta per\u00f2 sconosciuta.\nPeriodo svevo.\nDurante la dominazione sveva, la provincia militare di Sant'Agata era denominata \"Castellania\".\nCon decreto imperiale del 5 ottobre 1239 Federico II di Svevia incluse quello di Sant'Agata fra i \"castra exempta\" (letteralmente, \"castelli esentati\"), ritenuti di primaria importanza sia a scopo difensivo sia come residenze imperiali. Per essi si riserv\u00f2 personalmente la scelta e la nomina dei castellani. Nello stesso anno, fu emanato un mandato imperiale che obbligava gli abitanti del giustizierato di Principato e Terra Beneventana a riparare il Castello di Sant'Agata; nel 1250 l'obbligo fu esteso agli abitanti di alcuni centri della Capitanata: \u00abCasale di Sant'Antuono, Ascoli, Candela, Santo Stefano in Iuncarico e San Pietro in Olivola, le quali terre debbono anche prestare una determinata obbligazione ogni anno nel predetto castello\u00bb.\nDominazione angioina.\nCon la successiva dominazione angioina il Castello di Sant'Agata conserv\u00f2 la funzione di provincia militare e amministrativa. Il re Carlo I d'Angi\u00f2 aveva un'abitazione privata all'interno del castello, dove fra il 1269 e il 1270 aveva fatto ornare la cappella dedicata a sant'Agata e vi aveva fatto collocare tre artistiche \"lonze\", oggi perdute. Dal 1274 al 1279 Carlo I diede mandato al Giustiziere di Capitanata di provvedere a ulteriori riparazioni del maniero, nel frattempo resesi necessarie: il mandato reale del 1279 conferm\u00f2 l'obbligo di contribuirvi ai paese gi\u00e0 individuati da Federico II.\nNel 1294, quando Carlo II d'Angi\u00f2 era succeduto al padre, il castello era ancora regio e ne era Signore Goffredo de Jonville; nel 1296 il monarca ordin\u00f2 \"alle terre\" del fu Goffredo di obbedire a suo fratello Giovanni. Nel 1304 era Signora di Sant'Agata Filippa Belmonte.\nNel 1396 il vicer\u00e9 convoc\u00f2 nel castello di Sant'Agata un parlamento per il bene pubblico al quale parteciparono tutti i baroni che avevano seguito la fazione angioina e, seguendo l'esempio di Napoli che aveva costituito gli \"Otto del Buono Stato della citt\u00e0\", furono eletti in quel parlamento sei deputati per il \"Buono Stato del Regno\". Nel 1419 il castello risultava essere ancora regio: il 10 giugno di quell'anno la regina Giovanna II d'Angi\u00f2 diede per la Castellania di Sant'Agata 100 ducati al grande Camerario del Regno di Sicilia Pandolfello Piscopo. Il territorio di Sant'Agata era stato infeudato agli Jonville, dai quali pass\u00f2 ad Andreis de Perretto, la cui vedova, contessa di Troia, lo trasmise a Francesco Orsini, che ella spos\u00f2 in seconde nozze. Alla morte del re angioino Roberto, era conte di Sant'Agata Carlo d'Artus. Dopo l'eccidio della famiglia d'Artus la Contea pass\u00f2 a Bartolomeo Tomacelli (Tomasello-Cybo).\nPeriodo aragonese.\nSotto Alfonso d'Aragona il castello era in potere della casa Orsini che possedette l'alta signoria di Sant'Agata per anni. Nel 1557 il Vicer\u00e9 di Napoli Duca d'Alba, supponendo che un esercito potesse invadere il regno, ordin\u00f2 a don Garcia di Toledo di fortificare, oltre a Venosa ed Ariano, anche Sant'Agata. Il castello sub\u00ec le prime modifiche con gli Orsini, quando divenne residenza ducale.\nLe famiglie nobili di Sant'Agata.\nI Loffredo, \u00abfamiglia ricca di sangue, di antenati e di pubblici uffici\u00bb, entrarono nelle pertinenze di Sant'Agata sin dal 1526 quando Cicco Loffredo, marchese di Trevico e di altri territori, ebbe in enfiteusi il distrutto casale di San Pietro in Olivola con tutto il territorio. Poi acquisirono anche il Casale di Santa Maria d'Olivola.\nNel 1576 Carlo Loffredo compr\u00f2 dagli Orsini la signoria di Sant'Agata per 36.000 ducati. Con i Loffredo il castello perse man mano le sue antiche strutture per divenire residenza marchesale.\nLa casata Loffredo si distinse per le opere pie adoperandosi per l'edificazione del convento di San Carlo dell'Ordine Francescano dei Riformati. Nel 1613 l'edificio era gi\u00e0 compiuto: qui, nel 1664 fu istituito un lanificio per i frati della Provincia e una scuola di filosofia e teologia. Fu abbattuto negli anni '60 per realizzare l'attuale campo sportivo. Il castello rimase propriet\u00e0 della famiglia Loffredo sino alla met\u00e0 dell'Ottocento.\nLa famiglia del Buono: nel 1862 acquisisce il castello; esso infatti risulta venduto a Francesco del Buono con atto per notaio Ramino Volpe in Sant'Agata. Dal 1870 hanno attuato massicci lavori di restauro e ricostruzione del Castello, dandogli l'attuale configurazione nella sua parte superiore. In seguito al terremoto del Vulture del 1930 che colp\u00ec duramente il subappenino dauno, i del Buono spesero molte energie per i necessari ulteriori lavori di ricostruzione che riguardarono le coperture dell'ala sud e il consolidamento delle strutture murarie. Durante il secondo conflitto mondiale, grazie al castello furono di ausilio a tutta la popolazione di Sant'Agata e a profughi provenienti da Foggia bombardata.\nNel 2000, l'amministrazione comunale di Sant'Agata, usufruendo di una nuova norma che ne sanciva il diritto di prelazione,\nha acquisito la propriet\u00e0 del Castello, durante un passaggio tra gli eredi del Buono.\nSimboli.\nIl gonfalone municipale \u00e8 un drappo di azzurro con la bordatura di giallo.\nMonumenti e luoghi d'interesse.\nL'impianto urbanistico della cittadina conserva la struttura medievale; si \u00e8 sviluppato in forma spiraliforme a partire dal castello verso valle in un progredire di vicoli, ripide scalinate, archi, torrette, campanili, case con caratteristici portali, fino all'ultima cinta di cui l'entrata era la Porta Nuova con le chiese posizionate sui lati del paese. Sant'Agata oggi conserva la doppia cinta muraria: la pi\u00f9 antica, racchiude il Castello di epoca longobarda restaurata in seguito dai Normanni e rinforzata dagli Svevi e dagli Angioini; la seconda cinta muraria racchiudeva la cittadella con l'Arco della Porta Nuova. La ricchezza della citt\u00e0 \u00e8 testimoniata dai diversi palazzi gentilizi, dalle numerose chiese edificate e dalla presenza di tre manufatti conventuali: il convento delle Vergini (attuale albergo e museo), il convento dei Francescani Riformati (successivamente distrutto) ed il convento dell'Annunziata.\nCastello imperiale.\nIl castello imperiale \u00e8 il simbolo di Sant'Agata di Puglia, fu una roccaforte di controllo militare sulla valle del torrente Calaggio ai tempi dei Longobardi e dei Bizantini, per poi passare nell'XI secolo sotto il dominio dei Normanni.\nDopo un periodo di dominio della casata di Svevia, il castello pass\u00f2 agli Angioini e agli Aragonesi. Sotto Alfonso V d'Aragona la struttura divenne di propriet\u00e0 della famiglia degli Orsini. Questi ultimi realizzarono i primi lavori al castello atti a trasformarlo da fortezza militare a edificio residenziale. Nel 1576, gli Orsini vendettero il castello ai Loffredo, i quali continuarono a trasformarlo in una residenza a scopo abitativo; fu poi abbandonato e abitato saltuariamente.\nDai primi anni del XIX secolo il castello, ormai rudere, fu acquisito da Francesco del Buono e da allora \u00e8 appartenuto alla famiglia del Buono che negli anni lo ricostru\u00ec e gli diede l'attuale struttura, facendone per quasi due secoli la propria residenza. Numerosi sono stati gli interventi e le ristrutturazioni fatte in questo periodo dai del Buono, mantenendolo e preservandolo fino ai giorni nostri.\nNel 2000 grazie ad una nuova legge (D.L. 29/10/ 1999, n. 490) che permetteva il diritto di prelazione nei trasferimenti di beni culturali, l'amministrazione comunale pot\u00e9 acquisirlo.\nDa allora il castello divenne un bene pubblico e subi diversi lavori di restyling, il primo nel 2004 e in seguito nel 2018. In quest'ultimo intervento fu completamente ristrutturata anche la piccola cappella all'interno della corte del castello e le mura di cinta all'esterno.\nSociet\u00e0.\nLingue e dialetti.\nAccanto alla lingua italiana, nell'ambito del territorio comunale di Sant'Agata \u00e8 in uso il dialetto dauno-irpino.\nCultura.\nNel 2002 il borgo ha ottenuto la bandiera arancione dal Touring Club Italiano, mentre dal 2016 \u00e8 divenuta \"citt\u00e0 del buon vivere\" grazie al riconoscimento ricevuto dall'associazione internazionale Slow Food.\nCinema.\nA Sant'Agata sono stati girati (in parte o interamente) i seguenti telefilm:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2250097", "revid": "12405", "url": "https://it.wikipedia.org/wiki?curid=2250097", "title": "Distretto di Leilek", "text": ""}
{"id": "2250099", "revid": "12405", "url": "https://it.wikipedia.org/wiki?curid=2250099", "title": "Distretto di Jaiyl", "text": ""}
{"id": "2250100", "revid": "110157", "url": "https://it.wikipedia.org/wiki?curid=2250100", "title": "Lago Venerocolo", "text": "Il lago Venerocolo \u00e8 un lago artificiale situato in val d'Avio, laterale della val Camonica, in provincia di Brescia.\nPosto a 2540 metri di quota ai piedi della incombente parete nord dell'Adamello, \u00e8 il pi\u00f9 elevato tra i numerosi bacini artificiali del massiccio e tra i pi\u00f9 alti dell'intera catena alpina.\nRealizzato a scopo idroelettrico, \u00e8 sostenuto da una diga a sperone in calcestruzzo, costruita nel 1959. Essa \u00e8 alta 27 metri, lunga 380 metri al coronamento e possiede un volume di 42\u00a0000 metri cubi.\nL'invaso, a pieno regime, \u00e8 ampio poco meno di 20 ha e pu\u00f2 arrivare a contenere 2,5 milioni di metri cubi d'acqua, per lo pi\u00f9 prodotta dal disgelo primaverile. Data la quota elevata, si presenta gelato in superficie per molti mesi l'anno, restando completamente libero dal ghiaccio soltanto nel periodo estivo.\nUna caratteristica peculiare di questo ed altri bacini artificiali, quali il lago Benedetto, \u00e8 il colore chiaro, tendente al grigio, delle acque. Ci\u00f2 \u00e8 dovuto alla notevole quantit\u00e0 di limo in sospensione, prodotto derivato dal dilavamento delle rocce a base tonalitica che costituiscono il fondo del lago e l'ossatura delle montagne circostanti.\nIl Lago Venerocolo rappresenta il bacino culminante di un ardito sistema idroelettrico, costituito, oltre ad esso, dai laghi Pantano, Benedetto ed Avio. Tutti questi bacini sono connessi tra di loro ed alimentano la centrale idroelettrica di Edolo. Tuttavia l'acqua del lago Venerocolo e del lago Pantano, che sono i due invasi collocati alla massima quota, alimenta anche una piccola centrale collocata sulle sponde del lago Benedetto.\nAccessi.\nIl lago Venerocolo pu\u00f2 essere raggiunto solo a piedi tramite sentieri, in quanto la funivia che vi giunge dal Dosso Lavedole \u00e8 ad uso esclusivo degli addetti al controllo della diga.\nLa via pi\u00f9 diretta che vi giunge dal fondovalle parte da Tem\u00f9 e risale tutta la val d'Avio costeggiando i diversi laghi. Fino a Malga Caldea (1584\u00a0m) \u00e8 percorribile anche in automobile, seppur con la dovuta attenzione date le condizioni del fondo stradale; in detta localit\u00e0 \u00e8 presente un parcheggio dalla capacit\u00e0 di alcune decine di posti auto. L'itinerario risale poi il gradino roccioso che separa la bassa valle dalla conca in cui sorgono i primi tre laghi, li costeggia in falsopiano per poi risalire in forte pendenza l'ultimo gradino roccioso. Questo tratto del percorso, utilizzato dagli Alpini durante la Guerra Bianca per portare a spalla i rifornimenti al fronte, fu da essi denominato \"il Calvario\".\nIl percorso porta il segnavia numero 11 del Club Alpino Italiano, sezione della val Camonica. Il sentiero numero 1, meglio noto come alta via dell'Adamello, fa tappa al rifugio Garibaldi, situato sulla sponda settentrionale del lago."}
{"id": "2250106", "revid": "22345733", "url": "https://it.wikipedia.org/wiki?curid=2250106", "title": "DrukQs", "text": ""}
{"id": "2250109", "revid": "12405", "url": "https://it.wikipedia.org/wiki?curid=2250109", "title": "Distretto di Jeti-Oguz", "text": ""}
{"id": "2250116", "revid": "12405", "url": "https://it.wikipedia.org/wiki?curid=2250116", "title": "Distretto di Chatkal", "text": ""}
{"id": "2250119", "revid": "287204", "url": "https://it.wikipedia.org/wiki?curid=2250119", "title": "Toshihiko Honma", "text": "Carriera.\nDopo aver vinto il campionato nazionale giapponese di velocit\u00e0 nel 1988, ha la possibilit\u00e0 di esordire nel motomondiale dello stesso anno, nella classe 250 con una Yamaha, ottenendo la pole position nel GP del Giappone. Grazie a quell'unica partecipazione in cui si \u00e8 classificato all'ottavo posto e agli 8 punti relativi, si classifica 32\u00ba a fine stagione.\nNel motomondiale 1989 disputa 5 gran premi e al termine della stagione si classifica al 15\u00ba posto. Nel 1990 corre nuovamente solo un gran premio, questa volta in sella ad una Honda; grazie al buon piazzamento nel GP del Giappone giunge al 25\u00ba posto nella classifica generale.\nNel motomondiale 1991 corre nuovamente un solo gran premio, questa volta nella classe 500, ma senza ottenere punti iridati; la situazione si ripete anche nei tre anni successivi, dove partecipa esclusivamente al GP del Giappone come wild card giungendo per\u00f2 in tutte le occasioni tra i primi arrivati e ottenendo punti validi per il mondiale.\nNel motomondiale 1994 oltre a quello in 500, corre cinque gran premi nella classe 250, classificandosi in 22\u00aa posizione finale in entrambe le classi. Corre un Gran Premio nel 1995 nella 500 senza andare a punti. Nel motomondiale 1999 corre i suoi due ultimi gran premi, sempre nella classe 250 con il team Chesterfield Yamaha Tech 3, giungendo 24\u00ba al termine della stagione."}
{"id": "2250120", "revid": "12405", "url": "https://it.wikipedia.org/wiki?curid=2250120", "title": "Distretto di Jumgal", "text": ""}
{"id": "2250125", "revid": "110157", "url": "https://it.wikipedia.org/wiki?curid=2250125", "title": "Kup Srbije 2007-2008", "text": "La Kup Srbije u fudbalu 2007-2008 (in cirillico \"\u041a\u0443\u043f \u0421\u0440\u0431\u0438\u0458\u0435 \u0443 \u0444\u0443\u0434\u0431\u0430\u043b\u0443 2007-2008\", Coppa di Serbia di calcio 2007-2008), conosciuta anche come Lav kup Srbije 2007-2008 per motivi di sponsorizzazione, fu la 2\u00aa edizione della coppa della Serbia di calcio. Per la seconda volta sotto l'egida della Lav pivo (una birra serba prodotta dalla Carlsberg), che quell'anno cre\u00f2 una nuova coppa per il vincitore e aument\u00f2 il montepremi a 250.000 euro. Al vincitore andarono 60.000 euro e furono assegnati premi anche al miglior giocatore, marcatore e arbitro.\nIl detentore era la . In questa edizione la coppa fu vinta dal (al suo 1\u00ba titolo, 10\u00aa coppa nazionale in totale) che sconfisse in finale lo .\nFormula.\nLa formula \u00e8 quella dell'eliminazione diretta, in caso si parit\u00e0 al 90\u00ba minuto si va direttamente ai tiri di rigore senza disputare i tempi supplementari (eccetto in finale). Gli accoppiamenti sono decisi tramite sorteggio; in ogni turno (eccetto le semifinali, dove il sorteggio \u00e8 libero) le \"teste di serie\" non possono essere incrociate fra loro.\nSquadre partecipanti.\nPartecipano 37 squadre: le 12 della SuperLiga 2006-2007, le 20 della Prva liga 2006-2007 e le 5 vincitrici delle coppe regionali 2006-2007.\nLe vincitrici delle coppe regionali 2006-2007 sono: ' (Vojvodina), ' (Belgrado), ' (Ovest), ' (Est) e \"\" (Kosovo e Metochia).\nSuperLiga\nPrva liga\nSrpska liga\nZonska liga\nTurno preliminare.\nViene disputato dalle ultime 5 classificate della Prva Liga Srbija 2006-2007 e dalle 5 vincitrici delle coppe regionali.\nSedicesimi di finale.\nIl sorteggio per gli accoppiamenti \u00e8 stato tenuto sabato 15 settembre 2007 all'International Expo Centre di Novi Beograd.\nOttavi di finale.\nIl sorteggio si \u00e8 tenuto il 9 ottobre 2007.\nQuarti di finale.\nIl sorteggio si \u00e8 tenuto il 28 febbraio 2008.\nSemifinali.\nIl sorteggio si \u00e8 tenuto il 28 marzo 2008 al \u0160umarice Hotel di Kragujevac."}
{"id": "2250126", "revid": "287204", "url": "https://it.wikipedia.org/wiki?curid=2250126", "title": "Universit\u00e0 Gonzaga", "text": "L'Universit\u00e0 Gonzaga (Gonzaga University) \u00e8 un'universit\u00e0 privata e cattolica retta dai gesuiti, situata a Spokane, nello stato di Washington, degli Stati Uniti d'America, fondata dal gesuita italiano Giuseppe Cataldo\nnel 1887, e deve il suo nome a San Luigi Gonzaga.\nL'universit\u00e0 fa parte dell'Associazione delle universit\u00e0 gesuite (AJCU), che raggruppa le 28 universit\u00e0 che la Compagnia di Ges\u00f9 dirige negli Stati Uniti."}
{"id": "2250128", "revid": "223320", "url": "https://it.wikipedia.org/wiki?curid=2250128", "title": "Gildas de Rhuys", "text": ""}
{"id": "2250140", "revid": "121836", "url": "https://it.wikipedia.org/wiki?curid=2250140", "title": "Thomas Clifford", "text": ""}
{"id": "2250143", "revid": "599013", "url": "https://it.wikipedia.org/wiki?curid=2250143", "title": "Fr\u00e9d\u00e9ric Petit", "text": "Anche suo fratello, Jimmy Petit, corre come pilota professionista.\nCarriera.\nNel 1993 e nel 1995 ottiene due titoli nazionali francesi di velocit\u00e0 in classe 125 e negli stessi anni partecipa, sempre nella stessa classe anche al campionato Europeo Velocit\u00e0, ottenendo rispettivamente un ottavo e un secondo posto.\nPer quanto riguarda le competizioni del motomondiale, esordisce nella stagione 1994, in classe 125 con una Yamaha, finendo in zona punti solamente nel Gran Premio motociclistico d'Olanda e giungendo al 33\u00ba posto nella classifica stagionale. Corre poi un altro Gran Premio nel motomondiale 1995 con una Honda senza andare a punti.\nDalla stagione 1996 le sue partecipazioni diventarono pi\u00f9 regolari e, grazie ad una serie di piazzamenti si \u00e8 classificato 19\u00ba nel 1996 e 10\u00ba sia nel 1997 che nel 1998.\nNel motomondiale 1999 corre quattordici Gran Premi con una Aprilia, terminando 25\u00ba."}
{"id": "2250144", "revid": "933835", "url": "https://it.wikipedia.org/wiki?curid=2250144", "title": "Van de Velde", "text": "Il cognome van de Velde \u00e8 riferibile a vari personaggi:"}
{"id": "2250145", "revid": "287204", "url": "https://it.wikipedia.org/wiki?curid=2250145", "title": "Frederic Petit", "text": ""}
{"id": "2250147", "revid": "767487", "url": "https://it.wikipedia.org/wiki?curid=2250147", "title": "Parigi o cara (film)", "text": "Parigi o cara \u00e8 un film commedia italiano del 1962, diretto da Vittorio Caprioli e scritto e interpretato da Franca Valeri e dallo stesso Vittorio Caprioli.\nIl film \u00e8 considerato un autentico cult movie e uno dei film pi\u00f9 camp della commedia all'italiana.\nTrama.\nA Roma, in un giorno di pioggia, la prostituta Delia Nesti si ripara nel portierato di un amico che mettendo le mani nella sua borsetta, ne ritrova la lettera del fratello da anni emigrato a Parigi. Questi chiama il numero di telefono che trova sulla missiva, mettendo cos\u00ec in contatto i due parenti che non si sentivano da tanto tempo.\nQuesto elemento rappresenta il punto di partenza che porter\u00e0 Delia a Parigi, ma altri ne seguiranno, come a voler indicare a Delia che \u00e8 il destino stesso a volere il suo viaggio nella capitale francese.\nVediamo Delia vivere la propria vita a Roma sbrigando le sue faccende quotidiane: andare dalla parrucchiera per cambiare il colore dei capelli, incontrarsi con le colleghe che le snocciolano consigli sulla loro professione, concludere surreali contrattazioni sotto un lampione con i propri clienti, riscuotere gli interessi sul denaro prestato a strozzo e cos\u00ec via.\nImprovvisamente, senza dire niente a nessuno e lasciando solamente una lettera alla portiera del proprio condominio, Delia parte per Parigi.\nAd accoglierla alla stazione della capitale francese c'\u00e8 il fratello Claudio, che Delia scopre essere omosessuale. Nella \"ville lumi\u00e8re\" il sogno della tanto agognata \"grandeur\" parigina ben presto svanisce davanti ad una realt\u00e0 squallida, fatta di vicoli bui e desolati, anguste scale a chiocciola, muri scrostati e mansarde con finestre murate. Delia infatti viene ospitata da una signora di origini italiane, sposata ad un podologo cinese e con un figlio pugile e non riesce mai a raggiungere il fastoso centro di Parigi, soprattutto la tanto sospirata Place de la Concorde, rimanendo confinata nella periferia della citt\u00e0. N\u00e9 ogni tentativo di Delia di mettere in piedi un proprio giro di clientela di alto rango ha fortuna e Delia finisce per ritornare a Roma sposata al pizzaiolo Avallone e aprire con lui una pizzeria.\nProduzione.\n\"Parigi o cara\" \u00e8 uno dei pochi lungometraggi in cui Franca Valeri, oltre che ad interpretare una parte, ha anche contribuito alla stesura delle sceneggiatura e dove \u00e8 la sola protagonista: il suo personaggio femminile della \"signorina romana\" (che anni dopo verr\u00e0 incarnato, ma con valenze ed indolenze del tutto opposte, nella caricaturale Sora Cecioni) \u00e8 infatti il solo e unico motore della storia. In tutti gli altri film a cui partecipa le donne portate in scena da Franca Valeri sono sempre personaggi di contorno, al massimo comprimari; in questo film invece la sua caratterizzazione \u00e8 la protagonista assoluta della vicenda narrata, circondata da una moltitudine di personaggi di contorno, utili unicamente a creare l'ambiente in cui il suo personaggio si muove e agisce.\nPer questo motivo \"Parigi o cara\" \u00e8 anche il film preferito dalla Valeri stessa, accanto ad un altro film da lei stessa scritto, \"Il segno di Venere\".\nIl personaggio.\nDelia Nesti (Franca Valeri) \u00e8 una prostituta romana snob, precisa e spilorcia, che alterna il lavoro sul marciapiede a quello in casa, procurandosi i clienti tramite annunci sui giornali.\nSiccome \"una signora \u00e8 tale anche se batte il marciapiedi\", Delia non \u00e8 la tipica prostituta \"immorale\" a cui ci ha abituato il cinema italiano del Secondo dopoguerra: Delia ha modi signorili cos\u00ec \"perbene\" che non denunciano affatto la sua condizione lavorativa. Tutto il film si basa proprio sulla duplicit\u00e0 del personaggio di Delia, sullo scarto tra l'aspetto perfettino da zitella con aspirazioni di benessere economico borghese e l'essere perennemente \"borderline\" con l'illegalit\u00e0, non solo in quanto \"passeggiatrice\" ma anche come socia fondatrice d'una banda di strozzini del Testaccio.\nTutto questo ne fa anche uno squisito ed originale personaggio caricaturale, tanto eccessivo ed indipendente dalla pubblica morale dei suoi giorni quanto eccentrico in linguaggio, continue peregrinazioni e mutamenti camaleontici di look e tinta dei capelli cotonati. Una \"eccessivit\u00e0\" tanto apprezzata dalla cultura prettamente omosessuale del camp, paragonabile soltanto ai personaggi femminili che, due decenni pi\u00f9 tardi, si sarebbero ritrovati nel barocchismo oltraggioso dei film spagnoli di Pedro Almod\u00f3var.\nL'ambientazione.\nIl lungometraggio \u00e8 suddiviso in due tempi che ne conferiscono quasi un carattere teatrale, o meglio da opera lirica.\nNon a caso il titolo \u00e8 mutuato da un brano de \"La traviata\" di Giuseppe Verdi:\nTutto il primo tempo del film, interamente ambientato a Roma, \u00e8 teso a inquadrare il personaggio di Delia, a farcene conoscere risvolti caratteriali e manie; mentre il secondo tempo, girato interamente a Parigi, rappresenta il crollo delle certezze di Delia, il fallimento del suo progetto di fare fortuna nella capitale francese.\nVa poi considerato come riferimento nel titolo del film, l'omonima raccolta di saggistica di Alberto Arbasino, edita nel 1960, che rievoca i suoi giorni a Parigi.\nGli autori sembrano voler porre tanti, apparentemente invisibili, collegamenti tra Delia e la \"ville lumi\u00e8re\" quali ad esempio il colore degli abiti della protagonista (spesso in blu e rosso, colori della capitale francese), nomi di cani, camicette di presunte \"haute couture\" francesi, protettori di colleghe che millantano improbabili capacit\u00e0 linguistiche in idioma francofono, e via dicendo.\nDistribuzione.\n\"Parigi o cara\" \u00e8 stato distribuito nel circuito italiano a partire dal 5 dicembre 1962. Tre mesi prima era stato proiettato alla serata finale della XXIII Mostra Cinematografica di Venezia.\nBench\u00e9 i distributori del film avessero cercato di inserirlo nel catalogo d'offerta per il mercato estero, la pellicola non ebbe mai diffusione n\u00e9 in Francia, n\u00e9 in Sud America e tanto meno nel mercato anglosassone (per cui era gi\u00e0 stato previsto il titolo \"Paris, My Love\"). Un fatto assai eccezionale in quegli anni per un film italiano. L'insuccesso distributivo fu causato dall'impossibilit\u00e0 di adattare la parlata bizzarra e dialettale della protagonista Delia Nesti e perci\u00f2 dalla conseguente incomprensibilit\u00e0 di tutto il climax del film slegato dal \"personaggio\" attoriale di Franca Valeri.\nNel 2004 il film \u00e8 stato restaurato e presentato al Gay Village all'interno della rassegna \"Drive Out\", presente la stessa Franca Valeri. Nel 2010, dopo una edizione in videocassetta degli anni ottanta e una lunga assenza dal mercato dell'home video, sopperita da vari passaggi televisivi di una versione a 4:3 con audio difettoso, \u00e8 uscita la prima edizione in DVD, contenente la versione restaurata del film a 16:9.\nLa pellicola \u00e8 per anni passata inosservata al pubblico di massa, relegata in passaggi televisivi notturni e segnalata a margine nelle filmografie dell'attrice. Il film \u00e8 infatti uno dei meno noti della filmografia della Valeri, ciononostante sia divenuto un autentico cult movie presso una vasta cerchia di fan che ormai ne conosce a memoria le battute. Ad affermarlo \u00e8 la stessa Franca Valeri nell'intervista contenuta nel libro di Emanuela Martini \"Franca Valeri, una signorina molto snob\": \u00abAdesso, col tempo, \"Parigi o cara\" \u00e8 diventato una specie di Bibbia di alcun miei ammiratori, che lo sanno a memoria.\u00bb\nColonna sonora.\nLa colonna sonora del film \u00e8 stata composta da Fiorenzo Carpi, che collaborava gi\u00e0 da tempo con Vittorio Caprioli e Franca Valeri. Il brano dei titoli di coda, \"Mon cher Paris\" (scritto da Fiorenzo Carpi e Vittorio Caprioli), cantato in francese da Renata Mauro, \u00e8 presente nell'edizione originale in LP del 1962 ma per motivi di copyright discografici con ltaldisc (che all'epoca aveva sotto contratto Renata Mauro) \u00e8 assente nella ristampa di questa in CD del 1992 (in occasione del trentennale dell'uscita del film), \u00e8 assente anche dal 7\" pubblicato nel 1962 dalla Italdisc (etichetta celebre per aver pubblicato i primi dischi di Mina) con numero di catalogo RM 120. Questo singolo, infatti, contiene una differente versione, con testo in italiano e un brano, sul lato B, \"Triste carnevale\", non facente parte della colonna sonora del film. \"Mon cher Paris\" compare invece all'interno della raccolta di Fiorenzo Carpi \"Ritratto di un autore\", pubblicato dalla CAM nel 1995.\nAlbum.\nLa colonna sonora \u00e8 pubblicata su LP dalla casa discografica CAM con numero di catalogo CMS 30-044 nel 1962 e, sempre per la CAM, in due edizioni in CD con numero di catalogo CAM 493299-2 e CSE 019, nel 1992.\nSingolo.\nIl tema dei titoli di coda \"Parigi o cara\" cantato in italiano da Renata Mauro \u00e8 stampato su 7\" Italdisc con numero di catalogo RM 120."}
{"id": "2250148", "revid": "14691", "url": "https://it.wikipedia.org/wiki?curid=2250148", "title": "Colonialismo in Africa", "text": ""}
{"id": "2250155", "revid": "767487", "url": "https://it.wikipedia.org/wiki?curid=2250155", "title": "De Stille Kracht", "text": "De stille kracht (\"La forza silenziosa\", 1900) \u00e8 un libro dello scrittore olandese Louis Couperus. Insieme a \"Noodlot\" ed \"Eline Vere\" \u00e8 tra i romanzi pi\u00f9 famosi di Couperus. Il tema centrale del libro \u00e8 il contrasto tra Oriente e Occidente. Gli olandesi a Giava sono superiori militarmente, ma entrano in contatto con la misteriosa cultura giavanese e con cose che non comprendono affatto. La \"forza silenziosa\" che si oppone agli olandesi simboleggia la misteriosa cultura giavanese e l'ineluttabile resistenza giavanese alla dominazione olandese, resistenza che meno di cinquant'anni dopo la pubblicazione del libro avrebbe portato all'indipendenza dell'Indonesia.\nNel 1900 molti lettori considerarono pornografica la descrizione di Leonie, moglie del protagonista del romanzo, che fa il bagno nuda.\nTrama.\nOtto van Oudijck \u00e8 il \"resident\" (funzionario incaricato dell'amministrazione coloniale) di Laboewangi a Giava. Come funzionario olandese occupa una posizione di superiorit\u00e0 rispetto alla nobilt\u00e0 locale, che conserva la sua antica posizione di potere. Il suo lavoro \u00e8 tutto per lui e cos\u00ec non si rende conto che Leonie, la sua seconda moglie, lo tradisce con Theo, il figlio che Otto ha avuto dalla prima moglie. Sua figlia Doddy ha una relazione segreta.\nOtto ha una quantit\u00e0 di conflitti con l'amministrazione locale. Inoltre Otto ignora molte usanze locali. Un \"pasar malam\" (mercato serale) viene organizzato nella data sbagliata e non viene fatta un'offerta per un pozzo nuovo. Gli ammonimenti del \"mondo degli spiriti\" vengono ignorati da Otto che li considera delle superstizioni.\nUna misteriosa \"forza silenziosa\" entra in azione. Mentre fa il bagno, Leonie \u00e8 misteriosamente colpita da sputi di succo di betel. Leonie \u00e8 colta dal panico e la sua cameriera indonesiana, Oerip, deve farla calmare. Ma non \u00e8 tutto. Uno specchio viene infranto da una grossa pietra, il letto di Otto si copre di sporcizia, i bicchieri si rompono in mille pezzi spontaneamente, il whisky marcisce e si sentono rumori strani. Otto cerca una spiegazione ma non la trova. Nel frattempo anche altri olandesi sentono grida di bambini.\nTutta Laboewangi parla degli strani avvenimenti. Otto, la cui reputazione \u00e8 in gioco, ordina ai soldati di setacciare la casa e fa distruggere la sala da bagno. Tutta la casa viene ripulita e dopo una conversazione con il \"resident\" cessano anche i fenomeni misteriosi. Otto ha la sensazione di avere di nuovo le cose sotto controllo e si sente onnipotente.\nMa gli intrighi continuano e la vita familiare va in malora. Alla fine Otto si ammala e comincia a credere che c'\u00e8 davvero una \"forza silenziosa\", qualcosa che \u00e8 molto pi\u00f9 forte di lui. Leonie e i due figli tornano in Europa. Otto si dimette e va a vivere una vita solitaria con una donna indonesiana. In un'ultima conversazione con una conoscente, Eva Eldersma, Otto riconosce la forza silenziosa che alla fine lo ha sconfitto."}
{"id": "2250165", "revid": "15756", "url": "https://it.wikipedia.org/wiki?curid=2250165", "title": "Libero consorzio comunale di Agrigento", "text": " \nIl libero consorzio comunale di Agrigento \u00e8 un libero consorzio comunale di abitanti della Sicilia. \u00c8 subentrato nel 2015 alla soppressa provincia di Agrigento.\nConfina a ovest con il libero consorzio comunale di Trapani, a nord con la citt\u00e0 metropolitana di Palermo, a est con il libero consorzio comunale di Caltanissetta, a sud si affaccia sul Canale di Sicilia.\nIl suo comune capofila \u00e8 Agrigento, nome a cui mut\u00f2 dall'originale \"Girgenti\" nel 1927, in pieno periodo fascista. \u00c8 per eccellenza la terra simbolo della colonizzazione greca in Italia, e la maggiore per testimonianze dell'epoca sul suo territorio attualmente visitabili. Inoltre la sua valle pu\u00f2 essere definita come una delle maggiori attrazioni turistiche della Sicilia.\nSi estende, da est a ovest, dal mare di Licata alle spiagge di Menfi, in prossimit\u00e0 delle rovine greche di Selinunte; da nord a sud si estende dalla catena montuosa dei Sicani al canale di Sicilia; un suo lembo di terra, corrispondente all'arcipelago delle Pelagie (Lampedusa, Linosa e Lampione), appartiene geologicamente al continente africano.\nIl suo territorio coincide perfettamente con quello dell'arcidiocesi di Agrigento, la pi\u00f9 vasta diocesi cattolica siciliana per estensione.\nIl libero consorzio comunale di Agrigento ospita un importante sito archeologico, la Valle dei Templi, che dal 1997 \u00e8 stato dichiarato Patrimonio dell'Umanit\u00e0 da parte dell'UNESCO.\nGeografia fisica.\nTerritorio.\nIl territorio del libero consorzio, situato nella parte centro-meridionale della Sicilia, si divide nettamente tra la costa, bassa e sabbiosa, e l'entroterra, composto di rilievi principalmente collinari, un tempo prodighi di zolfo, rilievi arrotondati e aridi. A nord, infatti si incontrano i monti Sicani, a est e a ovest dai fiumi Salso e Belice, mentre a sud si estende il litorale.\nLa pianura, invece, si estende prevalentemente nel territorio del comune di Licata, anticamente descritta come i Campi Geloi per i rodio-cretesi.\nTra Sambuca di Sicilia e Caltabellotta si trova un'enclave della citt\u00e0 metropolitana di Palermo: San Biagio, frazione di Bisacquino.\nIsole.\nIl libero consorzio di Agrigento, come altri siciliani, comprende anche alcune isole minori: l'arcipelago delle Pelagie, infatti, appartiene amministrativamente al libero consorzio di Agrigento, anche se legato geograficamente all'Africa, sia per le caratteristiche climatiche sia per la vicinanza al continente. Dell'arcipelago fanno parte l'Isola di Lampedusa, l'Isola di Linosa e la piccola e disabitata Isola di Lampione, comprese nel territorio comunale di Lampedusa e Linosa. Altre isole della provincia, seppur di esigue dimensioni, sono la Rocca San Nicola, appartenente al comune di Licata, lo scoglio di Pietra Patella, a Palma di Montechiaro, e gli scogli Guicciarda, appartenenti al comune di Realmonte.\nOrografia.\nIl libero consorzio di Agrigento \u00e8 prevalentemente collinare; la parte settentrionale, tuttavia, ricade nel territorio del sistema montuoso dei Monti Sicani, che presenta alcune cime di oltre 1.000\u00a0m di altezza: il Monte delle Rose, situato al confine tra il libero consorzio di Agrigento e la citt\u00e0 metropolitana di Palermo (nei territori comunali di Bivona dentro il libero consorzio e Palazzo Adriano nel palermitano), e il Monte Cammarata (1.578\u00a0m), la cima pi\u00f9 elevata del libero consorzio.\nIdrografia.\nIl libero consorzio di Agrigento comprende tre laghi artificiali: la Diga Castello (o Lago di Magazzolo), presso Bivona, il Lago Arancio, presso Sambuca di Sicilia, ai piedi dei monti Arancio (403\u00a0m) e Cirami (516\u00a0m) e la Diga San Giovanni sul fiume Naro, presso la citt\u00e0 omonima al fiume. Nonostante la presenza di questi bacini, il libero consorzio risulta alquanto povero di risorse idriche ed \u00e8 spesso soggetto a mancanza d'acqua potabile, per via del regime semi-torrentizio dei corsi d'acqua che l'attraversano, che durante la stagione estiva diventano completamente secchi. Tuttavia sono pi\u00f9 di uno i fiumi di rilevanza che interessano il libero consorzio:\nClima.\nA nord nell'entroterra il clima \u00e8 differente dal resto del libero consorzio, rispecchiando in pi\u00f9 mesi quello della Sicilia centrale.\nIl libero consorzio comunale di Agrigento \u00e8 per\u00f2 uno dei pi\u00f9 caldi della Sicilia, anche se meno esposto alle condizioni estreme che si verificano in altre aree dell'isola, durante le pi\u00f9 intense onde di calore estive. Lungo la fascia costiera e le pianure litoranee in inverno difficilmente si scende al di sotto dei 7/8\u00a0\u00b0C, mentre d'estate le temperature medie si mantengono piuttosto elevate (medie giornaliere attorno ai +26/+27\u00a0\u00b0C in luglio e agosto).\nEcco come le temperature medie registrate sono state messe in ordine in mesi e nelle varie stagioni dell'anno dal principale centro di informazioni climatiche della provincia, la stazione meteorologica di Agrigento:\nAltre stazioni meteorologiche della provincia sono presenti a Bivona, Lampedusa, Licata, Racalmuto e Sciacca.\nStoria.\nDalla preistoria alla distruzione di Akragas.\nLa provincia agrigentina \u00e8 stata abitata fin dalla preistoria, come dimostrano le testimonianze riferibili all'et\u00e0 del rame e del bronzo, individuate nelle immediate vicinanze della citt\u00e0 attuale. Il territorio era abitato inizialmente dai Sicani, popolo autoctono stanziato in gran parte della Sicilia. Nel VII secolo a.C. si insediarono i primi Greci che costrinsero i Sicani ad abbandonare le coste e spostarsi verso l'interno, dando il via alla colonizzazione che nel corso dei decenni successivi comport\u00f2 la progressiva fusione dei Greci coi Sicani con la conseguente nascita dei Sicelioti.\nIl periodo greco si apre quindi con la nascita della polis \u1f08\u03ba\u03c1\u03ac\u03b3\u03b1\u03c2 (Akragas) fondata nel 581 a.C. da coloni di Gela, originari delle isole di Rodi e di Creta, per bloccare l'espansione verso est di Selinunte. La scelta del sito dell'antica Akragas fu dovuta alla presenza di campi coltivabili e di alture su cui arroccare l'acropoli, la Rupe Atenea (il punto pi\u00f9 alto della citt\u00e0). Tra il VI secolo e l'inizio del V secolo a.C., sotto la tirannia di Falaride si ebbero le fortificazioni delle mura e le grandi costruzioni dei templi dorici, nonch\u00e9 la politica espansionistica verso l'interno a spese delle popolazioni sicane.\nDivenuta grande potenza militare, Akragas riusc\u00ec a sconfiggere pi\u00f9 di una volta Cartagine nella guerra per il controllo del Canale di Sicilia. Nel 409 a.C. i cartaginesi si impossessarono di Minoa (sotto il dominio di Akragas), e nel 406 a.C. saccheggiarono e incendiarono Akragas. Nel 339 a.C., grazie a Timoleonte che destitu\u00ec i tiranni della Sicilia, fece ricostruire e ripopolare la citt\u00e0.\nNel 282 a.C., Finzia, tiranno di Akragas, distrusse definitivamente Gela e ne deport\u00f2 la popolazione a Licata. Testimonianze di insediamenti ellenici e pre-ellenici sono presenti sul Monte Sant'Angelo che sovrasta la citt\u00e0 di Licata, tanto da far presumere che si trattasse proprio dell'antica Gela, dati i tantissimi riferimenti geografici e storici scorsi.\nIl periodo romano.\nI Romani penetrarono per la prima volta in Sicilia nel 264 a.C., dichiarando guerra a Cartagine, per il possesso dell'isola, e il controllo commerciale del Mediterraneo, contribuendo cos\u00ec all'inizio della Prima guerra punica.\nNel 262 a.C. i romani marciarono su Agrigento dove i Cartaginesi tenevano una guarnigione comandata da Annibale di Giscone. Annibale e la sua guarnigione si rinchiusero all'interno delle mura, e si prepararono a un lungo assedio durato cinque mesi. I Cartaginesi riuscirono a chiedere rinforzi, che giunsero guidati da Annone. Fu cos\u00ec che si venne alla Battaglia di Agrigento, vinta dai Romani. Fra il 256 a.C. e il 255 a.C. Roma, che si costru\u00ec una grande flotta, tent\u00f2 di portare la guerra in Africa per invadere le colonie cartaginesi. Cartagine cerc\u00f2 di fermare questa operazione ma venne sconfitta nella Battaglia di Capo Ecnomo, al largo delle coste di Licata.\nNel 210 a.C., con la seconda guerra punica, Akragas pass\u00f2 sotto il controllo di Roma col nome latinizzato di \"Agrigentum\".\nAlto Medioevo.\nCon la caduta dell'Impero Romano d'Occidente, la Sicilia sub\u00ec la breve invasione degli Ostrogoti che non lasciarono traccia alcuna del loro passaggio. Nel 535, con la Guerra gotica, la Sicilia venne annessa all'Impero Bizantino divenendone una delle province pi\u00f9 importanti, tale status si protrasse per pi\u00f9 di tre secoli.\nGli Arabi presero il capoluogo nell'828, attribuendogli il nome di \"Girgenti\".\nLa nascita dell'Emirato islamico di Sicilia apport\u00f2 un progressivo sviluppo economico e una nuova crescita demografica. L'intero territorio provinciale ricadde nel Vallo di Mazara (uno dei tre valli in cui era suddivisa la Sicilia dai tempi dell'Emirato di Sicilia e fino all'abolizione adoperata dalla Costituzione siciliana del 1812).\nNel 1087, disgregatosi l'Emirato di Sicilia, si and\u00f2 progressivamente formando la Contea di Sicilia, ad opera del Gran Conte Ruggero I Altavilla che poi, grazie a suo figlio e successore Re Ruggero II si trasform\u00f2 in Regno di Sicilia nell'anno 1130, regalando periodi di massimo benessere, e di grandi crescite economiche e non solo al territorio della provincia. .\nIl Medioevo e l'et\u00e0 moderna.\nTestimonianze del periodo medievale nel territorio della provincia agrigentina sono i numerosi castelli della zona, ad esempio quello di Palma di Montechiaro, realizzato nel 1353, che, per la sua posizione strategica, ricopr\u00ec un ruolo di grande importanza nella storia della lotta contro le scorrerie dei pirati nella fascia costiera; attualmente \u00e8 ben conservato in tutta la sua imponenza. Il castello inoltre tra i tanti castelli chiaramontani presenti in Sicilia, \u00e8 il solo edificato su un costone roccioso a picco sul mare. Altri ruderi di rocche medievali sono attualmente visitabili anche nel resto della provincia, come a Bivona, prima citt\u00e0 siciliana a essere stata elevata a dignit\u00e0 di ducato (nel 1554 per opera di Carlo V). Da non dimenticare il Castel San Giacomo a Licata, che rappresentava un'isola fortificata di fronte l'attuale porto. Per secoli era il baluardo di un'intera costa per le sue difese e tampon\u00f2 gli attacchi dei vari pirati turchi, francesi e inglesi che volevano attaccare la citt\u00e0 licatese ai tempi del Regno di Sicilia. Altro castello d'importanza rilevante in provincia \u00e8 il castello di Naro, esso sorge sulla sommit\u00e0 della collina sulla quale si sviluppa la citt\u00e0 e risale al Trecento, opera della famiglia Chiaramonte. Fu ingrandito nel 1330 per volere del Re di Sicilia Federico III il quale fece costruire l'imponente torre quadrata. Dal 1912 \u00e8 monumento nazionale.\nL'et\u00e0 contemporanea.\nLa citt\u00e0 di Agrigento prende le sembianze attuali, e dunque di moderna citt\u00e0, con nuovi edifici e le attuali strade fra la fine dell'Ottocento e gli inizi del Novecento: la citt\u00e0 nuova si stende ai piedi della vecchia acropoli, determinando due parti di divisione: Agrigento alta (il nucleo storico di epoca greca), e quella bassa (la parte nuova della citt\u00e0).\nNel 1968 la parte occidentale della provincia viene colpita dal terremoto del Belice che provoca la distruzione degli abitati di Montevago e Santa Margherita di Belice.\nL'ente provincia.\nNel 1861 fu istituito il circondario e nel 1927 la provincia.\nCon lo Statuto speciale siciliano del 1946 furono soppresse le provincie siciliane. Furono ricostituite nel 1963, recependo la normativa nazionale e furono trasformate in \"provincie regionali\" nel 1986.\nIstituzione del Libero consorzio comunale.\nIl 28 marzo 2014 \u00e8 stata prevista la soppressione delle nove provincie regionali, sostituite da nove \"Liberi Consorzi comunali\" e 3 citt\u00e0 metropolitane in seguito all'entrata in vigore della legge approvata dall'Assemblea Regionale Siciliana il 12 marzo 2014. Un'ulteriore legge regionale discipliner\u00e0 compiti e funzioni di questi nuovi enti, mentre ogni provincia \u00e8, nel frattempo, retta da un commissario straordinario nominato dalla giunta regionale..\nIn ottemperanza alla legge regionale del 24 marzo 2014, n. 8, recante il titolo \u201cIstituzione dei liberi Consorzi comunali e delle Citt\u00e0 metropolitane\u201d e disciplinata poi con la successiva legge regionale n. 15 del 4 agosto 2015, \"Disposizioni in materia di liberi Consorzi comunali e Citt\u00e0 metropolitane\", la provincia regionale di Agrigento \u00e8 stata soppressa e sostituita dal Libero consorzio comunale di Agrigento.\nSimboli.\nLo stemma della provincia e ora Libero consorzio comunale di Agrigento \u00e8 suddiviso in tre sezioni che rappresentano gli stemmi comunali di Agrigento (il rettangolo a sinistra), Sciacca (il quadrato in alto a destra) e Bivona (il quadrato in basso a destra), cio\u00e8 le sedi della prefettura e delle due sottoprefetture da essa dipendenti negli anni in cui fu approvato lo stemma provinciale; lo stemma venne ufficialmente riconosciuto come proprio simbolo provinciale dall'allora Regno d'Italia nel 1938. Da allora nessun cambiamento \u00e8 stato apportato.\nIn tutte e tre le parti \u00e8 predominante l'acceso azzurro del cielo limpido. Nella prima sezione, quella di sinistra - la pi\u00f9 grande, sono raffigurati tre giganti con i piedi su una pianura; essi sorreggono una struttura con tre torri medievali; in cima alla torre centrale spicca un'Ostia simbolo della fede in Cristo. Alla base della struttura sorretta dalle tre figure si legge una frase latina: \"Signat Agrigentum mirabilis aula gigantum\". Nel riquadro in alto a destra, si vede un cavaliere con armatura a cavallo, in fase di scalata di una pendenza, o forse una collina, dove in cima vi \u00e8 una fortezza medievale da conquistare; nel cielo \u00e8 raffigurato un piccolo sole colmo di raggi. Infine in basso a destra, su un prato verde, vi \u00e8 un granchio di fiume, \"Potamon fluvitile\"; nel cielo vi \u00e8 la Luna.\nMonumenti e luoghi d'interesse.\nMonumenti e siti di interesse.\nOltre ai patrimoni dell'umanit\u00e0 UNESCO, vi sono nel libero consorzio parecchi monumenti e siti culturali di grande rilievo, nominati monumenti nazionali. Si va dai resti archeologici della Magna Grecia, alle case natali di alcuni personaggi illustri, della politica e letteratura italiana. I monumenti nazionali nell'agrigentino sono:\nAree naturali.\nNell'agrigentino si estende gran parte del Parco dei Monti Sicani, quinto parco regionale della Sicilia; vi sono inoltre alcune aree naturali protette, tra cui quella della Montagnola, nella cui grotta si possono ammirare stalattiti e stalagmiti, quella del Monte Cammarata, la cui cima \u00e8 ammantata da un'interessante vegetazione, e la foce del fiume Belice, che sbocca tra ampie spiagge dorate.\nDal punto di vista naturalistico sono notevoli anche le acque che circondano Lampedusa e Linosa, isole geograficamente africane, che offrono interessanti paesaggi propri del continente nero, come l'interno desertico e le spiagge rocciose che si raggruppano nelle cosiddette \"cale\". L'arcipelago \u00e8 noto inoltre per la numerosa presenza delle tartarughe \"Caretta caretta\", che apprezzano queste isole per la cova delle loro uova.\nLe principali riserve naturali riconosciute del libero consorzio sono:\nSociet\u00e0.\nReligione.\nLe tradizioni delle celebrazioni cristiane sono molto sentite, in particolar modo nei paesi.\nL'agrigentino conta parecchie feste in onore di Santi e di Ges\u00f9, vissute tutte con grande partecipazione e fede. Ci\u00f2 attira anche il turismo, che viene colpito da questo antico folklore di Sicilia. Tra le feste pi\u00f9 note si ricordano:\nQualit\u00e0 della vita.\nSecondo il XX Rapporto Ecosistema Urbano redatto da Legambiente nel 2013 Agrigento risulta essere al 44\u00ba posto su 45 citt\u00e0 (con popolazione inferiore a 80.000 ab.). A determinare tale risultato negativo tra le altre voci contribuisce l'assenza di Pianificazione e Partecipazione ambientale (45\u00b0, unica citt\u00e0 con valore 0).\nGli sbarchi a Lampedusa.\n\"La porta d'Europa\": \u00e8 questa la definizione del piccolo lembo di terra pi\u00f9 a sud d'Europa: Lampedusa. L'isola, facente parte della provincia di Agrigento, \u00e8 facilmente raggiungibile dall'Africa per la vicinanza, (infatti \u00e8 pi\u00f9 vicina all'Africa e ne fa parte geograficamente). A partire dal 1990 circa, numerose persone provenienti dall'Africa Mediterranea, maggiormente da Tunisia, Algeria, e Marocco e dalla nazione dove hanno inizio le traversate cio\u00e8 la Libia, hanno attraversato il mare per raggiungere l'isola italiana.\nInfatti, l'avanzare della desertificazione, e altri motivi, in gran parte socio-economici e politici, hanno interessato l'impoverimento di queste aree, provocandone una successiva migrazione della popolazione in cerca di sviluppo economico.\nIl fenomeno \u00e8 andato avanti, e continua a espandersi sempre pi\u00f9, dilagando, come nel gennaio 2009, in rivolte da parte dei clandestini, ma anche dei Lampedusani stessi, che non vogliono che la loro isola venga trasformata in un enorme centro di raccolta per clandestini. Oggi l'isola si ritrova essere la pi\u00f9 trafficata delle Rotte dei migranti africani nel Mediterraneo, insieme con la citt\u00e0 spagnola di Ceuta, territorio circondato dal Marocco, e dunque obbligato a respingere sempre pi\u00f9 gente che vuole per speranza varcare la frontiera.\nCultura.\nIstruzione.\nUniversit\u00e0.\nLa sede distaccata dell'Universit\u00e0 di Palermo, il \"polo universitario della provincia\", possiede pi\u00f9 sedi nel centro della citt\u00e0 di Agrigento, tra cui una delle principali nell'Azienda Ospedaliera San Giovanni di Dio, principale struttura sanitaria provinciale.\nUn'altra sede decentrata dell'ateneo palermitano presente in provincia di Agrigento \u00e8 quella di Bivona, attivata all'inizio degli anni novanta.\nMusei.\nIl Museo archeologico regionale di Agrigento raccoglie le collezioni statali, civiche e diocesane di materiali archeologici e costituisce un insieme organico e di particolare importanza per la comprensione della storia della citt\u00e0 di Agrigento e del suo territorio; \u00e8 uno dei principali e pi\u00f9 completi musei regionali, ed \u00e8 tutto interamente dedicato alla Magna Grecia; \u00e8 situato nel cuore della Valle dei Templi.\nIl museo \u00e8 suddiviso in 20 sale, ogni sala corrisponde a oggetti di quotidiano uso del popolo greco. Tra le pi\u00f9 suggestive vi \u00e8 la sala IX, interamente dedicata alle migliaia di monete greche ritrovate con gli scavi della valle e di tutto l'agrigentino. Attraverso le stanze, \u00e8 possibile rivivere la vita contadina, i culti religiosi, la vita privata del popolo greco. La sala X ospita invece un pezzo simbolo dei rinvenimenti archeologici, l'Efebo di Agrigento, scultura in stile severo. Sono inoltre visibili tantissimi vasi tra cui il cratere di Gela.\nMedia.\nStampa.\nL'informazione del libero consorzio \u00e8 legata ai numerosi telegiornali messi in onda dalle emittenti locali, tra le quali il video giornale di TeleAcras e TVA.\nIl \"Giornale di Sicilia\" e \"La Sicilia\" hanno un'edizione dedicata al libero consorzio di Agrigento e da 57 anni \u00e8 presente il periodico L'Amico del Popolo, settimanale cattolico agrigentino, aderente alla Federazione Italiana Stampa Cattolica.\nCucina.\nI piatti della cucina del libero consorzio di Agrigento si basano sui prodotti che l'ambiente del Mediterraneo offre.\nI dolci vengono prodotti in particolare durante le feste di paese. La mandorla, principale prodotto simbolo del territorio, viene spesso usata in molti dolci per il suo delicato e intenso profumo, come ad esempio per i \"dolcetti Cucchiteddi\", preparati in Sciacca, dove alla mandorla viene unito l'aroma dei limoni di Sicilia. Altro dolce caratteristico, molto noto anche fuori dai confini consorziali grazie a una sagra organizzata durante la Settimana Santa, \u00e8 l'agnello pasquale di Favara, preparato secondo tradizione con pasta di mandorle e ripieno di pistacchio e infine ricoperto da una glassa di zucchero. Altro dolce tipico di Favara \u00e8 la Pasta Elena, dolce con pandispagna, crema di ricotta e mandorle tostate, inventata dai maestri pasticceri Francesco Buttic\u00e8 e Vincenzo Albergamo, in onore della Regina d'Italia in visita nell'Agrigentino.\nLa cassata, che si presenta con varianti da comune a comune, e infine gli immancabili cannoli siciliani sono altri classici dessert.\nLa cucina agrigentina d'altra parte, \u00e8 rappresentata anche dall'ottimo pesce. Le \"alose in camicia\" ad esempio, sono un ottimo piatto nutriente e delicato, in cui il pesce viene avvolto in pasta sfoglia e tostato al forno, o ancora la \"pasta con sarde e piselli\" - l'agrigentino \u00e8 l'unico territorio che in questo tipico piatto di Sicilia aggiunge anche i piselli. In generale la pi\u00f9 totale sicilianit\u00e0 del consorzio \u00e8 rappresentata dalla caponata.\nTra i piatti detti \"della povert\u00e0\", cucinati dai contadini durante i periodi di carestia o di guerra, vi \u00e8 l'\"u pani frittu\" cio\u00e8 il pane fritto, creato anche nella variante in cui viene fritto con l'uovo. Una ricetta \"umile\", che \"si accontentava\" delle interiora degli animali nell'agrigentino \u00e8 stata trasformata in un gustoso piatto: i \"budelli grassi di vittello e maiale\". Nel capoluogo una ricetta tipica \u00e8 la pasta con fave e ricotta.\nAltri piatti tipici sono \"lu mpurnatu e la mpanata\" tipici della cittadina di campobello di Licata dove alla fine del mese di aprile avviene una sagra dedicata a queste due pietanze. Il primo l'infornato \u00e8 un timballo di ziti fatto con rag\u00f9, carne di maiale, cavolfiori, uova, pecorino ed altre essenze spesso segrete, tramandate da generazione in generazione.\nIl secondo l'impanata \u00e8 un rotolo di sottile pasta,come quella del pane, che con un po' di olio d'oliva, prima avvolgerla su se stessa, farcendola a strati con spinaci, cavolfiori e cipolla passati in padella e olive nere, per poi cuocerle nel forno a legna.\nEconomia.\nCon un PIL pro capite nominale pari a 13.024,52 \u20ac nel 2012 \u00e8 risultata essere una delle province pi\u00f9 povere d'Italia. L'economia \u00e8 prevalentemente basata sull'agricoltura e sul turismo. Dalla viticoltura si ottengono produzioni raffinate di vino, tra cui l'Inzolia e il Marsala, e di spumante, tutte produzioni peculiari e trainanti per un'economia piuttosto depressa. \u00c8 inoltre discreto il traffico portuale, che si basa su Porto Empedocle, che fu un tempo fiorente scalo per lo smercio dello zolfo della miniera di Pasquasia, a Enna, e dei giacimenti minori. Oggi la siccit\u00e0 e l'iniquit\u00e0 della rete idrica rende frequenti le crisi idriche.\nAgricoltura.\nAnche se non bene agevolata economicamente, l'agricoltura, e le coltivazioni nell'agrigentino restano sempre tra le pi\u00f9 vive della Sicilia. Tra i prodotti qui coltivati sotto protezione dai Presidii ed Arca del Gusto di Slow Food ci sono le mandorle di Agrigento da cui nasce la tradizione contadina della sagra del mandorlo in fiore, la pesca bianca di Bivona.\nSono inoltre presenti le arance di Ribera della qualit\u00e0 Washington Navel, oggi conosciute con il nuovo marchio Riberella D.O.P..\nL'agricoltura dell'agrigentino soffre parecchio nelle stagioni estive e pi\u00f9 calde, poich\u00e9 \u00e8 tra le terre pi\u00f9 a rischio idrico, e le risorse d'acqua sono poco sufficienti per un'omogenea irrigazione dei campi. La siccit\u00e0 dunque \u00e8 la principale nemica dell'agricoltura agrigentina.\nL'agrigentino dimostra essere, uno dei territori pi\u00f9 interessanti dal punto di vista vitivinicolo. E la conferma arriva anche dal numero di \"etichette\" che conquistano le. Certo, l'agrigentino \u00e8 anche il territorio di alcuni marchi celebri come Planeta, che vi ha due grandi cantine, la pi\u00f9 famosa presso Menfi. Insomma un territorio con mille volti enologici: dai rossi ai bianchi e rosati, agli spumanti questi ultimi ben noti per il particolare gusto. Tante sono le \"etichette DOC\" ma nessuna molto celebre ancora a livello nazionale. Altre cantine di rilevanza sono situate presso Campobello di Licata. Una grande uva bianca che dal 1997 giova all'economia consortile \u00e8 un'uva da tavola coltivata nel comune di Canicatt\u00ec, la famosa Uva da tavola di Canicatt\u00ec.\nUn altro vanto sono le produzioni di primizie e prodotti in coltivati in serra nella piana di Licata. La ricchezza prodotta nel territorio licatese rappresenta una fonte di guadagno per migliaia di agricoltori e per i mercati della zona che velocizzano i prodotti di questa terra verso i grandi supermercati del nord.\nSono presenti impianti industriali per la lavorazione dei prodotti agricoli destinati al mercato nazionale.\nArtigianato.\nUna lavorazione artigianale che si \u00e8 magnificamente sviluppata nella citt\u00e0 di Sciacca \u00e8 quella della produzione di ceramica. Dopo la famosa Caltagirone, Sciacca \u00e8 la seconda per la bellezza delle sue ceramiche presenti anche sulle facciate dei monumenti cittadini. La citt\u00e0 \u00e8 entrata a far parte della categoria dei centri di produzione di ceramiche pi\u00f9 importanti d'Italia. Piatti, vasi, anfore, statue, piastrelle e oggetti artistici vari fanno bella mostra nei numerosi negozi del centro storico. I forni antichi, recentemente scoperti, fanno pensare che l'arte della ceramica a Sciacca abbia avuto inizio dal Trecento, se non prima. Tale attivit\u00e0 fu continuata e ampliata nei secoli successivi. Le sue numerose fornaci sono anche la testimonianza che la sua ceramica dominava i mercati della Sicilia occidentale e veniva esportata altrove. Nel XVI secolo come gi\u00e0 in precedenza si \u00e8 detto per ordine dei nobili locali, parecchie mattonelle, e tessere colorate furono destinate ad abbellire tanti monumenti. Quasi sempre la produzione allestite in mostre sfocia in attrazioni turistiche molto apprezzate da tutta Europa.\nIndustria.\nL'energia si sta sviluppando specie nel settore delle \"fonti pulite\": grazie soprattutto al clima soleggiato del territorio agrigentino e ai venti delle sue colline, sulle colline dell'entroterra sono stati negli ultimi anni installati parecchi aerogeneratori, e molti impianti fotovoltaici. Tuttavia la produzione d'energia non fa ancora parte di una principale fonte di guadagno; lo sar\u00e0 in futuro secondo i progetti.\nGrazie anche ad alcune societ\u00e0 specializzate in costruzioni tecniche, si stanno realizzando importantissimi parchi eolici, alcuni di questi saranno in breve tra i pi\u00f9 grandi e produttivi d'Europa. A Porto Empedocle, sono gi\u00e0 stati montati alcuni pannelli solari, per alcune sperimentazioni, primo passo verso la costruzione di una grande centrale solare. Sar\u00e0 realizzato ad Agrigento uno dei pi\u00f9 grandi impianti fotovoltaici di Europa. Il Comune di Agrigento e la societ\u00e0 IESS (Impianti Energia Solare Sicilia) hanno sottoscritto, infatti, un protocollo d'intesa per la realizzazione di una tra le pi\u00f9 grandi centrali fotovoltaiche d'Europa, con una potenza installata di 40\u00a0MW e una capacit\u00e0 di produzione di 55 milioni di kWh/anno, la cui realizzazione permetter\u00e0 una riduzione di anidride carbonica nell'atmosfera di circa 35\u00a0000 tonnellate su base annua.\nTurismo.\nSenza alcun dubbio turismo e archeologia nel libero consorzio di Agrigento si fondono in una sola cosa, infatti principali attrazioni turistiche della zona sono quasi tutte resti e testimonianze dell'et\u00e0 della Magna Grecia e sono tra le maggiori in Italia.\nLa pi\u00f9 rinomata \u00e8 la Valle dei templi, un sito archeologico risalente al periodo della Magna Grecia, ubicato nei pressi di Agrigento; nel 1997 \u00e8 stata inserita nella lista dei luoghi Patrimonio mondiale dell'umanit\u00e0, redatta dall'UNESCO. \u00c8 considerata un'ambita meta turistica, oltre alla pi\u00f9 importante fonte di turismo per l'intera citt\u00e0 di Agrigento e una delle principali di tutta la Sicilia. Rappresenta anche uno dei principali monumenti nazionali. Il principale tempio \u00e8 quello della Concordia, paragonabile per splendore a quelli oggi presenti in Grecia. Costruito come quello di Giunone su di un massiccio basamento destinato a superare i dislivelli del terreno roccioso, per lo stato di conservazione \u00e8 considerato uno degli edifici sacri d'epoca classica pi\u00f9 notevoli del mondo greco (440 a.C.-430 a.C.). Al centro della Valle dei Templi, nella zona a ovest della chiesa di San Nicola (oggi Museo Nazionale), si ergono i resti dell'\"ekklesiast\u00e9rion\" e del cosiddetto Oratorio di Falaride. I lavori per la costruzione del museo hanno messo in luce un interessantissimo complesso di carattere pubblico. Nella parte nord, non pi\u00f9 visibile perch\u00e9 barbaramente sepolto dall'edificio del museo, era un santuario di Demetra e Kore del VI-V secolo a.C., da collegare con ogni probabilit\u00e0, come presidio sacro, con le attivit\u00e0 pubbliche svolte immediatamente in basso a sud: dal santuario provengono i consueti ex voto fittili e ceramici.\nLa Valle dei Templi non \u00e8 l'unica attrazione storico-turistica. Anche i centri storici di molti paesi, come quello di Licata con suoi antichi palazzi, le sue ville Liberty, le sue chiese, e i suoi caratteristici borghi come la \"marina\" antico polo commerciale, e poi il centro storico di Canicatt\u00ec con le sue chiese e i palazzi nobiliari, le cattedrali delle citt\u00e0 della provincia come il duomo di Sciacca, o il centro storico a pianta seicentescha di Campobello di Licata arricchito dai palazzi seicenteschi e settecenteschi, le chiese, le piazze pavimentate dall'artista Silvio benedetto sono rilevantissimi centri culturali per tutto l'agrigentino.\nAltra fonte di turismo sono i castelli: in epoca medievale furono costruiti nell'entroterra molte fortezze, mura, castelli e palazzi fortificati. La maggior parte di essi, essendo appartenenti all'Alto Medioevo e dunque tra il 900 e il 1000 a.C., \u00e8 ormai quasi distrutta, o ne sono totalmente scomparse le tracce rimanendo solamente documenti e/o testi che parlano di queste antiche fortezze.\nI castelli attualmente visitabili oggi sono comunque parecchi, alcuni levigati dal tempo, altri ancora ben tenuti e imponenti. Tra questi spicca per importanza il castello di Palma di Montechiaro (castello chiaramontano), che realizzato nel 1353 fu, per la sua posizione strategica, di grande importanza nella storia della lotta contro i pirati provenienti dal Mediterraneo. Il castello di Bivona, fortezza anch'essa eretta intorno al 1300, \u00e8 stato dichiarato monumento nazionale. Il castello di Favara costruito intorno al 1270 restaurato di recente, viene utilizzato come sede di rappresentanza del comune e scenario di mostre e convegni anche a carattere nazionale. Il Castel Sant'Angelo di Licata, che durante la seconda guerra mondiale, nel 1943, fu bombardato dalle truppe alleate, \u00e8 stato successivamente restaurato ed \u00e8 oggi adibito a museo.\nTra le localit\u00e0 legate al turismo balneare, vi \u00e8 Eraclea Minoa, con le coste sabbiose bianche perla e le sue pinete a ridosso del mare e altre nel licatese, dalla spiaggia di Rocca San Nicola (l'antica Inico, reggia di Cocalo) alla Baia di Mollarella, ai faraglioni situati sotto il monte Sant'Angelo, fino alle sabbiose spiagge della riviera di levante di Licata, fino ai confini con il castello di Falconara. L'isola di Lampedusa \u00e8 un'altra nota meta turistica.\nInfrastrutture e trasporti.\nStrade.\nIl territorio agrigentino non \u00e8 toccato da alcuna autostrada, possedendo solamente alcune strade a scorrimento veloce. \u00c8 per\u00f2 in corso di realizzazione l'adeguamento della SS 640 in moderna superstrada da Agrigento fino all'immissione sulla A19, passando per Caltanissetta. Complessivamente esistono cinque strade statali maggiori che attraversano il territorio del libero consorzio: oltre alla gi\u00e0 citata SS 640, vi sono la SS 118, la SS 115 (e le sue diramazioni), la SS 189 e la SS 624. Di particolare rilievo \u00e8 l'itinerario per Palermo - il quale si snoda tra la SS 189 e la SS 121 - che risulta un'arteria parecchio trafficata e insufficiente per le esigenze dell'area e per la quale sono previsti dei lavori di ampliamento.\nDi fatto il migliore collegamento dell'ex provincia agrigentina con il capoluogo regionale \u00e8 la SS 624, che partendo da Sciacca e, attraversando un isolato entroterra, arriva sulla circonvallazione di Palermo (Viale della Regione Siciliana). Si giunge a Palermo con una moderata velocit\u00e0 in circa due ore. Gran parte del percorso si trova su alti e lunghi viadotti, immerso tra le colline.\nMolto battuta \u00e8 anche la fondamentale SS 115 che corre lungo tutta la costa meridionale dell'isola, da Trapani fino a Siracusa, congiungendo la maggior parte delle localit\u00e0 costiere agrigentine.\nAltre statali sono le nn. 123, 190, 386, 410, 557, 576, cui si aggiungono le strade consortili.\nFerrovie.\nIl territorio agrigentino viene attraversato da tre linee ferroviarie aperte al traffico passeggeri, tutte gestite da RFI per un totale di circa 150\u00a0km: la Palermo-Agrigento, la Caltanissetta Xirbi-Agrigento -le quali si incontrano, nella stazione di Aragona- e infine la Siracusa-Canicatt\u00ec. Tutte e tre le linee sono a binario semplice ed elettrificato, tranne la Siracusa-Canicatt\u00ec che non \u00e8 provvista di elettrificazione.\nLa principale stazione del libero consorzio \u00e8 quella di Agrigento Centrale, da dove un tempo partiva il famoso treno Freccia del Sud, che arrivava alla Stazione di Milano Centrale. Oggi non \u00e8 pi\u00f9 sede di transito di treni nazionali, ma soltanto di treni regionali, che la collegano con Palermo e Caltanissetta. Altre importanti stazioni sono quelle di Canicatt\u00ec e Licata, poste lungo la stessa linea e da dove transitano i treni che fanno la spola tra queste localit\u00e0 e altre importanti citt\u00e0 come Gela, Vittoria, Comiso e l'aeroporto, Ragusa e Modica.\nLe linee per Palermo e Siracusa sono state oggetto di alcuni interventi di potenziamento recenti che hanno abbattuto i tempi di percorrenza. La tratta verso il capoluogo isolano in particolare \u00e8 quella che risulta pi\u00f9 competitiva rispetto al trasporto su strada.\nCarenze ben maggiori si evidenziano nelle zone sprovviste di collegamento ferroviario, come quelle interne e costiere, dove pure esistono importanti centri balneari, archeologici e portuali, poich\u00e9 attraversate solo da ferrovie ormai soppresse: la Agrigento-Naro-Licata, la Lercara-Filaga-Magazzolo e soprattutto la Porto Empedocle-Castelvestrano, ultima a essere stata chiusa, nel 1986.\nProprio Porto Empedocle \u00e8 anche il capolinea di una delle sei ferrovie turistiche italiane, ovvero la Ferrovia dei templi, originaria porzione terminale della linea per Palermo, che attraversa il suggestivo parco archeologico della Valle dei Templi: \u00e8 stata affidata alla Fondazione delle Ferrovie dello Stato ed \u00e8 aperta al traffico solo in alcuni momenti dell'anno, come durante la Sagra del mandorlo in fiore e nei mesi estivi.\nPorti.\nPrincipale per le quantit\u00e0 del pescato e per l'arrivo di altri generi alimentari e non solo, Sciacca vanta il porto pi\u00f9 attivo del territorio, porto moderno e ospita circa cinquecento natanti tra pescherecci e piccole imbarcazioni, che quasi ogni anno scaricano oltre cinquemila tonnellate di pesce. La sua flotta peschereccia comprende circa duecento barche ed \u00e8 la seconda in Sicilia dopo quella di Mazara del Vallo (TP). Tale attivit\u00e0 impegna, comprese le strutture a terra, quasi duemila persone con un fatturato annuo che supera i trenta milioni di euro. I tipi di pesca pi\u00f9 note sono lo strascico, la sottocosta e il palangresi. La pesca pi\u00f9 praticata \u00e8 quella del pesce azzurro a cianciolo che, attraverso la lavorazione nelle sue industrie conserviere, viene esportato in tutto il mondo, facendo di Sciacca il primo produttore europeo.\nImportante porto \u00e8 quello di Porto Empedocle, come quello di Sciacca peschereccio ma anche industriale e turistico. Nel comune ricade la sede della Capitaneria di Porto-Guardia Costiera, che presidia tutta la costa della provincia agrigentina. Le principali partenze di traghetti per Lampedusa, e Linosa gestite dalla \"Ustica lines\" sono garantite dal porto del comune di Porto Empedocle.\nDa menzionare \u00e8 anche quello di Licata di origine antichissime: fu polo commerciale del Mediterraneo dal periodo greco al periodo romano e normanno ed enormi erano gli scambi commerciali con gli approdi europei ed extraeuropei, fino agli inizi del secolo scorso; il commercio riguardava soprattutto lo zolfo, prodotto nell'entroterra licatese, che vantava il giacimento pi\u00f9 grande d'Europa di questo elemento zolfo. Tanti erano i consolari di paesi europei che aprivano le proprie sedi in citt\u00e0; successivamente divenne uno dei primi porti intermodali dell'isola per via della ferrovia che attraverso un collegamento permetteva il carico delle merci. Il porto licatese per via degli attacchi stranieri col passare dei secoli divenne anche un approdo militare e difesa del territorio. La cantieristica licatese rappresenta un vanto dell'economia locale: antichi maestri d'ascia sono il fulcro artigianale dell'attivit\u00e0 di costruzione delle numerosissime barche prodotte ed esportate anche fuori Sicilia; la marineria licatese rappresenta il fiore all'occhiello dell'economia locale, con il suo freschissimo pescato richiesto dai maggiori mercati dell'isola. Un piccolo cantiere navale provvede alla realizzazione delle piccole e medie imbarcazioni.\nAeroporti.\nNell'agrigentino non sono presenti aeroporti, fatta eccezione per l'Aeroporto di Lampedusa che vi si trova politicamente ma non geograficamente. L'aeroporto serve solamente l'arcipelago delle Isole Pelagie e sorge a poche centinaia di metri dal centro abitato di Lampedusa; possiede una sola pista di 1800 m.\nFuturistici progetti parlano della realizzazione di un grande scalo aereo che servir\u00e0 la citt\u00e0 di Agrigento, attualmente di difficile realizzazione a seguito della definitiva partenza dell'aeroporto di Comiso nell'estate 2013.\nQuest'ultimo, infatti, risulta essere il pi\u00f9 vicino per distanza.\nTuttavia, gli aeroporti di Catania e Palermo, pur essendo geograficamente pi\u00f9 distanti, sono maggiormente trafficati per via del numero delle destinazioni aeree disponibili.\nAmministrazione.\nL'amministrazione del libero consorzio ha sede ad Agrigento in piazza Aldo Moro 1.\nAllo scadere del mandato di Eugenio D'Orsi nel 2013, non si \u00e8 proceduto a nuove elezioni per ordine della Regione che aveva nel frattempo commissariato tutte le province siciliane. La gestione dell'ente fu data al prefetto Benito Infurnari. Non essendo riuscito a emanare la prevista riforma, nel 2014 il governo di Palermo procedette a un nuovo commissariamento, nella persona di Alessandra Di Liberto."}
{"id": "2250166", "revid": "287204", "url": "https://it.wikipedia.org/wiki?curid=2250166", "title": "Words &amp; Music (DVD)", "text": ""}
{"id": "2250169", "revid": "247222", "url": "https://it.wikipedia.org/wiki?curid=2250169", "title": "E tu... (brano musicale)", "text": ""}
{"id": "2250170", "revid": "834", "url": "https://it.wikipedia.org/wiki?curid=2250170", "title": "Words &amp; Music", "text": ""}
{"id": "2250175", "revid": "599013", "url": "https://it.wikipedia.org/wiki?curid=2250175", "title": "Words and Music", "text": ""}
{"id": "2250178", "revid": "834", "url": "https://it.wikipedia.org/wiki?curid=2250178", "title": "Words &amp; music", "text": ""}
{"id": "2250183", "revid": "804", "url": "https://it.wikipedia.org/wiki?curid=2250183", "title": "Southwark Bridge", "text": "Il Southwark Bridge \u00e8 un ponte ad arco che collega Southwark e la City attraversando il Tamigi nella zona di Central London. Venne progettato da Ernest George e Basil Mott, costruito da \"Sir William Arrol &amp; Co.\" ed inaugurato nel 1921.\nStoria.\nIl ponte precedente esistente sul sito, era stato aperto nel 1819 ed era costituito da tre campate in ferro sostenute da piloni in granito. Esso era noto come \"Iron Bridge\" in contrapposizione al London Bridge noto come \"Stone Bridge\". Il ponte era considerato un record in quanto era stato il primo ponte in ferro ad avere una campata sospesa di 80 metri. Esso \u00e8 frequentemente menzionato da Charles Dickens nei suoi romanzi \"Little Dorrit\" e \"Our Mutual Friend\".\nDintorni.\nIl terminale sud del ponte \u00e8 vicino alla Tate Modern, il Globe Theatre e la sede del \"Financial Times\", mentre il terminale nord \u00e8 vicino alla Cannon Street Station. Sotto il ponte, sulla riva sud, vi sono alcuni vecchi scalini presso i quali i barcaioli del Tamigi ancoravano le loro imbarcazioni in attesa di passeggeri da traghettare.\nPonte vicino.\nIl ponte successivo verso monte \u00e8 il Millennium Bridge e quello precedente verso valle il Cannon Street Railway Bridge."}
{"id": "2250186", "revid": "481666", "url": "https://it.wikipedia.org/wiki?curid=2250186", "title": "Parole e musica", "text": ""}
{"id": "2250191", "revid": "110157", "url": "https://it.wikipedia.org/wiki?curid=2250191", "title": "Empire Awards 2005", "text": "La 10\u00aa edizione degli Empire Awards, organizzata dalla rivista cinematografica inglese \"Empire\", si \u00e8 svolta il 13 marzo 2005, presso la Guildhall, municipio storico di Londra. Premi\u00f2 i film usciti nel 2004.\nVincitori e candidati.\nI vincitori sono indicati in grassetto."}
{"id": "2250201", "revid": "72265", "url": "https://it.wikipedia.org/wiki?curid=2250201", "title": "Barbelioti", "text": ""}
{"id": "2250204", "revid": "729019", "url": "https://it.wikipedia.org/wiki?curid=2250204", "title": "Centrale nucleare di Laguna Verde", "text": "Laguna Verde \u00e8 una centrale nucleare situata ad Alto Lucero, nello stato di Veracruz, in Messico. Produce circa il 4,8% del fabbisogno energetico nazionale messicano ed \u00e8 l'unico impianto nucleare presente nel paese. \u00c8 composta da due reattori BWR di tipo BWR-5, che producono 650 MWe ciascuno. La centrale \u00e8 controllata e gestita dalla Comisi\u00f3n Federal de Electricidad (CFE), la compagnia elettrica nazionale posseduta dal governo messicano.\nStoria.\nLa costruzione della prima unit\u00e0 inizi\u00f2 nell'ottobre 1976 e la sua attivazione avvenne nel 1989. La costruzione della seconda unit\u00e0 fu avviata invece nel 1977 e l'attivazione nel 1994.\nDa quando l'impianto \u00e8 operativo, ci sono state costanti proteste circa il suo impatto ambientale ed accuse su inadeguate misure di sicurezza, oltre a critiche da parte di organizzazioni internazionali come Greenpeace. La CFE ha ripetutamente smentito tali pericoli, dichiarando che la centrale \u00e8 tra le pi\u00f9 sicure al mondo e che rispetta tutti gli standard internazionali per la sicurezza sull'energia nucleare.\nNel 1999 fu implementato un piano di gestione ambientale, basato sullo standard ISO 14001 standard. Nel 2003, l'impianto ha ottenuto la certificazione secondo lo standard .\nPossibile espansione.\nNel settembre 2006 il governo messicano annunci\u00f2 i piani per l'espansione della centrale, smentendo cos\u00ec presunte voci sullo smantellamento dell'impianto. Secondo il progetto, la produzione di energia elettrica verr\u00e0 aumentata a 1500\u00a0MW. I prezzi elevati nel mercato del gas naturale avevano creato interessi per la costruzione di una seconda centrale nucleare, ma per ragioni economiche e politiche tale ipotesi fu scartata.\nI piani per innalzare la capacit\u00e0 dell'impianto usando gli attuali reattori sono ad uno stadio avanzato; ci\u00f2 potrebbe comportare un aumento di potenza di circa il 20%."}
{"id": "2250214", "revid": "22346937", "url": "https://it.wikipedia.org/wiki?curid=2250214", "title": "Piastre", "text": ""}
{"id": "2250217", "revid": "834", "url": "https://it.wikipedia.org/wiki?curid=2250217", "title": "Uscita di sicurezza (album)", "text": ""}
{"id": "2250218", "revid": "767487", "url": "https://it.wikipedia.org/wiki?curid=2250218", "title": "Cenere (film)", "text": "Cenere \u00e8 un film muto girato nel 1916 diretto ed interpretato da Febo Mari, ed \u00e8 tratto dall'omonimo romanzo del 1904 della scrittrice Grazia Deledda. In questa pellicola, girata nell'agosto 1916, si registra l'unica interpretazione cinematografica dell'attrice teatrale Eleonora Duse.\nIl film \u00e8 ambientato a Fonni in Sardegna, ma la casa di produzione torinese Ambrosio, per contenere i costi, fece girare gli esterni \"sardi\" tra Ala di Stura e Balme nelle vicine Valli di Lanzo.\nNel dicembre 2019 Guglielmo Diana e Luca Martone hanno creato una versione musicata del film.\nTrama.\nRosalia Derios partorisce un figlio illegittimo, Anania. Essendo povera, lo affida al padre naturale e a sua moglie. Anania studia e ha buone prospettive per il suo futuro. Fattosi adulto, egli si fidanza con l'amica di infanzia Margherita ma cercher\u00e0 di rintracciare Rosalia con l'aiuto della madre adottiva, nel frattempo diventata vedova. Scoperto lo stato di indigenza di Rosalia, le promette che chieder\u00e0 alla sua futura sposa di accoglierla sotto lo stesso tetto. Margherita per\u00f2 rifiuta. Avendo appreso ci\u00f2, Rosalia si rassegna al suo destino di solitudine e si uccide, senza sapere che il figlio \u00e8 disposto a lasciare la fidanzata per restare con lei."}
{"id": "2250221", "revid": "767487", "url": "https://it.wikipedia.org/wiki?curid=2250221", "title": "Suzan Najm Aldeen", "text": "Biografia.\nL'attrice ha vissuto nel suo paese natale coi genitori, fino a diplomarsi, per poi trasferirsi a Damasco per laurearsi in Architettura.\nDurante i suoi studi universitari, prima di laurearsi, \u00e8 entrata nell'ambito artistico, che l'ha portata a diventare un'attrice, ma ci\u00f2 non le ha impedito di continuare a studiare arduamente per diventare un architetto.\nNei primi anni '90, Suzan ha cominciato a recitare in alcune opere seriali siriane, sempre dimostrando di avere un notevole talento innato per la recitazione, interpretando agli inizi ruoli secondari, per poi diventare una delle attrici protagoniste pi\u00f9 importanti di tutta la Siria.\nLa sua prima opera \u00e8 stata \"Aldakhliah\" (\"\u0627\u0644\u062f\u062e\u064a\u0644\u0629\"), col noto attore siriano Jihad Saad.\nSuzan si \u00e8 sposata nel 1995 con un uomo d'affari siriano, da cui ha avuto quattro figli, due maschi e due femmine.\nL'artista possiede una societ\u00e0 di produzione di sua propriet\u00e0, denominata \u201cSana\u201d, dalle iniziali del suo nome.\nOpere.\nAlcune delle famose opere a cui ha partecipato Suzan Najm AlDeen sono: "}
{"id": "2250224", "revid": "22356", "url": "https://it.wikipedia.org/wiki?curid=2250224", "title": "Ectenosaurus clidastoides", "text": "L'ectenosauro (gen. Ectenosaurus) \u00e8 un rettile marino estinto appartenente ai mosasauri. Visse nel Cretaceo superiore (Santoniano - Campaniano, circa 80 milioni di anni fa). I suoi resti sono stati ritrovati in Nordamerica (Kansas).\nDescrizione.\nIl corpo di questo animale, lungo circa sei metri, era allungato e ben adatto al nuoto, con quattro zampe trasformate in pinne e una lunga coda appiattita lateralmente. Il cranio, che possedeva reminiscenze di antenati simili a varani, era lungo oltre sessanta centimetri e possedeva ossa altamente mobili, che permettevano all'animale di spalancare la bocca facilmente. Rispetto all'assai simile \"Platecarpus\", questo mosasauro possedeva un muso pi\u00f9 allungato e sottile. \"Ectenosaurus\" era inoltre caratterizzato da un profondo solco lungo il margine dorsale dell'osso articolare, immediatamente dietro alla fossa glenoide. Questa caratteristica non \u00e8 conosciuta in nessun altro mosasauro.\nImpronte di pelle.\nUno studio del 2011 ha permesso di scoprire scaglie su un esemplare di \"Ectenosaurus clidastoides\" scoperto nel 1953: queste scaglie, lunghe pochi millimetri e a forma di diamante, possedevano una carena utile a incastrare le scaglie le une alle altre e a far scorrere meglio l'acqua lungo il corpo dell'animale, in un modo simile a quello degli odierni squali (Lindgren et al., 2011).\nClassificazione.\nI primi fossili di questo animale vennero inizialmente descritti da Merriam nel 1894, ma vennero attribuiti a un altro genere di mosasauri, \"Platecarpus\". Solo nel 1967, grazie a uno studio compiuto da Dale Russell, venne istituito il genere \"Ectenosaurus\". Questo animale era assai simile a \"Platecarpus\", ma se ne differenziava per alcuni dettagli cranici. Alcune caratteristiche della parte posteriore del cranio e delle zampe, inoltre, lo avvicinano al mosasauro primitivo \"Clidastes\" (come indica l'epiteto specifico della specie tipo, Ectenosaurus clidastoides). I resti fossili di questo animale sono stati ritrovati in Kansas, nel famoso calcare di Niobrara, dove sono stati rinvenuti i resti di numerosi altri mosasauri. Un'altra specie, \"E. everhartorum\", \u00e8 stata descritta nel 2021 ed \u00e8 basata su fossili anch'essi rinvenuti in Kansas."}
{"id": "2250228", "revid": "484362", "url": "https://it.wikipedia.org/wiki?curid=2250228", "title": "Vici Vindiciae", "text": "Vici Vindiciae (in italiano: \"Le rivendicazioni di Vico\") \u00e8 il titolo di un \"pamphlet\" di Giovambattista Vico.\nScritto in latino, e pubblicato a Napoli nel 1729 (per i tipi di Felice Mosca), l'opuscolo del filosofo si \u00e8 stratificato con il titolo (gi\u00e0 presente nell'occhiello) di \"Vici Vindiciae\", in sostituzione di quello, pi\u00f9 lungo, che compariva nel frontespizio: \"Notae in Acta eruditorum lipsiensia mensis augusti A. MDCCXXVII Ubi Inter Nova Literaria unum extat de ejus Libro, cui titulus \"Principj d'una Scienza Nuova dintorno alla Natura delle Nazioni\"\".\nCome si ricava dalle informazioni contenute nel frontespizio, le \"Rivendicazioni\" configuravano una risposta alle critiche rivolte alla prima stesura della \"Scienza Nuova\" che erano comparse, in forma anonima, sulle colonne del numero di agosto 1727 di un periodico di Lipsia, gli \"Acta Eruditorum lipsiensia\". Le accuse anonime dovevano provenire, secondo una tesi (Ratto, 2003), dall'ambiente anticurialista napoletano.\nLe \"Vindiciae\", che sono state lette come l'ideale introduzione alla \"Scienza Nuova\" (Armignacco, 1997), erano anticipate dall'epigrafe dedicata a Tacito, con una citazione, ripresa dagli \"Annales\", che aveva un intento ironico: come i senatori romani del I secolo erano stati indeboliti dalle proscrizioni, cos\u00ec gli eruditi degli \"Acta\" di Lipsia erano stati sviliti dalle dispute dottrinarie (Ruggiero, 2000).\nIl \"pamphlet\", nella sua asprezza di contenuti che si conciliava con una forma elaborata, mostra un Vico profondamente cattolico a difesa dei principi della religione e, allo stesso tempo, un Vico anticurialista che, informato di giurisdizionalismo Sei-Settecentesco, contrasta le prevaricazioni della Chiesa quale istituzione temporale (Armignacco, 1997)."}
{"id": "2250230", "revid": "22347059", "url": "https://it.wikipedia.org/wiki?curid=2250230", "title": "Copeco", "text": ""}
{"id": "2250231", "revid": "22347064", "url": "https://it.wikipedia.org/wiki?curid=2250231", "title": "Copechi", "text": ""}
{"id": "2250232", "revid": "22347077", "url": "https://it.wikipedia.org/wiki?curid=2250232", "title": "Copeca", "text": ""}
{"id": "2250233", "revid": "22347082", "url": "https://it.wikipedia.org/wiki?curid=2250233", "title": "Copeche", "text": ""}
{"id": "2250239", "revid": "104458", "url": "https://it.wikipedia.org/wiki?curid=2250239", "title": "Rabbini", "text": ""}
{"id": "2250247", "revid": "767487", "url": "https://it.wikipedia.org/wiki?curid=2250247", "title": "Aleosan", "text": "Aleosan \u00e8 una municipalit\u00e0 di Quarta classe delle Filippine, situata nella Provincia di Cotabato, nella Regione del SOCCSKSARGEN.\nAleosan \u00e8 formata da 19 baranggay:"}
{"id": "2250252", "revid": "1877829", "url": "https://it.wikipedia.org/wiki?curid=2250252", "title": "Maria Luisa Boncompagni", "text": "Biografia.\nNel 1914 Maria Luisa Boncompagni fu scelta, tra molte candidate, dopo aver risposto ad un annuncio apparso su \"Il Messaggero\" in cui si cercava una \"signorina buona dicitrice\", e fu assunta dall'Araldo Telefonico.\nNell'ottobre 1924 fu assunta dall'URI come scritturale a mano e a macchina, lettrice e dicitrice, percependo un salario di 500 lire mensili. Per contratto la Boncompagni era tenuta a preparare il disco di ogni trasmissione, annunciarlo, avviarlo e preparare il successivo.\nPartecip\u00f2 a trasmissioni radiofoniche come \"Partita a scacchi\", di Giuseppe Giacosa.\nFu soprannominata \"zia Radio\" e \"l'usignolo della radio\".\nPer lungo tempo le fu anche attribuito il primo annuncio della storia radiofonica, trasmesso dalla stazione di Roma S. Filippo alle ore 21 del 6 ottobre del 1924 con queste parole:\nIn merito a ci\u00f2, per\u00f2, vi \u00e8 una controversia. Un altro annuncio riemerse nel 1997, quando Barbara Scaramucci lo riscopr\u00ec negli archivi della neonata Rai Teche da lei diretta.\nIn questa versione sembra evidente che l'annuncio fu pronunciato da Ines Viviani Donarelli, musicista e moglie del direttore artistico della URI, che presenta il quartetto in studio e se stessa.. Tuttavia, la Viviani Donarelli si limit\u00f2 a presentare la prima trasmissione radiofonica, ma solo dopo l'annuncio della Boncompagni.\nLa storia della radio curata dalla Rai attribuisce sia alla Boncompagni sia ad Ines Viviani Donarelli le primogeniture di voci dell'etere italiana."}
{"id": "2250257", "revid": "857138", "url": "https://it.wikipedia.org/wiki?curid=2250257", "title": "President Roxas", "text": "Il toponimo President Roxas pu\u00f2 riferirsi a diverse localit\u00e0 delle Filippine"}
{"id": "2250269", "revid": "741864", "url": "https://it.wikipedia.org/wiki?curid=2250269", "title": "Tommaso Rossi (filosofo)", "text": "Biografia.\nIl contemporaneo e celebre filosofo napoletano Giambattista Vico lo defin\u00ec \"il pi\u00f9 grande e puro metafisico\". Rossi, che fu ordinato prete nel 1697, esercit\u00f2 il suo ministero a Montefusco in qualit\u00e0 di abate di Santa Maria della Piazza. Studi\u00f2 teologia e giurisprudenza a Napoli fino al 1730. Scrisse diverse opere tra cui la pi\u00f9 importante rimane \"Della mente sovrana del mondo\".\nOpere.\nEdizione moderna"}
{"id": "2250271", "revid": "110157", "url": "https://it.wikipedia.org/wiki?curid=2250271", "title": "Blackfriars Railway Bridge", "text": "Il Blackfriars Railway Bridge \u00e8 un ponte ferroviario che attraversa il Tamigi a Londra, fra il Blackfriars Bridge ed il Millennium Bridge.\nVi sono state due strutture con questo nome; la prima venne inaugurata nel 1864 su progetto di Joseph Cubitt per la \"London, Chatham and Dover Railway\". A seguito delle costituzione della \"Southern Railway\" nel 1924, i treni inter-city e verso l'Europa fecero capolinea alla stazione di Waterloo e la stazione di St Paul's divenne una stazione locale per cui il ponte divenne sempre meno utilizzato. Poich\u00e9 nel tempo le sue strutture si erano indebolite e non era pi\u00f9 idoneo a sopportare il transito dei treni moderni, nel 1985 la struttura metallica venne rimossa e furono lasciati al loro posto i piloni di sostegno.\nIl secondo ponte, costruito accanto a quello demolito, venne chiamato in origine \"St Paul's Railway Bridge\" ed inaugurato nel 1886. Esso \u00e8 ancora in uso e venne realizzato in acciaio dalla \"John Aird &amp; Co.\". Quando la stazione di St Paul's cambi\u00f2 il suo nome in Blackfriars nel 1937 anche il ponte cambi\u00f2 il suo nome.\nAl terminale sud vi era la Blackfriars Bridge railway station che apr\u00ec nel 1864 e chiuse al traffico passeggeri nel 1885 a seguito dell'apertura di quella che \u00e8 oggi la Blackfriars station. La Blackfriars Bridge railway station continu\u00f2 ad operare come servizio merci fino al 1964 quando venne demolita ed al suo posto vennero costruiti alcuni edifici adibiti ad uffici. "}
{"id": "2250274", "revid": "1005847", "url": "https://it.wikipedia.org/wiki?curid=2250274", "title": "Elezioni europee del 1987 in Spagna", "text": "Le elezioni europee del 1987 in Spagna si sono tenute il 10 giugno. Fu una tornata elettorale straordinaria per l'elezione dei rappresentanti della Spagna, entrata nella Comunit\u00e0 Economica Europea il 1\u00ba gennaio 1986 assieme al Portogallo."}
{"id": "2250284", "revid": "92723", "url": "https://it.wikipedia.org/wiki?curid=2250284", "title": "Notre-Dame-Immacul\u00e9e de Monaco", "text": ""}
{"id": "2250285", "revid": "339392", "url": "https://it.wikipedia.org/wiki?curid=2250285", "title": "Re Rothgar", "text": ""}
{"id": "2250299", "revid": "767487", "url": "https://it.wikipedia.org/wiki?curid=2250299", "title": "Antipas", "text": "Antipas \u00e8 una municipalit\u00e0 di Terza classe delle Filippine, situata nella Provincia di Cotabato, nella Regione del SOCCSKSARGEN.\nAntipas \u00e8 formata da 13 baranggay:"}
{"id": "2250301", "revid": "30909", "url": "https://it.wikipedia.org/wiki?curid=2250301", "title": "Personaggi di MediEvil 2", "text": ""}
{"id": "2250305", "revid": "1543377", "url": "https://it.wikipedia.org/wiki?curid=2250305", "title": "Alluminuro di titanio", "text": "L'alluminuro di titanio, TiAl, \u00e8 un composto chimico intermetallico tra titanio e alluminio.\n\u00c8 molto leggero e resistente all'ossidazione e al calore, ma \u00e8 poco duttile. La densit\u00e0 della fase \u03b3-TiAl \u00e8 circa 4,0 g/cm\u00b3. Trova impiego nei campi automobilistico e aeronautico. Lo sviluppo di leghe basate sul TiAl inizi\u00f2 circa 40 anni fa, ma reali applicazioni sono iniziate solo nel 2000.\nSono noti tre composti intermetallici titanio-alluminio: \u03b3-TiAl, \u03b12-Ti3Al e TiAl3. Di questi, \u03b3-TiAl ha ricevuto pi\u00f9 attenzione e ha trovato maggiori applicazioni. Infatti ha eccellenti propriet\u00e0 meccaniche e resiste all'ossidazione e alla corrosione a temperatura elevata (sopra 600\u00a0\u00b0C), e pu\u00f2 quindi sostituire le tradizionali superleghe a base di nichel nei motori a turbina degli aerei.\nLeghe a base di TiAl possono incrementare il rapporto spinta-peso nei motori di aviazione. In particolare il loro utilizzo riguarda le pale delle turbine a bassa pressione dei motori e le pale dei compressori ad alta pressione. Tradizionalmente, queste parti sono fatte con superleghe a base di nichel, che hanno una densit\u00e0 quasi doppia rispetto a leghe a base di TiAl.\nLa General Electric ha recentemente annunciato che utilizzer\u00e0 \u03b3-TiAl in pale per turbine a bassa pressione per il motore GEnx, che equipaggia gli aerei Boeing 787 e Boeing 747-8. Si tratta del primo esempio di utilizzo su larga scala di questo materiale su velivoli commerciali."}
{"id": "2250312", "revid": "124925376", "url": "https://it.wikipedia.org/wiki?curid=2250312", "title": "Disc dog", "text": "Disc dog \u00e8 il nome pi\u00f9 generico dello sport comunemente chiamato \"Frisbee dog\". Nelle gare di disc dog, i cani ed i loro accompagnatori umani gareggiano in eventi come prese di distanza e routine di freestyle. Il termine \"disc\" \u00e8 preferibile al termine \"Frisbee\" perch\u00e9 \u00e8 un marchio registrato da \"Wham-O\".\nStoria.\nLo sport ha i suoi inizi nei primi inizi del 1970, parallelamente alla crescita della popolarit\u00e0 dello sport del Frisbee. Il momento decisivo arriv\u00f2 il 4 agosto 1974 quando Alex Stein, uno studente di 19 anni proveniente dall'Ohio, ed il suo cane, Ashley Whippet, saltarono la recinzione durante una partita di baseball fra i Los Angeles Dodgers ed i Cincinnati Reds, mentre stava andando in onda su una rete nazionale. Stein aveva con s\u00e9 un paio di dischi, che lanci\u00f2 al cane. Ashley lasci\u00f2 il pubblico senza fiato per le sue prese, e la partita fu interrotta. Alla fine, dopo 8 minuti, Stein fu scortato fuori dal campo. Questa esibizione su una rete nazionale accese definitivamente l'interesse per questo sport.\nCampionati Internazionali.\nLa veloce crescita di questo sport ha portato alla nascita di diversi Campionati Internazionali tra i quali si possono citare AWI Ashley Whippet Invitational, UFO World Cup Series, SkyHoundz, USDDN United States Disc Dog Nationals, Up Dog Challenge e Global Canine Disc Challenge."}
{"id": "2250315", "revid": "106456", "url": "https://it.wikipedia.org/wiki?curid=2250315", "title": "Werner Bergengruen", "text": "\u00c8 autore di novelle e romanzi d'impianto spiccatamente novellistico spesso incentrate sul tema del peccato e della debolezza umana."}
{"id": "2250324", "revid": "767487", "url": "https://it.wikipedia.org/wiki?curid=2250324", "title": "Arakan (Cotabato)", "text": "Arakan \u00e8 una municipalit\u00e0 di Terza classe delle Filippine, situata nella Provincia di Cotabato, nella Regione del SOCCSKSARGEN.\nArakan \u00e8 formata da 28 baranggay:"}
{"id": "2250327", "revid": "287204", "url": "https://it.wikipedia.org/wiki?curid=2250327", "title": "Expo Real", "text": "Expo Real \u00e8 il pi\u00f9 grande salone europeo dedicato agli immobili commerciali e si svolge dal 1998 ogni anno all'inizio di ottobre nel nuovo Centro Fieristico di Monaco di Baviera. L'evento fieristico \u00e8 organizzato da Messe M\u00fcnchen International. I settori espositivi chiave sono lo sviluppo di progetti immobiliari, la consulenza immobiliare, nonch\u00e9 gli investimenti ed i finanziamenti del real estate.\nExpo Real 2009 ha avuto luogo su una superficie espositiva di circa 63.000 m\u00b2. Al Salone hanno esposto oltre 1.580 aziende di 34 Paesi. Pi\u00f9 di 21.000 operatori giunti da 73 Paesi hanno visitato la manifestazione. Il prossimo appuntamento con EXPO REAL \u00e8 dal 4 al 6 ottobre 2010."}
{"id": "2250334", "revid": "286850", "url": "https://it.wikipedia.org/wiki?curid=2250334", "title": "Monossido d'azoto", "text": ""}
{"id": "2250338", "revid": "767487", "url": "https://it.wikipedia.org/wiki?curid=2250338", "title": "Banisilan", "text": "Banisilan \u00e8 una municipalit\u00e0 di Terza classe delle Filippine, situata nella Provincia di Cotabato, nella Regione del SOCCSKSARGEN.\nBanisilan \u00e8 formata da 20 baranggay:"}
{"id": "2250352", "revid": "767487", "url": "https://it.wikipedia.org/wiki?curid=2250352", "title": "Kira Roessler", "text": "Nel 1983 sostitu\u00ec Chuck Dukowski nei Black Flag e divenne la bassista della band. I Black Flag la scelsero dopo averla vista suonare nei DC3, punk band di Los Angeles. Suon\u00f2 in cinque album dei Black Flag e rimase nella band fino alla fine del tour di \"In My Head\", nel 1985.\nDopo lo scioglimento dei Black Flag form\u00f2 i Dos con Mike Watt (con il quale \u00e8 stata anche sposata tra il 1987 e il 1994), e contribu\u00ec all'ultimo album dei Minutemen, \"3-Way Tie (For Last)\", e con i fIREHOSE.\nKira Roessler lavora anche nel settore cinematografico (pi\u00f9 precisamente al montaggio sonoro), ed \u00e8 stata accreditata in molti film, tra cui \"Confessioni di una mente pericolosa\", \"Sotto il sole della Toscana\", \"ATL\", \"New Moon,\" \"Drillbit Taylor\" e \",\" grazie al quale nel 2016 si \u00e8 aggiudicata un Oscar per il mio miglior montaggio sonoro. Precedente aveva vinto un Emmy per un episodio della miniserie televisiva \"John Adams\".\nInoltre \u00e8 apparsa nei documentari \"\" e \"American Hardcore\"."}
{"id": "2250358", "revid": "21880", "url": "https://it.wikipedia.org/wiki?curid=2250358", "title": "Cornu (zoologia)", "text": ""}
{"id": "2250361", "revid": "211345", "url": "https://it.wikipedia.org/wiki?curid=2250361", "title": "Mezzo ottico", "text": ""}
{"id": "2250368", "revid": "36426", "url": "https://it.wikipedia.org/wiki?curid=2250368", "title": "Joseph Vanini", "text": "Biografia.\nRapito dai pirati in giovane et\u00e0, venne venduto come schiavo a Tunisi al bey della citt\u00e0. Diventa suo segretario e fugge in Francia con Ferdinando di Lesseps, partecipa alla spedizione di Algeri del 1830, dove si contraddistingue e nel 1831 dopo aver sconfitto i Cabili partecip\u00f2 alla conquista di Bona (Annaba). Venne nominato bey di Costantina e, collabor\u00f2 alla stesura del trattato di pace con l'Algeria.\nNaturalizzato francese nel 1838, fu ispettore generale della cavalleria e partecip\u00f2 alla guerra di Crimea guidando una divisione turca. Mor\u00ec a Cannes nel 1866."}
{"id": "2250374", "revid": "2196166", "url": "https://it.wikipedia.org/wiki?curid=2250374", "title": "Waterloo Bridge", "text": "Il Waterloo Bridge \u00e8 un ponte adibito a traffico stradale e pedonale che attraversa il Tamigi nell'area della Central London, fra il Blackfriars Bridge e l'Hungerford Bridge. Il nome del ponte \u00e8 dovuto al ricordo della vittoria delle armi inglesi nella Battaglia di Waterloo del 1815. Grazie alla sua posizione strategica, da esso si ha una visione di molte attrazioni londinesi (Westminster, South Bank e London Eye ad ovest, la City of London e Canary Wharf ad est).\nStoria.\nIl primo ponte realizzato sul sito venne aperto nel 1817 come ponte a pedaggio. Il ponte in granito aveva nove archi, ognuno dei quali aveva una campata di 40 metri, ed era lungo 818 metri. Prima dell'apertura era noto come \"Strand Bridge\". Venne nazionalizzato nel 1878 con la contestuale eliminazione del pedaggio. Vennero riscontrati seri difetti di costruzione ed i nuovi proprietari provvidero a far rinforzare le strutture. I pittori impressionisti Claude Monet e John Constable dipinsero dei quadri rappresentando il ponte di Waterloo.\nNel 1920, a seguito del peggioramento delle condizioni di sicurezza del ponte, venne deciso di demolirlo e di ricostruirlo. Nel 1942 il ponte venne riaperto per met\u00e0 della sua larghezza e poi completato nel 1945. Il nuovo ponte fu l'unico ponte di Londra ad essere stato danneggiato dai bombardamenti della seconda guerra mondiale. Poich\u00e9 il ponte venne costruito durante la guerra, gran parte della forza lavoro era costituita da donne e questo fatto fece s\u00ec che il ponte venisse chiamato \"the ladies' bridge\". Esso venne costruito con pietra di \"Portland\" proveniente dall'ovest dell'Inghilterra.\nLe pietre di granito ricavate dalla demolizione del vecchio ponte vennero poi \"conservate in varie parti dell'impero britannico come segno di collegamento dei popoli nel Commonwealth of Nations\". Due di queste pietre sono conservate a Canberra, la capitale dell'Australia, murate nel \"Commonwealth Avenue Bridge\", uno dei due principali ponti che attraversano il Lago Burley Griffin sito nel cuore della citt\u00e0. Altre pietre vennero usate per costruire un monumento a Wellington in Nuova Zelanda.\nAl terminale sud del ponte, nella zona nota come South Bank, sono presenti la Royal Festival Hall, la Waterloo Station, la Queen Elizabeth Hall, il Royal National Theatre ed il National Film Theatre."}
{"id": "2250379", "revid": "2145227", "url": "https://it.wikipedia.org/wiki?curid=2250379", "title": "Veronica Giuliani", "text": "Biografia.\nNacque a Mercatello, nel Ducato di Urbino, ultima figlia di Francesco Giuliani e Benedetta Mancini. La coppia aveva avuto sette figlie, tra le quali Orsola e due sue sorelle intrapresero la vita monastica. La madre mor\u00ec quando lei aveva solo sette anni. \nEntr\u00f2 nell'ordine delle Clarisse cappuccine nel 1677 a 17 anni nel monastero di Citt\u00e0 di Castello dove vivr\u00e0 per tutto il resto della sua vita e alla quale poi rimase per sempre legata. Il Vescovo del luogo le cambi\u00f2 il nome da Orsola a Veronica per ricordare la Passione di Ges\u00f9. Nel 1716 divent\u00f2 badessa dello stesso monastero di Citt\u00e0 di Castello. \nScrisse un diario, \"Il tesoro nascosto\", pubblicato postumo (l'edizione pi\u00f9 nota \u00e8 quella a cura di Pietro Pizzicaria del 1895), nel quale racconta la propria esperienza mistica. \n\u00c8 un'opera di 22 libri in cui racconta la sua partecipazione alla duplice natura umana e divina di Ges\u00f9, ai Suoi doni dello Spirito Santo e della\nPassione terrena: ricezione delle cinque stigmate da Ges\u00f9, le sue esperienze con Satana e altri demoni, il dialogo quotidiano con due angeli custodi e (invisibile) con la Vergine Maria, le visioni delle anime e dei demoni, dei loro dolori nell'Inferno diviso in sette livelli.\n\u00c8 considerata fra le pi\u00f9 importanti contemplative-penitenti che il mondo occidentale abbia avuto. Il suo modello fu la spiritualit\u00e0 francescana (rappresentata, oltre che da san Francesco d'Assisi, anche da clarisse come Camilla da Varano), intesa come meditazione della passione di Cristo e offerta riparatoria per i peccati degli uomini.\nSpiritualit\u00e0.\nFu subito coinvolta e devota nella preghiera al \"Cuore addolorato di Maria\". Donna gracile, dalla vita ascetica e austera, con una rigidissima morale, dal punto di vista teologico e della fede fu vittima mediatrice e riparatrice, che scelse di offrire la propria vita in dono per l'espiazione e riparazione dei peccati altrui, e per chiedere a Maria e a Dio la grazia della conversione dei peccatori, mediante la sua preghiera e mortificazione. \nVeronica vede nell'effusione di sangue nella Passione e Croce il fine iniziale e il compimento della Incarnazione, e in Maria colei che sola comprese e partecip\u00f2 pi\u00f9 volte agli atroci dolori del Figlio. Deriva cos\u00ec il ruolo di mediatrice e corredentrice di Maria dalla sua sofferenza, e il proprio ruolo di mediazione per le anime come partecipazione in anima e carne al dolore terreno e ultraterreno di Maria.\nCulto.\nLa Chiesa cattolica la riconosce come portatrice delle stigmate dal 5 aprile 1697 sino alla morte. In un suo disegno rappresent\u00f2 alcuni oggetti - simboli della passione di Cristo - che, secondo lei, avrebbe avuto all'interno del corpo, indicando con precisione dove fossero.\nAlla sua morte il vescovo di Citt\u00e0 di Castello, Alessandro Codeb\u00f2, chiese ai medici Giovanni Francesco Bordiga e Giovanni Francesco Gentili di controllare il cadavere: durante l'autopsia si osserv\u00f2 il cuore \u00abtrafitto da parte a parte\u00bb e sulle pareti dei ventricoli sarebbero stati rinvenuti i segni da lei tratteggiati nel disegno.\nVeronica lasci\u00f2 un'opera unica, il suo diario, scritto in 22.000 pagine manoscritte rilegate in 36 volumi, nelle quali manca qualsiasi cancellatura o correzione e la normale punteggiatura. Nell'aprile del 1796 con Pio VI, dopo il lungo esame degli scritti fu avviata la causa di beatificazione e nel giugno 1804 fu beatificata in San Pietro da Pio VII. Il 26 maggio 1839 fu canonizzata da papa Gregorio XVI.\nIl cardinale Pietro Palazzini, convinto sostenitore della tesi del dottorato alla santa, scrisse in proposito: \u00ab\u2026il suo diario sgrammaticato \u00e8 una catechesi, un dottorato, una missione permanente che anche la Chiesa del Vaticano II non pu\u00f2, non deve ignorare, se si vuole dare fondo a tutte le energie di ripresa. E tra queste energie di ripresa c'\u00e8 sempre la penitenza, la riparazione, la croce. Questo ci insegna Veronica; questo \u00e8 il suo incancellabile messaggio, che si unisce a quello di Paolo e di tutti i grandi banditori del Vangelo\u2026\u00bb.\nNel 1978 il vescovo di Citt\u00e0 di Castello, Cesare Pagani, fond\u00f2 il Centro studi Veronica Giuliani. Nel 1980 i vescovi dell'Umbria e delle Marche inoltrarono alla Congregazione per la dottrina della fede la richiesta del riconoscimento a santa Veronica Giuliani del titolo di dottore della Chiesa.\nNel 2010, in occasione dei 350 anni dalla nascita, la diocesi di Citt\u00e0 di Castello ha indetto un giubileo diocesano denominato \"Anno veronichiano\". In questa circostanza \u00e8 stata concessa l'indulgenza plenaria quotidiana da lucrare presso la basilica cattedrale, la chiesa del monastero delle Cappuccine e la chiesa parrocchiale di Santa Veronica nel quartiere La Tina. Dal 27 dicembre 2010 al 2 gennaio 2011 il corpo della santa \u00e8 stato traslato nella basilica cattedrale.\nDall'11 luglio 2017 \u00e8 Santa protettrice degli atleti di scherma."}
{"id": "2250415", "revid": "1926649", "url": "https://it.wikipedia.org/wiki?curid=2250415", "title": "Salvatore Russo (calciatore)", "text": "Carriera.\nClub.\nCresciuto nelle giovanili del , viene ceduto in prestito alla Fidelis Andria, squadra in cui colleziona una presenza. Negli anni successivi gioca in molte squadre campane: Ischia Isolaverde, Boys Caivanese, Battipagliese e Nocerina.\nLa svolta nella sua carriera arriva nel gennaio 2000, quando viene ceduto all', ottenendo nella stessa stagione la promozione in Serie B e divenendo capitano della formazione dorica. Il 1\u00ba settembre 2003, sempre con la squadra biancorossa, esordisce in Serie A contro il Milan, in un incontro terminato 2-0 per i rossoneri.\nA gennaio decide di scendere di categoria pur di giocare nella Salernitana, la squadra della sua citt\u00e0, collezionando 15 presenze.\nIn estate viene ceduto alla Ternana. Due anni e mezzo dopo ritorna alla Salernitana, contribuendo prima a salvare la squadra granata e, nelle due stagioni successive, a riportarla in Serie B e ad agguantare poi una salvezza nella serie cadetta. Nell'estate 2011, dopo l'esclusione della dai campionati, si accorda con la . Il 3 febbraio 2012 rescinde il contratto con la .\nAllenatore.\nDalla stagione 2014-2015 intraprende la carriera di allenatore, diventando allenatore in seconda di Raffaele Novelli all'Aversa Normanna.\nNella stagione 2016-2017 diventa vice di Giovanni Martusciello all'Empoli.\nNella stagione 2018-2019 diventa vice di Gianluca Grassadonia al . L'11 dicembre 2018 viene esonerato con Gianluca Grassadonia. L'11 marzo 2019 viene richiamato con Gianluca Grassadonia."}
{"id": "2250429", "revid": "1005847", "url": "https://it.wikipedia.org/wiki?curid=2250429", "title": "Elezioni europee del 1989 in Spagna", "text": "Le elezioni europee del 1989 in Spagna si sono tenute il 10 giugno."}
{"id": "2250436", "revid": "1652635", "url": "https://it.wikipedia.org/wiki?curid=2250436", "title": "Le pi\u00f9 belle canzoni dei Sottotono", "text": "Le pi\u00f9 belle canzoni dei Sottotono \u00e8 la seconda raccolta del gruppo musicale italiano Sottotono, pubblicata nel 2007 dalla Warner Bros. Records.\nDescrizione.\nContiene i pi\u00f9 importanti brani della carriera del duo formato dal rapper Tormento e dal beatmaker Big Fish."}
{"id": "2250437", "revid": "88740", "url": "https://it.wikipedia.org/wiki?curid=2250437", "title": "Dollaro mauriziano", "text": "Il dollaro \u00e8 stata la valuta di Mauritius fino al 1877. Inizialmente, era costituita da dollari spagnoli, con carta moneta e nuove monete che vennero emesse negli anni 1820. Il valore del dollaro fu inizialmente fissato pari a 2 rupie indiane, quindi a 4 shillings della sterlina inglese. Nel 1822 vennero emesse monete da 25 e 50 sous a causa del continuo uso della livre coloniale francese.\nIl dollaro circolava insieme alla sterlina britannica e alla rupia indiana. Veniva utilizzato un cambio non ufficiale di 2 rupie per dollaro, sebbene questo abbia portato a sopravvalutare la rupia per un periodo.\nNel 1877 venne introdotta la rupia mauriziana, che sostitu\u00ec il dollaro al cambio di 2 rupie = 1 dollaro."}
{"id": "2250447", "revid": "767487", "url": "https://it.wikipedia.org/wiki?curid=2250447", "title": "Ka\u0161persk\u00e9 Hory", "text": "Ka\u0161persk\u00e9 Hory (in tedesco \"Bergreichenstein\") \u00e8 una citt\u00e0 della Repubblica Ceca facente parte del distretto di Klatovy, nella regione di Plze\u0148."}
{"id": "2250463", "revid": "62748", "url": "https://it.wikipedia.org/wiki?curid=2250463", "title": "Hungerford Bridge", "text": "L'Hungerford Bridge attraversa il Tamigi nella Central London ed \u00e8 ubicato fra il Waterloo Bridge ed il Westminster Bridge. Esso \u00e8 un ponte ferroviario realizzato in acciaio, noto anche come \"Charing Cross Bridge\", fiancheggiato da due ponti pedonali che sono supportati dagli stessi pilastri e sono detti \"Golden Jubilee Bridges\".\nIl lato sud del ponte \u00e8 vicino a Waterloo Station, County Hall, Royal Festival Hall e London Eye. Il terminale nord \u00e8 nei pressi di Embankment, Charing Cross railway station, Embankment Pier e Victoria Embankment. Il ponte \u00e8 accessibile mediante scale ed ascensori.\nStoria.\nHungerford Bridge venne aperto nel 1845 come ponte pedonale sospeso. Nel 1859 venne acquistato da una compagnia ferroviaria per collegare la nuova Charing Cross railway station. La compagnia sostitu\u00ec il ponte sospeso con una struttura di ponte ad arco in acciaio costituita da nove archi che venne inaugurata nel 1864. Le catene di sostegno del vecchio ponte vennero utilizzate per la costruzione del \"Clifton Suspension Bridge\" di Bristol."}
{"id": "2250464", "revid": "287204", "url": "https://it.wikipedia.org/wiki?curid=2250464", "title": "Open de Tenis Comunidad Valenciana", "text": "L'Open de Tenis Comunidad Valenciana \u00e8 stato un torneo di tennis riservato ad atleti professionisti disputato sui campi in terra rossa del Club de Tenis di Valencia fino al 2015.\nStoria.\nLa prima edizione del torneo fu giocata nel 1995 a Valencia per trasferirsi poi per due anni a Marbella, poi a Maiorca dal 1998 al 2002 e, dal 2003, \u00e8 tornato definitivamente nel capoluogo della Comunit\u00e0 Valenciana. Dopo aver fatto parte del circuito ATP International Series fino al 2008, dall'anno successivo, con la riforma del calendario, \u00e8 stato \"promosso\" ed \u00e8 diventato un torneo dell'ATP World Tour 500 series fino al 2014. Per l'edizione finale del 2015 \u00e8 tornato a far parte dell'ATP World Tour 250 series."}
{"id": "2250476", "revid": "767487", "url": "https://it.wikipedia.org/wiki?curid=2250476", "title": "Crist\u00f3bal de Olid", "text": "Biografia.\nNato a Linares, Olid crebbe in casa del governatore di Cuba, Diego Vel\u00e1zquez de Cu\u00e9llar. Nel 1518 Vel\u00e1zquez invi\u00f2 Olid a sostituire Juan de Grijalva, ma sulla strada un ciclone distrusse la nave di Olid, che dovette tornare a Cuba. Il 10 gennaio 1519 Olid salp\u00f2 con la flotta di Hern\u00e1n Cort\u00e9s, prendendo parte alla conquista del Messico. Combatt\u00e9 l'8 luglio nella battaglia di Otumba, partecipando anche alla campagna contro i Tarascani, che si dimostrarono tenaci a causa dell'uso che facevano delle armi in ferro che anche gli Aztechi ignoravano.\nDurante l'assedio di Tenochtitl\u00e1n, Olid litig\u00f2 con Pedro de Alvarado, e si rifiut\u00f2 di aiutarlo nell'attacco sulle strade rialzate che portavano in citt\u00e0. Questo rifiuto port\u00f2 ad una sonante sconfitta per gli spagnoli, ed Olid fugg\u00ec a Coyohuacan. Mentre si trovava in Messico spos\u00f2 una donna tlaxcalana.\nNel 1522 Olid guid\u00f2 i soldati spagnoli insieme agli alleati di Tlaxcala alla conquista di Jalisco e Colima nel Messico occidentale.\nNel 1523 Cort\u00e9s nomin\u00f2 Olid a capo di una spedizione che avrebbe dovuto conquistare l'Honduras ma, durante un rifornimento a L'Avana, Olid (su suggerimento di Vel\u00e1zquez) dichiar\u00f2 la propria indipendenza dalla Spagna decidendo di conquistare l'Honduras da solo. Sbarcando a Puerto Caballos, non ci mise molto a prendere possesso di tutto l'Honduras. Il 3 maggio 1524 fond\u00f2 l'insediamento di Triunfo de la Cruz. Quando Cort\u00e9s seppe della ribellione di Olid, mand\u00f2 Francisco de las Casas a combatterlo con due navi. Nonostante entrambe le navi furono distrutte da una tempesta e molti soldati si unirono al gruppo di Olid, Las Casas sconfisse Olid in battaglia catturandolo.\nEsistono numerose versioni della morte di Olid\u00f2 Bernal D\u00edaz del Castillo afferma nel suo \"Historia verdadera de la conquista de la Nueva Espa\u00f1a\" che Las Casas lo fece decapitare a Naco, mentre Antonio de Herrera y Tordesillas scrisse che i soldati dello stesso Olid si ribellarono uccidendolo."}
{"id": "2250478", "revid": "287204", "url": "https://it.wikipedia.org/wiki?curid=2250478", "title": "Cristobal de Olid", "text": ""}
{"id": "2250479", "revid": "1305772", "url": "https://it.wikipedia.org/wiki?curid=2250479", "title": "Piggies", "text": "Il brano di satira sociale Piggies, composto da George Harrison, \u00e8 stato pubblicato dai Beatles sul loro eponimo doppio LP del 1968.\nIl brano.\nStoria e composizione.\nUn altro brano di satira politica firmato George Harrison era \"Taxman\", apparso su \"Revolver\" (1966); un possibile predecessore di questo potrebbe essere \"Think for Yourself\" di \"Rubber Soul\" dell'anno precedente: infatti, Harrison non rammenta chi lo ha ispirato, ma ha ipotizzato che si trattasse del governo. Molto tempo dopo, nel 1987, nel corso delle \"sessions\" per \"Cloud Nine\" dello stesso anno, venne registrata una canzone di satira religiosa, \"Vatican P2 Blues\", ma venne scartata dall'LP per poi apparire sul successivo 33 giri di George, il postumo \"Brainwashed\" (2002).\nAnche \"Piggies\" risale al 1966, e, come \"Taxman\", John Lennon aiut\u00f2 l'amico nella composizione del pezzo, cos\u00ec come la madre di George, Louise Harrison. Il contributo di quest'ultima, come ricordato dal figlio, avvenne in un momento di blocco, in cui Harrison non trovava una rima, e Louise gli sugger\u00ec le parole \u201cWhat they need is a damn good whacking!\u201d (\u201cBisognerebbe impiccarli\u201d, dove il verbo assume nel linguaggio gergale il significato di \u201cfustigare\u201d). Lennon contribu\u00ec con la parte sul \"bacon\"; questo presumibilmente avvenne nei primi giorni dell'estate 1968, poich\u00e9 in un \"demo\", registrato a casa di Harrison in presenza degli altri Beatles, che risale al maggio di quell'anno, presenta una piccola variazione delle liriche in quel punto, che infatti si riferiscono a costolette di maiale. Un'altra differenza tra questo primo nastro e la versione ufficialmente pubblicata \u00e8 una strofa sulle \"banche suine\", che non appare sul \"White Album\". L'incisione del maggio 1968 rappresenta la prima volta in cui \"Piggies\" venne eseguita e/o ascoltata dagli altri tre Beatles.\nIl tema del testo \u00e8 l'avidit\u00e0 umana, e di quanto i soldi possano governare le persone, allontanandole da capire l'importanza delle cose, e non \u00e8 una presa in giro alla polizia come qualcuno lo ha interpretato. Inoltre, nella coda del pezzo, Harrison pronuncia \"One more time\" (\"Ancora una volta\"\"), e subito dopo c'\u00e8 un ultimo intervento dell'ottetto di archi. Le liriche riflettono delle convinzioni di Harrison del periodo, ergo la separazione tra gli \"hippies\" e le altre persone, un tema gi\u00e0 trattato su \"Within You Without You\"; l'apice di queste tematiche per\u00f2 era stato gi\u00e0 raggiunto, e stavano rapidamente perdendo interesse, ma il chitarrista solista prosegu\u00ec a parlarne. Lennon aveva lasciato tali argomenti gi\u00e0 all'inizio dell'anno, passando dalla liberazione della mente collettiva a quella del singolo individuo.\nRegistrazione.\nI Beatles iniziarono a registrate tutti assieme \"Piggies\" il 19 settembre 1968 sotto la produzione di Chris Thomas, nello Studio 1 degli Abbey Road Studios. La seduta era iniziata nello Studio 2, ma Thomas trov\u00f2 nello studio \"precedente\" un clavicembalo, l\u00ec messo per una registrazione notturna di musica classica, e, dopo aver saputo dal fonico Ken Scott che lo strumento non si poteva spostare liberamente, cambiarono sala per la registrazione. Mentre George e Chris stavano discutendo sull'arrangiamento del vecchio strumento, il primo vi suon\u00f2 \"Something\", ricevendo dall'altro un'ottima accoglienza, tanto che Thomas gli propose di registrarla al posto di \"Piggies\". Questo non avvenne, e \"Something\" divenne, l'anno seguente, un \"masterpiece\" dell'album \"Abbey Road\". In questa data, vennero incisi 11 nastri della base ritmica del pezzo (Harrison: chitarra acustica; McCartney: basso elettrico; Thomas: clavicembalo; Starr: tamburello). In una pausa tra due take, sembra che Paul McCartney abbia suonato \"Let It Be\", che venne composta proprio durante le sedute di registrazione del \"White Album\", ma che apparve nell'omonimo album del 1970.\nL'indomani, Harrison sovrincise la voce, che, in alcuni punti venne raddoppiata artificialmente. Nella stessa data, Lennon scelse, come effetti sonori, i grugniti di dei maiali, tratti da un vecchio 78 giri di propriet\u00e0 della EMI, intitolato \"Animals and Bees (Volume 35)\"; come ricordato dal fonico Stuart Eltham, la voce di George riusc\u00ec a coprire i difetti del vecchio disco. Parte dei suoni presenti sul disco erano stati prodotti dall'uomo. I versi degli animali differiscono in base ai mixaggi. La lavorazione a \"Piggies\" si concluse il 10 ottobre, quando una sezione di 8 archi, arrangiati da George Martin, venne sovraincisa.\nI numerosi litigi avvenuti nel corso delle tesissime sessioni di registrazione del \"White Album\" avevano allontanato dai Fab Four due membri molto importanti del loro staff: George Martin ed il fonico Geoff Emerick; quest'ultimo si allontan\u00f2 definitivamente dalla sfera della \"band\". Infatti, di 3 date di registrazione per \"Piggies\", solo l'ultima venne prodotta da Martin; oltre a lui, in cabina di regia erano presenti come fonici anche Ken Scott e John Smith; nelle due \"sessions\" di settembre, prodotte da Chris Thomas, i fonici erano Scott e Mike Sheady. La traccia venne mixata l'11 ottobre, con la stessa formazione in cabina di regia del giorno precedente; del mix monofonico vennero realizzate quattro versione, di quello stereofonico tre.\nPubblicazione ed accoglienza.\nIl \"White Album\", pubblicato il 22 novembre 1968 nel Regno Unito e tre giorni dopo negli States, in realt\u00e0 intitolato semplicemente \"The Beatles\", presenta George Harrison come autore e cantante di quattro brani, totalmente diversi l'uno dall'altro: si passa infatti dalla celebre \"While My Guitar Gently Weeps\", brano che, come afferma il titolo \u00e8 una sorta di inno alla chitarra, ad una frivola \"Savoy Truffle\", passando per \"Long, Long, Long\", una canzone particolarmente filosofeggiante. La satira di \"Piggies\" viene inclusa sul lato B del primo disco (siamo infatti di fronte al primo doppio album dei Beatles), tra \"Blackbird\" e \"Rocky Raccoon\"; quindi anch'esso regge il tema dei brani con titoli che comprendono nomi di animali del doppio LP, venendo posto a met\u00e0 fra altri due della stessa tipologia; una quarta canzone avente un titolo inerente al mondo animale \u00e8 \"Everybody's Got Something to Hide Except Me and My Monkey\".\nGeorge Harrison, accompagnato in una band in cui era presente anche Eric Clapton, esegu\u00ec il brano dal vivo durante il suo tour giapponese del 1991, che si svolse dal 1\u00b0 al 17 dicembre; una versione live di \"Piggies\" appare come penultima traccia del primo disco del doppio album dal vivo \"Live in Japan\" (1992), in seguito incluso nel box set \"The Dark Horse Years 1976-1992\" (2004); la traccia \u00e8 posta tra \"What Is Life\", originariamente apparsa su \"All Things Must Pass\" (1970), e \"Got My Mind Set on You\", recente successo, una \"cover\" di un brano di Rudy Clark apparsa su \"Cloud Nine\" (1987). Dal vivo, Harrison aggiunse la strofa scartata dal \"White Album\"; qualche piccola modifica alle liriche delle canzoni eseguita \"on stage\" era una tradizione di George gi\u00e0 manifestatasi nel corso del tour nordamericano del 1974. Il \"demo\" del maggio 1968 apparve, con una durata di 1:19, sull'\"Anthology 3\" (1996), dove \u00e8 posta come ottava traccia del primo lato del primo di 3 33 giri, tra altri due brani registrati nella stessa occasione, \"Junk\" accreditata al solo Paul McCartney e \"Honey Pie\", accreditata al binomio Lennon-McCartney.\n\"Piggies\" non ebbe critiche particolarmente favorevoli. Ian MacDonald la defin\u00ec \u00abuna macchia imbarazzante\u00bb nella discografia harrisoniana, mentre Alan Pollack ha considerato fastidioso il suo arrangiamento; Luca Biagini, curatore del sito Pepperland, ha affermato che questa canzone \u00e8 ben fatta musicalmente, ma non liricamente. Stephen Thomas Erlewine, critico musicale di AllMusic, ha giudicato questa traccia ridicola, mentre si \u00e8 profuso in complimenti nelle altre composizioni di George Harrison dell'LP. Il \"Rolling Stone Magazine\" ha detto che, su \"Piggies\", il \"\"beatle\" calmo\" si mostra compiaciuto di s\u00e9, e che, nella scaletta, la scelta di metterla dopo \"Blackbird\" \u00e8 stata fantastica. L'editore David Harris, in una recensione del \"White Album\" scritta principalmente da musicisti, afferma che \"Piggies\" \u00e8 abbastanza buona, ma che George doveva accreditare sua madre e John Lennon, e si chiede cosa pensava la prima circa questo pezzo.\n\"Piggies\" e Charles Manson.\nCharles Manson, l'8 agosto 1969, ebbe una \"chiamata all'omicidio\" nel corso di un ascolto del \"White Album\". La situazione caus\u00f2 i celebri omicidi che portarono alla morte Sharon Tate e, poco tempo dopo Leno LaBianca e sua moglie Rosemary; questi ultimi vennero uccisi proprio con delle posate, come espresso nel testo di \"Piggies\"..\nFormazione.\n\"Live in Japan\".\nProbabile \"line-up\":"}
{"id": "2250480", "revid": "1003477", "url": "https://it.wikipedia.org/wiki?curid=2250480", "title": "Klatovy", "text": "Klatovy (in tedesco \"Klattau\") \u00e8 una citt\u00e0 della Repubblica Ceca, capoluogo del distretto omonimo, nella regione di Plze\u0148."}
{"id": "2250483", "revid": "211345", "url": "https://it.wikipedia.org/wiki?curid=2250483", "title": "EXPO REAL", "text": ""}
{"id": "2250514", "revid": "104458", "url": "https://it.wikipedia.org/wiki?curid=2250514", "title": "Nastasia Noens", "text": "Biografia.\nLa Noens ha partecipato per la prima volta alla Coppa Europa nel gennaio 2005. Quasi due anni pi\u00f9 tardi ha fatto il suo esordio in Coppa del Mondo: l'11 novembre 2006 ha disputato infatti lo slalom speciale di Levi, chiudendolo al 26\u00ba posto.\nNel febbraio 2008 ha ottenuto il primo risultato di rilievo della carriera vincendo la medaglia di bronzo in slalom ai Mondiali juniores di Formigal. Nel 2009 \u00e8 stata poi convocata per i Mondiali disputati a Val-d'Is\u00e8re, chiudendo la prova di slalom speciale con il 13\u00ba posto, e nel 2010 per i XXI Giochi olimpici invernali di (29\u00aa in slalom speciale).\nL'11 gennaio 2011 ha conquistato il primo podio in Coppa del Mondo chiudendo al terzo posto lo slalom speciale di Flachau; sempre in slalom speciale ha gareggiato ai Mondiali di Garmisch-Partenkirchen 2011 (9\u00aa), a quelli di Schladming 2013 (19\u00aa) e ai XXII Giochi olimpici invernali di (7\u00aa). Ai Mondiali di Vail/Beaver Creek 2015 \u00e8 stata 9\u00aa nello slalom speciale; due anni dopo, ai Mondiali di Sankt Moritz 2017, ha vinto la medaglia d'oro nella gara a squadre (partecipando come riserva) e si \u00e8 classificata 12\u00aa nello slalom speciale. Ai XXIII Giochi olimpici invernali di si \u00e8 classificata 20\u00aa nello slalom speciale; l'anno dopo ai Mondiali di \u00c5re \u00e8 stata 13\u00aa nello slalom speciale, mentre a quelli di Cortina d'Ampezzo 2021 si \u00e8 classificata 11\u00aa nella medesima specialit\u00e0. L'anno dopo ai XXIV Giochi olimpici invernali di si \u00e8 piazzata 19\u00aa nello slalom speciale.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2250516", "revid": "110157", "url": "https://it.wikipedia.org/wiki?curid=2250516", "title": "Hajd\u00fabagos", "text": "Hajd\u00fabagos \u00e8 un comune dell'Ungheria di 1.981 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250518", "revid": "110157", "url": "https://it.wikipedia.org/wiki?curid=2250518", "title": "Hajd\u00faszov\u00e1t", "text": "Hajd\u00faszov\u00e1t \u00e8 un comune dell'Ungheria di 3.200 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250523", "revid": "767487", "url": "https://it.wikipedia.org/wiki?curid=2250523", "title": "Hencida", "text": "Hencida \u00e8 un comune dell'Ungheria di 1.313 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250533", "revid": "767487", "url": "https://it.wikipedia.org/wiki?curid=2250533", "title": "Kaseda", "text": " \u00e8 stata una citt\u00e0 del Giappone nella prefettura di Kagoshima. Il 7 novembre 2005 la citt\u00e0 \u00e8 stata accorpata con le vicine cittadine di Bonotsu, Kasasa e Ooura del distretto di Kawanabe e con la cittadina di Kinpo del distretto di Hioki, formando la nuova citt\u00e0 di Minamisatsuma. Da questo accorpamento, la municipalit\u00e0 di Kaseda non esiste pi\u00f9.\nNel 2003, la citt\u00e0 aveva una popolazione stimata di 23.470 abitanti, e una densit\u00e0 di 248,7 abitanti al km\u00b2. Il territorio aveva un'area di 94,37\u00a0km\u00b2.\nLa citt\u00e0 era stata fondata il 15 luglio 1954."}
{"id": "2250536", "revid": "767487", "url": "https://it.wikipedia.org/wiki?curid=2250536", "title": "Hortob\u00e1gy (paese)", "text": "Hortob\u00e1gy \u00e8 un comune dell'Ungheria di 1.671 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250538", "revid": "230584", "url": "https://it.wikipedia.org/wiki?curid=2250538", "title": "HC Servette Gen\u00e8ve", "text": ""}
{"id": "2250541", "revid": "110157", "url": "https://it.wikipedia.org/wiki?curid=2250541", "title": "Doma\u017elice", "text": " Doma\u017elice (in tedesco \"Taus\") \u00e8 una citt\u00e0 della Repubblica Ceca, capoluogo del distretto omonimo, nella regione di Plze\u0148."}
{"id": "2250543", "revid": "767487", "url": "https://it.wikipedia.org/wiki?curid=2250543", "title": "Kismarja", "text": "Kismarja \u00e8 un comune dell'Ungheria di 1.349 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250544", "revid": "203463", "url": "https://it.wikipedia.org/wiki?curid=2250544", "title": "Anglofobia", "text": "Anglofobia (dal francese \"anglophobie\", a sua volta dal latino medievale \"Anglus\" \"inglese\" e dal greco \u03c6\u03cc\u03b2\u03bf\u03c2, \"ph\u00f3bos\" \"paura, fobia\") \u00e8 la paura o il sentimento di sospetto verso tutto ci\u00f2 che \u00e8 inglese; in generale \u00e8 l'ostilit\u00e0 espressa nei confronti della cultura e del popolo inglese. Il suo opposto \u00e8 la anglofilia, ossia l'ammirazione della civilt\u00e0 anglosassone e del popolo inglese.\nRegno Unito.\nCon il saggio \"Notes on Nationalism\", scritto da George Orwell nel 1945 e pubblicato \"Polemic\" in un paragrafo dice che: \"Il nazionalismo del Galles, Irlanda del Nord e Scozia hanno dei punti differenti ma condividono un orientamento anti-inglese.\"\nScozia.\nDa uno studio effettuato nel 2005 da Hussain e Millar della Facolt\u00e0 di scienze politiche all'universit\u00e0 di Glasgow \u00e8 emerso che il popolo scozzese serba rancore e odio nei confronti dell'Inghilterra superando di gran lunga l'islamofobia sino ad allora pensata prevalente. Uno dei risultati del rapporto ha suggerito che le \"fobie\" nazionali hanno delle radici comuni indipendenti dalle nazioni verso cui sono dirette. Lo studio sostiene che:\nLo studio continua dicendo che: \"Solamente il 16% degli inglesi che vivono in Scozia vedono il conflitto tra gli scozzesi e gli inglesi in maniera seria\". Lo stesso studio ha scoperto che l'anglofobia era leggermente meno prevalente rispetto all'islamofobia, a differenza dell'islamofobia, l'anglofobia \u00e8 correlata con un forte senso di identit\u00e0 scozzese.\nNel 1999, un ispettore e responsabile delle relazioni razziali con la Lothian and Borders Police disse che era stata notata una correlazione tra l'istituzione del Parlamento scozzese e gli incidenti anti-inglesi. Tuttavia, la ricerca di Hussain e Millar sugger\u00ec che l'anglofobia era leggermente diminuita con l'introduzione della devoluzione del potere.\nLe cause principali che spingono molti scozzesi a questa ostilit\u00e0 riguarda la \"questione scozzese\" e l'indipendentismo dal Regno Unito, da cui emerge un forte nazionalismo che giustifica questo sentimento anti-inglese.\nAltre ricerche smentiscono i dati riguardanti la forte Anglofobia, asserendo invece a un notevole abbassamento del fenomeno, rivalutato nel corso degli anni e accentuato grazie a una sorta di identit\u00e0 nazionale britannica.\nEuropa.\nFrancia.\nL'ostilit\u00e0 tra Francia e Inghilterra \u00e8 una questione secolare che si avvia nel primo Medioevo e prosegue nel corso del tempo ancor oggi. Risale a Jacques-B\u00e9nigne Bossuet la prima utilizzazione del termine \"perfida Albione\" per riferirsi all'Inghilterra, poi invalso nell'uso di scrittori e giornalisti francesi lungo tutto il XIX secolo e, segnatamente, in occasione del dissidio coloniale di Suez e della Crisi di Fascioda.\nQuando nel XX secolo le due dirigenze politiche si riavvicinarono con l'\"Entente cordiale\", l'uso dell'espressione transit\u00f2 in Italia, dove la impieg\u00f2 Benito Mussolini, memore dei suoi trascorsi di polemista giornalistico.\nL'ostilit\u00e0 tra le dirigenze politiche \u00e8 riemersa a tratti nel secondo Dopoguerra (vedasi il \"non\" di De Gaulle all'ingresso della Gran Bretagna della Comunit\u00e0 europea), ma pi\u00f9 che altro \u00e8 ancora diffusa tra le tifoserie calcistiche: l'anglofobia, tra i tifosi francesi, opera come contrattacco alla forte Francofobia aleggiante che ha portato tra l'altro ad accuse pesanti nei confronti della Francia come per esempio quella di aver truccato il campionato mondiale di calcio 1998 proprio qui disputatosi ove vinse la nazione ospitante.\nIrlanda.\nNel 2008 \u00e8 stato segnalato un caso di discriminazione verso un cittadino inglese residente nella capitale irlandese Dublino, cui in seguito a ricorso dal giudice si \u00e8 visto ottenere 20.000 \u20ac di risarcimento per abusi e discriminazione solo perch\u00e9 inglese.\nAmeriche.\nArgentina.\nL'anglofobia in Argentina deriva principalmente dalla controversia delle Falkland/Malvine e dalla guerra che \u00e8 scaturita nel 1982 con il Regno Unito. A causa di questo sono scoppiate rivolte e atti di vandalismo diretti contro gli inglesi.\nCanada.\nNella provincia del Qu\u00e9bec si \u00e8 sempre riscontrato un forte sentimento anti-inglese, dovuto principalmente al fatto che la regione \u00e8 stata dapprima colonizzata dalla Francia che ha instaurato qui lingua e cultura francese, e ancor oggi la maggioranza della popolazione che risiede \u00e8 francofona cos\u00ec come il francese \u00e8 la lingua ufficiale della provincia.\nLa fondazione della Nuova Francia (oggi Qu\u00e9bec) e gli scontri con le vicine colonie inglesi hanno favorito l'ascesa dell'anglofobia e la questione dell'indipendenza della provincia.\nIn Qu\u00e9bec la popolazione di lingua francese comprendono la stragrande maggioranza e il francese \u00e8 l'unica lingua ufficiale. Il contesto storico e la minaccia che sta portando all'anglofobia ha portato ad un forte movimento secessionista dal Canada per l'indipendenza del Qu\u00e9bec.\nStati Uniti.\nL'astio per gli inglesi ha origini antiche negli Stati Uniti d'America, che parte anche prima della dichiarazione d'indipendenza di quest'ultimi dall'Impero britannico, come ad esempio la protesta del Boston Tea Party, in cui un gruppo di giovani nordamericani si imbarc\u00f2 a bordo delle navi del Regno Unito ancorate nel porto di Boston per gettare in mare le casse di t\u00e8 trasportate dalle navi inglesi, colpevoli di un continuo innalzamento delle tasse."}
{"id": "2250550", "revid": "110157", "url": "https://it.wikipedia.org/wiki?curid=2250550", "title": "Kokad", "text": "Kokad \u00e8 un comune dell'Ungheria di 675 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250553", "revid": "110157", "url": "https://it.wikipedia.org/wiki?curid=2250553", "title": "Kony\u00e1r", "text": "Kony\u00e1r \u00e8 un comune dell'Ungheria di 2.272 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250555", "revid": "1543377", "url": "https://it.wikipedia.org/wiki?curid=2250555", "title": "Dollaro del Nuovo Brunswick", "text": "Il dollaro \u00e8 stato la valuta del Nuovo Brunswick tra il 1860 e il 1867. Rimpiazz\u00f2 la sterlina al cambio di 4 dollari = 1 sterlina (ovvero 5 scellini = 1 dollaro) ed aveva valore pari a quello del dollaro canadese. Il dollaro del Nuovo Brunswick fu sostituito dal dollaro canadese alla pari quando il Nuovo Brunswick fece ingresso nella Confederazione Canadese.\nMonete.\nTra il 1861 e il 1864 furono emesse monete in tagli da \u00bd, 1, 5, 10 e 50 cent. I pezzi da \u00bd e 1 cent erano in bronzo, gli altri in argento.\nBanconote.\nQuattro banche erano autorizzate ad emettere banconote: la \"Bank of New Brunswick\", la \"Central Bank of New Brunswick\", la \"Commercial Bank of New Brunswick\" e la \"People's Bank of New Brunswick\". I tagli emessi erano da 1, 2, 3, 4, 5, 8, 10, 20, 50 e 100 dollari. Le banconote della \"Commercial Bank\" recavano anche il valore espresso in sterline e shillings. La \"Bank of New Brunswick\" e la \"People's Bank of New Brunswick\" continuarono ad emettere banconote dopo l'ingresso nella Confederazione."}
{"id": "2250556", "revid": "110157", "url": "https://it.wikipedia.org/wiki?curid=2250556", "title": "K\u00f6r\u00f6sszak\u00e1l", "text": "K\u00f6r\u00f6sszak\u00e1l \u00e8 un comune dell'Ungheria di 914 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250557", "revid": "287204", "url": "https://it.wikipedia.org/wiki?curid=2250557", "title": "Carina Wiese", "text": "Carriera.\nDopo aver studiato recitazione presso la scuola d'arte drammatica Hans Otto di Lipsia, Carina Wiese debutta come attrice nel 1995 con un ruolo nel telefilm \"A.S. - Indagine a Berlino\", a cui seguono numerose altre partecipazioni in produzioni come \"Il Clown\" ed altri. Il suo ruolo pi\u00f9 importante \u00e8 senz'altro quello di Andrea Sch\u00e4fer nel telefilm tedesco \"Squadra Speciale Cobra 11\" dal 1996.\nCarina Wiese possiede una fattoria nell'Uckermark."}
{"id": "2250558", "revid": "110157", "url": "https://it.wikipedia.org/wiki?curid=2250558", "title": "Vauxhall Bridge", "text": "Il Vauxhall Bridge \u00e8 un ponte ad arco di acciaio che attraversa il fiume Tamigi fra Lambeth Bridge e Grosvenor Bridge nella zona di Central London.\nSulla sponda nord \u00e8 vicino a Westminster, alla Tate Britain, a Pimlico e alla stazione Pimlico della metropolitana.\nSu quella sud, Vauxhall Cross dove \u00e8 ubicata la Vauxhall station e il quartier generale dell'MI6.\nStoria.\nIl ponte attuale ha sostituito l'originaria struttura del 1816. Esso \u00e8 stato completato nel 1906, e inaugurato il 26 maggio dal principe di Galles e fu il primo ponte sul quale passarono dei tram attraverso il Tamigi. Esso \u00e8 largo 27 metri, e lungo 270 metri e ha cinque arcate in acciaio poggianti su piloni di granito. Sui pilastri sono poste otto statue bronzee costituite da figure femminili rappresentanti le arti e le scienze. Quattro delle statue sono opera di F. W. Pomeroy e le altre di Alfred Drury.\nIl primo ponte era a nove archi e venne aperto nel 1816 come ponte a pedaggio. La sua nascita fu molto travagliata in quanto prima di giungere alla sua realizzazione vennero bocciati ben tre progetti.\nEsso fu la prima struttura in ferro a essere costruita sul Tamigi, ma dur\u00f2 meno di 90 anni. Le maree corrosero i piloni di sostegno e la loro sostituzione risult\u00f2 eccessivamente onerosa. Venne pertanto costruito un ponte provvisorio in legno e la demolizione ebbe inizio nel 1898, ma la costruzione del suo sostituto inizi\u00f2 soltanto nel 1904."}
{"id": "2250560", "revid": "767487", "url": "https://it.wikipedia.org/wiki?curid=2250560", "title": "K\u00f6r\u00f6sszegap\u00e1ti", "text": "K\u00f6r\u00f6sszegap\u00e1ti \u00e8 un comune dell'Ungheria di 1.002 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250561", "revid": "767487", "url": "https://it.wikipedia.org/wiki?curid=2250561", "title": "Larisa Yurkiw", "text": "Biografia.\nStagioni 2004-2008.\nLa Yurkiw ha iniziato a partecipare al circuito continentale nordamericano, la Nor-Am Cup, nel 2004. Tre anni pi\u00f9 tardi, il 13 gennaio 2007, ha fatto il suo esordio in Coppa del Mondo partecipando alla discesa libera di Altenmarkt-Zauchensee, gara chiusa col 58\u00ba tempo.\nLa stagione 2007-2008 \u00e8 stata ricca di soddisfazioni per la sciatrice canadese. In febbraio ha conquistato infatti la medaglia d'argento nella combinata ai Mondiali juniores di Formigal, preceduta solo dall'austriaca Anna Fenninger. Poco tempo dopo ha vinto poi la Nor-Am Cup 2008 arrivando anche prima nella classifica di discesa, coronando un anno che l'ha vista sette volte sul podio (tre vittorie) nel circuito continentale.\nStagioni 2009-2016.\nIn Coppa del Mondo ha conquistato i primi punti all'inizio della stagione 2008-2009 (29\u00aa nella discesa di Lake Louise in dicembre) ed \u00e8 entrata per la prima volta nelle prime dieci col nono posto nella discesa di Tarvisio il 21 febbraio 2009. Sempre nel 2009 \u00e8 stata convocata per i Mondiali di Val-d'Is\u00e8re, dove ha partecipato alla prova di supergigante senza concluderla.\nAlla successiva partecipazione iridata, Schladming 2013, si \u00e8 classificata 28\u00aa nella discesa libera, 23\u00aa nel supergigante e non ha concluso supercombinata; ai XII Giochi olimpici invernali di , suo esordio olimpico, si \u00e8 piazzata 20\u00aa nella discesa libera e non ha concluso il supergigante. Il 16 gennaio 2015 ha colto a Cortina d'Ampezzo il suo primo podio in Coppa del Mondo, classificandosi al 2\u00ba posto nella discesa libera disputata sull'Olimpia delle Tofane, mentre ai Mondiali di Vail/Beaver Creek 2015 \u00e8 stata 14\u00aa nella discesa libera e 28\u00aa nel supergigante. Nella stagione 2015-2016 si \u00e8 classificata al 3\u00ba posto nella Coppa del Mondo di discesa libera, dopo aver conquistato tra l'altro il suo ultimo podio nel circuito (2\u00aa nella discesa libera di Cortina d'Ampezzo del 23 gennaio). Si \u00e8 ritirata al termine di quella stessa stagione; la sua ultima gara in carriera \u00e8 stata la discesa libera di Coppa del Mondo disputata a Sankt Moritz il 16 marzo (17\u00aa).\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante\nGS = slalom gigante\nSC = supercombinata"}
{"id": "2250563", "revid": "767487", "url": "https://it.wikipedia.org/wiki?curid=2250563", "title": "Magyarhomorog", "text": "Magyarhomorog \u00e8 un comune dell'Ungheria di 930 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250564", "revid": "110157", "url": "https://it.wikipedia.org/wiki?curid=2250564", "title": "Mez\u0151peterd", "text": "Mez\u0151peterd \u00e8 un comune dell'Ungheria di 578 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250565", "revid": "297745", "url": "https://it.wikipedia.org/wiki?curid=2250565", "title": "Antonio Vassilachi", "text": ""}
{"id": "2250570", "revid": "729019", "url": "https://it.wikipedia.org/wiki?curid=2250570", "title": "Mez\u0151sas", "text": "Mez\u0151sas \u00e8 un comune dell'Ungheria di 648 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250571", "revid": "293633", "url": "https://it.wikipedia.org/wiki?curid=2250571", "title": "Dollaro del New Brunswick", "text": ""}
{"id": "2250573", "revid": "27723", "url": "https://it.wikipedia.org/wiki?curid=2250573", "title": "Lingue ufficiali dell'Unione europea", "text": ""}
{"id": "2250574", "revid": "123803321", "url": "https://it.wikipedia.org/wiki?curid=2250574", "title": "Nicolaus II Bernoulli", "text": "Lavor\u00f2 principalmente sulle curve, le equazioni differenziali, e la probabilit\u00e0. Fu contemporaneo di Leonardo Eulero. Diede importanti contributi anche allo sviluppo della fluidodinamica.\nFu fratello maggiore di Daniel Bernoulli, al quale insegn\u00f2 matematica e con il quale discusse del paradosso di San Pietroburgo. Gi\u00e0 da bambino aveva imparato diverse lingue. Dall'et\u00e0 di 13 anni studi\u00f2 matematica e diritto all'Universit\u00e0 di Basilea. Nel 1711 ricevette la laurea in Filosofia; nel 1715, invece, il Dottorato in Legge. Nel 1716-17 insegn\u00f2 privatamente a Venezia, per poi succedere nel 1719, all'Universit\u00e0 di Padova, a Giovanni Poleni sulla cattedra di matematica. Fece da assistente a suo padre Johann, nella corrispondenza sulla disputa Newton-Leibniz, e anche nella disputa tra suo padre e Taylor. Nel 1720 sollev\u00f2 il problema del moto di corpi con traiettorie ortogonali, con l'intenzione di lanciare una sfida ai colleghi inglesi \"newtoniani\". Dal 1723 fu professore di giurisprudenza in una scuola di Berna. Nel 1725, insieme a suo fratello Daniel, col quale era in viaggio attraverso l'Italia e la Francia, fu invitato da Pietro il Grande nella Accademia di San Pietroburgo appena fondata. L\u00e0, nell'ambito della teoria della probabilit\u00e0, discusse con il fratello del paradosso di San Pietroburgo, argomento sul quale Daniel pubblic\u00f2 in seguito diversi lavori. Otto mesi dopo la sua assunzione, mor\u00ec per un violento attacco febbrile. La sua cattedra fu occupata allora nel 1727 da Euler."}
{"id": "2250576", "revid": "110157", "url": "https://it.wikipedia.org/wiki?curid=2250576", "title": "Mikep\u00e9rcs", "text": "Mikep\u00e9rcs \u00e8 un comune dell'Ungheria di 3.520 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250579", "revid": "1573940", "url": "https://it.wikipedia.org/wiki?curid=2250579", "title": "Chiesa di San Giovanni (Cerreto Sannita)", "text": "La chiesa di San Giovanni \u00e8 un'architettura religiosa sita nel territorio comunale di Cerreto Sannita. Edificata nella prima met\u00e0 del XVII secolo, si erge su di un macigno di pietra a strapiombo sul corso del torrente Turio. \u00c8 legata, assieme all'adiacente ponte, alla leggenda della \"'Nzilla\" (che in dialetto cerretese significa ammaliatrice o zitella), una giovane e bella donna che la notte tra il 23 e il 24 giugno di ogni anno vi farebbe la sua apparizione.\nStoria.\nLa chiesa venne costruita nella prima met\u00e0 del Seicento nella localit\u00e0 detta \"Raino\" o dei \"Pignatari\", poco lontano dalle mura di Cerreto antica.\nSecondo lo storico locale Vincenzo Mazzacane fu voluta da Carlo Padovano, agente degli affari ecclesiastici in Napoli, ma Renato Pescitelli, altro storico locale, sconfessa tale tesi sostenendo che fu voluta da Giovanni Antonio Paduano. A sostegno di questa tesi il Pescitelli cita un testamento rogato il 3 agosto 1639 nel quale il Paduano dichiar\u00f2 di aver costruito una chiesa sotto il titolo di San Giovanni Battista su terreno di sua propriet\u00e0 in localit\u00e0 \"ponte Raino\", di aver fatto eseguire a sue spese un dipinto e di avervi fatto celebrare pi\u00f9 volte messa con la licenza del vescovo. In un altro atto notarile risalente al 10 agosto 1674 la chiesa risultava essere di patronato della famiglia Paduano. Successivamente il diritto di patronato si estinse nelle famiglie Mastracchio e De Nigris.\nIl terremoto del 5 giugno 1688, che caus\u00f2 la distruzione di Cerreto antica, provoc\u00f2 lievi danni alla chiesa, che per questo fu scelta per ospitare temporaneamente il servizio parrocchiale in attesa della ricostruzione della Collegiata di San Martino. Il vescovo Giovanni Battista de Bellis provvide pertanto a ripararla al meglio e a rivedere la tettoia spendendo 6 ducati.\nNel 1731 fu restaurata e fu dotata di un nuovo altare.\nDescrizione.\nLa chiesa, di dimensioni modeste, ha una facciata molto semplice a capanna sovrastata da un piccolo campanile. Al lato destro del portale, incastonata nella facciata, \u00e8 sita una piccola acquasantiera in pietra. L'interno, ad aula unica, conserva un altare in gesso ed un dipinto raffigurante San Giovanni Battista.\nLeggenda della \"'Nzilla\".\nLa chiesa di San Giovanni e l'adiacente ponte sono legati alla leggenda della \"'Nzilla\", una giovane e bella donna che la notte tra il 23 e il 24 giugno di ogni anno farebbe la sua apparizione in loco. Secondo la leggenda la giovane, vestita di soffici veli, danzerebbe per ore ed ore sul ponte e nel piazzale adiacente alla chiesa.\nLa \"'Nzilla\" simboleggia Salom\u00e8, figlia di Erodiade e di Erode Filippo, che con il suo fascino e con la sua danza conquist\u00f2 le grazie del re di Giudea Erode Antipa. Questi, appagato dalla esibizione di Salom\u00e8, giur\u00f2 di darle in premio ci\u00f2 che ella avesse voluto, \"fosse anche la met\u00e0 del mio regno\". La ragazza, istigata dalla madre, chiese che le fosse portata su un piatto d'argento la testa di Giovanni Battista. Erode, per non venire meno al giuramento fatto davanti ai commensali, acconsent\u00ec e mand\u00f2 a decapitare Giovanni.\nLa notte tra il 23 e il 24 giugno a Cerreto Sannita era tradizione mettere sul davanzale della propria finestra un bicchiere o un barattolo di vetro con dentro un albume d'uovo e dell'acqua. Il giorno successivo, interpretando le strane forme che si erano formate nel bicchiere, si era in grado di leggere nel futuro prevedendo, secondo la leggenda, fortune e sfortune. Questa usanza ha fatto supporre che il termine 'Nzilla\" deriverebbe da \"Sibilla\", cio\u00e8 una vergine dotata di virt\u00f9 profetiche.\nLa \"'Nzilla\" \u00e8 considerata come una sottospecie della \"janara\" (strega) dedita pi\u00f9 ad ammaliare che a praticare cose occulte. Per annullare la sua influenza malefica e seduttrice, secondo la tradizione, si dovevano recitare questi versi in dialetto cerretese:\nGrazie all'interessamento del Forum comunale dei giovani la notte fra il 23 e il 24 giugno si svolge dinanzi alla chiesa una rievocazione di questa leggenda."}
{"id": "2250582", "revid": "3732", "url": "https://it.wikipedia.org/wiki?curid=2250582", "title": "Cristiani di San Tommaso", "text": "I cristiani di san Tommaso, detti anche tommasini o Nasrani, sono un insieme di comunit\u00e0 e di Chiese cristiane siriache distribuite nel sud-ovest dell'India (specialmente nello stato del Kerala), le cui origini risalgono ai primi tempi del cristianesimo. San Tommaso \u00e8 chiamato \u00abMar Toma\u00bb in India.\nNascita e diffusione del cristianesimo nell'India meridionale.\nLa pi\u00f9 antica chiesa indiana fa risalire le proprie origini alla predicazione dell'apostolo Tommaso che, partendo dalla Mesopotamia, dove aveva fondato la prima comunit\u00e0 cristiana, arriv\u00f2 via mare in India nell'anno 52 d.C.\nSecondo la tradizione, l'apostolo sbarc\u00f2 a Muziris (oggi Kodungallur), all'epoca il porto di destinazione di molte navi commerciali provenienti dall'Occidente. Da tempo viveva nella citt\u00e0 una fiorente comunit\u00e0 ebraica (comunit\u00e0 come gli Ebrei di Cochin e i Bene Israel sono note per essere esistite in India in quel periodo). Tommaso inizi\u00f2 a predicare il Cristianesimo presso di loro. Secondo la tradizione, si rec\u00f2 dapprima nel quartiere di Maliankara (Paravur) fondando le \u00abSette Chiese\u00bb (\"Ezharapallikal\"): Cranganore (malayalam:\u0d15\u0d4a\u0d1f\u0d41\u0d19\u0d4d\u0d19\u0d32\u0d4d\u0d32\u0d42\u0d30\u0d4d\u200d), Paravoor (Kottakavu) (:\u0d15\u0d4b\u0d1f\u0d4d\u0d1f\u0d15\u0d4d\u0d15\u0d3e\u0d35\u0d4d), Palayoor (\u0d2a\u0d3e\u0d32\u0d2f\u0d42\u0d30\u0d4d\u200d), Kokkamangalam (:\u0d15\u0d4a\u0d15\u0d4d\u0d15\u0d2e\u0d02\u0d17\u0d32\u0d02), Niranam (:\u0d28\u0d3f\u0d30\u0d23\u0d02 ), Chayal (Nilackal) (:\u0d28\u0d3f\u0d32\u0d15\u0d4d\u0d15\u0d32\u0d4d\u200d) e Kollam (Quilon) (:\u0d15\u0d4a\u0d32\u0d4d\u0d32\u0d02 ) .\nDopo gli ebrei, furono convertiti alla nuova fede molti indiani, la maggior parte dei quali apparteneva alle caste superiori; ci\u00f2 aiut\u00f2 San Tommaso a proseguire l'opera di evangelizzazione verso la popolazione senza incontrare ulteriori ostacoli. Anche i primi sacerdoti provennero in gran parte dalle famiglie altolocate. La tradizione riferisce che le citt\u00e0 del Malabar in cui San Tommaso fond\u00f2 una comunit\u00e0 cristiana furono: Maliankara (oggi Malankara Dam), Kottaikkavu, Niranam, Kollam e Gokamangalam (oggi Kothamangalam).\nSia gli ebrei che gli indiani convertiti furono inizialmente chiamati \u00abcristiani di san Tommaso\u00bb oppure, dalla citt\u00e0 di Ges\u00f9, Nazaret, \u00abNazareni\u00bb (in lingua locale, \"Nazrani mah\u00e2pilla\", \u00abgrandi figli nazareni\u00bb, un titolo che li accomuna agli ebrei).\nSecondo la tradizione, l'apostolo mor\u00ec a Chennai, sulla costa orientale del subcontinente, di ritorno da un viaggio in Cina.\nDal IV al XIV secolo.\nLa comunit\u00e0 dei cristiani di san Tommaso crebbe ulteriormente nel IV secolo. Nel 345 giunse a Cranganore (oggi Kodungallur) provenendo dal Vicino Oriente, Mar Thomas Cana (al secolo Thomman Knai o Kinayi, \u00abTommaso il Cananeo\u00bb), un giudeo cristiano di fede nestoriana. Egli fond\u00f2 una vasta comunit\u00e0 di fedeli. Il sottogruppo dei cristiani di san Tommaso conosciuto come i \"Knanaya\" (\"Sudisti\") fa risalire le proprie origini direttamente a Tommaso il Cananeo, mentre il gruppo noto come i Nordisti (\"Nasrani\") si considera discendente dai primi cristiani indiani, che si sposarono con i figli del Cananeo, avuti dalla sua concubina, o seconda moglie .\nParallelamente alla crescita della comunit\u00e0, si rafforz\u00f2 il legame con la Chiesa d'Oriente, da cui si ricevevano i vescovi. Si adott\u00f2, al pi\u00f9 tardi nel VII secolo, il suo rito liturgico siriaco orientale con l'Anafora di Addai e Mari.\nLa Chiesa d'Oriente in India fu inserita inizialmente nella giurisdizione del metropolita della Regione di Fars. Nel 650 circa il Patriarca Ishoyahb III (649\u2013660) consolid\u00f2 la preminenza della Chiesa d'Oriente sulla Chiesa di san Tommaso istituendo la provincia ecclesiastica dell'India, una delle grandi province esterne (cio\u00e8 lontane e non confinanti col territorio centrale) della Chiesa d'Oriente. Da quel momento la Provincia dell'India fu guidata da un vescovo metropolita, proveniente dalla Persia, recante il titolo di \"Vescovo metropolita della Sede di San Tommaso e di tutta la Chiesa cristiana dell'India\". La sede metropolitana fu posta probabilmente a Cranganore (o forse Mylapore), dove si trovava il santuario di san Tommaso.\nNell'VIII secolo il Patriarca Timoteo I (780\u00a0\u2013823 circa) riserv\u00f2 al patriarca l'ordinazione del metropolita dell'India. Occupava la decima posizione nella gerarchia di tale Chiesa e portava il titolo di \u00abMetropolita di tutta l'India\u00bb. Ma, come gli altri vescovi inviati in India, non parlava la lingua locale. Il potere era esercitato nei fatti da un sacerdote nativo dell'India, che aveva il titolo di \u00abArcidiacono di tutta l'India\u00bb. Egli aveva autorit\u00e0 sul clero e deteneva anche un forte potere temporale. La carica di arcidiacono ebbe un significato diverso in India rispetto al resto delle chiese orientali o di altre Chiese cristiane: vi era un arcidiacono in tutta la regione, anche quando l'India ebbe diverse diocesi (cio\u00e8 diversi vescovi). Timoteo I defin\u00ec l'Arcidiacono dell'India \"capo dei fedeli in India\", a conferma del rango elevato che confer\u00ec tale carica, almeno in quel periodo. La carica di Arcidiacono dell'India fu per secoli ereditaria; appartenne alla famiglia Pakalomattam, che sostenne di avere un collegamento privilegiato o diretto con Tommaso Apostolo..\nTra l'VIII secolo e il IX secolo i governanti del Malabar, in segno di apprezzamento per i loro servigi, concessero ai cristiani di san Tommaso vari diritti e privilegi. Incisi su lastre di rame, si tratta di tre decreti conosciuti come \"Cheppeds\" (\"garanzie\" o \"privilegi reali\") :\nQueste piastre di rame elencano diritti assegnati alla comunit\u00e0 da parte dei governanti del tempo. Hanno influenzato lo sviluppo della struttura sociale nel Malabar con privilegi, diritti, e regole per le comunit\u00e0. Oggi sono considerati tra i pi\u00f9 importanti documenti giuridici nella storia del Malabar.\nNel XIV secolo la Chiesa d'Oriente conobbe una gravissima crisi a causa dell'invasione della Mesopotamia di Tamerlano. I contatti con l'India furono recisi completamente. La chiesa madre cess\u00f2 di nominare un vescovo metropolita per l'India per diverse generazioni. Il ruolo di vertice ecclesiastico della chiesa indiana fu rivestito dall'arcidiacono. Tale situazione perdur\u00f2 fino alla fine del XV secolo. Nel 1491 l'arcidiacono mand\u00f2 degli inviati al Patriarca della Chiesa d'Oriente, cos\u00ec come al Papa della Chiesa ortodossa copta e al patriarca della Chiesa ortodossa siriaca (Antiochia), con la richiesta di un nuovo vescovo per l'India. Il Patriarca della Chiesa d'Oriente Shem\u02bfon IV Basidi rispose consacrando due vescovi, Thoma e Yuhanon, inviandoli in missione in India. Questi vescovi aiutarono a ricostruire la gerarchia ecclesiastica e a ristabilire i legami fraterni con il patriarcato, ma gli anni di separazione avevano fortemente influenzato la struttura della Chiesa indiana. Anche se ricevuto col massimo rispetto, il nuovo metropolita fu trattato come un ospite nella propria diocesi; l'arcidiacono si era saldamente affermato come il vero detentore del potere nella comunit\u00e0 cristiana dell'India .\nScissione del XVII secolo.\nI cristiani di san Tommaso formarono una comunit\u00e0 unita fino al diciassettesimo secolo. All'arrivo nel 1498 dei portoghesi sotto Vasco da Gama le reciproche relazioni con questi cristiani latini furono all'inizio molto amichevoli.\nNei territori caduti sotto il dominio portoghese i nuovi convertiti alla fede cristiana seguivano le usanze della Chiesa latina, mentre nel Malabar i cristiani di san Tommaso continuavano a seguire il loro antico rito. Per portare tutti i cristiani sotto l'egida della Chiesa cattolica i portoghesi fondarono il \"reale Padroado\", una serie di trattati e decreti con i quali la Santa Sede confer\u00ec al governo portoghese determinati poteri in materia ecclesiastica nei territori stranieri conquistati. Nel 1533 fu creata in India, con sede a Goa, una diocesi retta da un vescovo latino ma posta sotto il Patriarcato di Babilonia dei Caldei creato nello stesso anno 1533 per la Chiesa cattolica di rito caldeo. Nel 1558 la diocesi di Goa fu elevata al rango di arcidiocesi metropolitana e nel 1565 Papa Pio IV, separ\u00f2 la Chiesa cattolica in India dal patriarcato caldeo. Nel 1572 Goa fu dichiarata sede primaziale dell'Oriente. I patriarchi caldei continuavano ad inviare vescovi per i cristiani nativi del Malabar, ma alla morte nel 1597 di Mar Abraham, l'ultimo di questi, i portoghesi proibirono ai successori di arrivare.\nNel XVI secolo la Chiesa d'Oriente sub\u00ec gravi persecuzioni dai Turchi ottomani, che fecero declinare la sede metropolitana della Chiesa d'Oriente, lasciando gli indiani privi di collegamenti con essa. Nel 1552 mor\u00ec il metropolita d'Oriente Mar Jacob. Dopo la sua morte uno scisma nella Chiesa d'Oriente port\u00f2 alla formazione di due patriarcati rivali, uno dei quali entr\u00f2 in comunione con la Chiesa cattolica, mentre l'altro rimase \"nestoriano\". Successivamente, i due Patriarchi inviarono propri vescovi in India, ma i Portoghesi furono sempre in grado di condizionare i nuovi arrivati, oppure di convertirli al cattolicesimo. Nel 1575 il \"Padroado\" dispose che nessun Patriarca potesse pi\u00f9 nominare prelati per la comunit\u00e0 senza il consenso portoghese, tagliando cos\u00ec il legame secolare tra i Cristiani di San Tommaso e la gerarchia della Chiesa d'Oriente.\nDue anni dopo la morte del vescovo mesopotamico Mar Abraham, il sinodo di Diamper dei cristiani di san Tommaso fu aperto il 20 giugno 1599 a Udayamperur. Lo convoc\u00f2 l'ancora nuovo arcivescovo di Goa Aleixo de Menezes, arcivescovo pi\u00f9 tardi della sede primaziale portoghese di Braga e dal 1612 al 1615 anche vicer\u00e9 di Portogallo. L'assemblea accett\u00f2 una certa latinizzazione dei loro usi, ma conserv\u00f2 la propria liturgia, l'Anafora di Addai e Mari, quella del rito caldeo in lingua siriaca, soltanto aggiungendovi la narrazione dell'Ultima Cena. La conservazione della tradizionale liturgia siriaca orientale \u00e8 stata qualificata come \"una notevole vittoria\" dei cristiani di san Tommaso. Per\u00f2 il 20 dicembre dello stesso anno 1599 la sede di Angamaly, che era quella del defunto Mar Abraham, venne retrocessa al ruolo di semplice diocesi suffraganea di Goa e fu affidata ad un gesuita europeo.\nMezzo secolo pi\u00f9 tardi, nel 1653, nel contesto di un conflitto fra Francisco Garcia Mendes, nuovo arcivescovo di Cranganore, che voleva esercitare il governo episcopale come in Europa, e l'arcidiacono Thomas Parampil, che voleva ritenere i tradizionali ampi poteri del suo ufficio, circa 25.000 cristiani locali, sotto la guida dell'arcidiacono, si riunirono a Mattancherry e, intorno alla \u0d15\u0d42\u0d28\u0d7b \u0d15\u0d41\u0d30\u0d3f\u0d36\u0d41 (Croce di Coonan), giurarono di non accettare mai dei vescovi gesuiti. Pochi mesi pi\u00f9 tardi, senza partecipazione di alcun vescovo, dodici presbiteri conferirono una consacrazione episcopale all'arcidiacono, in seguito denominato dai suoi seguaci Mar Thoma. Questo passo gli \u00e8 stato suggerito da un personaggio chiamato Ahatallah che si era presentato ai cristiani di san Tommaso come vicario del Papa.\nIn considerazione di tale situazione e dell'ostilit\u00e0 della popolazione verso i gesuiti, Papa Alessandro VII (1655-1667) invi\u00f2 nel Malabar come Delegato/Commissario Apostolico il carmelitano scalzo Giuseppe Maria Sebastiani, in religione Giuseppe di Santa Maria. Partito il 22 febbraio 1656, il Sebastiani arriv\u00f2 nel gennaio dell'anno seguente in India, dove incontr\u00f2 il confratello Matteo di San Giuseppe, noto botanico, medico e linguista, che ci si trovava gi\u00e0 e che divent\u00f2 suo compagno e collaboratore. Rimase otto mesi e alla fine ottenne la riconciliazione di un buon numero, circa un terzo dei dissidenti. Di ritorno a Roma nel gennaio 1568, fu ordinato vescovo e nominato vicario apostolico per i cristiani di san Tommaso. Tornato in India, riusc\u00ec a portare la proporzione dei riconciliati a circa due terzi dei cristiani di san Tommaso, mentre Mar Thoma conserv\u00f2 la fedelt\u00e0 di un terzo.\nL'8 gennaio 1663 avvenne la resa della guarnigione portoghese di Cochin alla Compagnia olandese delle Indie orientali, e i cristiani di san Tommaso passarono dal dominio dei portoghesi cattolici a quello degli olandesi protestanti, che espulsero i religiosi cattolici europei. In vista della mancanza di candidati europei, monsignor Sebastiani amministr\u00f2 la consacrazione episcopale al sacerdote malabarese Chandy Alessandro Parampil, eletto dagli altri capi delle chiese fedeli a Roma. Questi, che era cugino di Mar Thoma, divenne cos\u00ec il primo dei cristiani di san Tommaso ad essere regolarmente ordinato vescovo, visto che per tradizione essi dipendevano interamente dalla Chiesa d'Oriente in Mesopotamia per ricevere vescovi; inoltre la consacrazione di Mar Thoma, era avvenuta per le mani di presbiteri, non di un vescovo.\nEspulsi gli altri missionari cattolici, rimase Padre Matteo di San Giuseppe, che collabor\u00f2 con il governatore olandese Hendrik van Rheede nella produzione della famosa opera \"Hortus Malabaricus\", di cui il governatore era redattore, e contribu\u00ec a rendere pi\u00f9 mite l'atteggiamento delle autorit\u00e0 olandesi nei riguardi di missionari cattolici, che dovevano fare fronte con le nuove norme sull'immigrazione: dal 1675 era consentita la presenza di pochissimi missionari cattolici.\nNel 1665 arriv\u00f2 a bordo una nave olandese Mar Gregorios Abdul Jaleel, un vescovo inviato dal Patriarca siro-ortodosso di Antiochia. I cristiani di san Tommaso rimasti sotto la guida dell'Arcidiacono lo accolsero con favore. Anche se egli accett\u00f2 di celebrare la loro liturgia tradizionale, mise i suoi fedeli in relazione con il patriarca di Antiochia, dando origine alla Chiesa malankarese, che usa la Liturgia di san Giacomo, mentre la Chiesa cattolica siro-malabarese continua ad usare l'Anafora di Addai e Mari. Da allora la Chiesa cristiana sorta con il \u00abGiuramento della Croce pendente\u00bb pratica il rito siriaco occidentale invece di quello tradizionale dei cristiani di san Tommaso (rito caldeo).\nI cristiani di san Tommaso risultarono cos\u00ec divisi in due partiti, od obbedienze: quello \"antico\" o \"storico\", noto come \"Pazhayakuttukar\" o \"Pazhayakoor\", in comunione con Roma e quello \"nuovo\", noto come \"Puttankuttukar\" o \"Puthenkoor\", di Mar Thoma, che entr\u00f2 in comunione con il Patriarca siro-occidentale di Antiochia.\nLa \"nuova obbedienza\" (Pazhayakuttukar).\nIl vicario apostolico Chandy Parampil govern\u00f2 con buoni risultati i cristiani di san Tommaso che mantenevano il legame con Roma. Nel 1674, in considerazione della sua et\u00e0 avanzata, chiese che gli fosse nominato un coadiutore e propose il nome di un suo nipote. Nel 1675 Roma invi\u00f2 quattro carmelitani in India con autorit\u00e0 di scegliere un indiano come futuro vescovo e successore di Chandy. Fu nominato il sacerdote di padre portoghese e di rito latino Raffaelo de Figueredo Salgado. Il nuovo vescovo entr\u00f2 in conflitto con Chandy, con i cristiani di san Tommaso e con i carmelitani, che ottennero che fosse sospeso nel 1684.\nLa risultante situazione aument\u00f2 il desiderio generale dei cristiani di san Tommaso in comunione con Roma di non essere pi\u00f9 governati da vescovi latini. Tra il 1861 e il 1862 il vescovo mesopotamico Rokos, inviato dal patriarca caldeo Yosep VI Audo (1848-1878), che voleva ripristinare l'antica consuetudine di inviare vescovi ai cristiani di san Tommaso, esercit\u00f2 nel Malabar un ministero episcopale ma dovette tornare in patria.\nUn decennio pi\u00f9 tardi, nel 1874, arriv\u00f2, inviato dallo stesso patriarca caldeo, il vescovo Mar Elia Mellus. Con una lettera in data 30 ottobre dello stesso anno egli raccomand\u00f2 a tutte le comunit\u00e0 di rito siriaco di dipendere dal patriarca e non pi\u00f9 dalla gerarchia latina e con un'ulteriore circolare del 7 febbraio 1875 distribu\u00ec una versione in lingua malayalam di un supposto breve apostolico con cui il papa avrebbe riconosciuto l'autorit\u00e0 del patriarca caldeo sui cristiani malabaresi. I suoi sforzi ebbero scarso risultato nel vicariato apostolico di Verapoly retto da un carmelitano, ma ottennero pi\u00f9 appoggio fra quei cristiani di san Tommaso che erano soggetti all'arcidiocesi di Cranganore. Fra quelli di cui nella sua sede a Thrissur ricevette l'adesione c'erano quattro comunit\u00e0 quasi intere. Ordin\u00f2 una cinquantina di nuovi sacerdoti e ottenne dal patriarca l'invio a Malabar di un secondo vescovo. Il papa Pio IX intervenne personalmente con l'enciclica \"Quae in patriarchatu\" del 1\u00ba settembre 1876, in seguito alla quale il patriarca caldeo si sottomise il 1\u00ba marzo 1877 e richiam\u00f2 Mellus. Questi per\u00f2 rimase in India fino al 1882 e poi continuava ancora ad inviare lettere di incoraggiamento ai suoi seguaci. Si \u00e8 finalmente riconciliato con la Chiesa cattolica nel 1899. Nel 1907\u20131908 quei cristiani di san Tommaso che si erano aggruppati intorno a lui, ridotti ormai a un po' pi\u00f9 di 8.000 (da circa 24.000 nel 1877), si sono uniti alla Chiesa assira d'Oriente, di cui fanno quella parte che si chiama Chiesa siro-caldea d'Oriente. Mar Thoma Darmo inviato dalla Chiesa assira a questo gruppo nel 1952 divenne nel 1968 il primo patriarca dell'Antica Chiesa d'Oriente, che si separ\u00f2 dalla Chiesa assira.\nL'11 agosto 1896, avvenne la nomina di cristiani di san Tommaso come capi di tre vicariati apostolici, che nel 1911 divennero quattro. Per la prima volta dopo la morte di Chandy Parampil, i cristiani cattolici di san Tommaso erano governati da membri della propria comunit\u00e0. Il 21 dicembre 1923, i vicariati apostolici sono stati elevati al rango di diocesi (Ernakulam al rango di arcidiocesi metropolitana), circoscrizioni ecclesiastiche rette non pi\u00f9 da vescovi titolari ma da vescovi delle stesse sedi da loro governate. Nel 1992 poi la chiesa sui iuris dei siro-malabaresi fu elevata al rango di chiesa arcivescovile maggiore, equivalente ad un patriarcato. I suoi fedeli sono sei o sette volte pi\u00f9 numerosi di quelli della Chiesa cattolica caldea, la chiesa madre sotto la cui giurisdizione si domandava di essere posti a met\u00e0 del secolo XIX.\nL'uso dell'aggettivo \"siri\" per distinguere dai cattolici latini dell'India i cristiani di san Tommaso (a motivo della loro liturgia di origine siro orientale) appare gi\u00e0 nel XVI secolo. Molti di essi ora preferiscono essere chiamati non siro-malabaresi ma semplicemente malabaresi.\nLa \"vecchia obbedienza\" (Puttankuttukar).\nQuei cristiani di san Tommaso che, dopo il Giuramento della Croce Pendente, perseverarono nella fedelt\u00e0 all'arcidiacono Thomas Parampil, diventato Mar Thoma, e che per mezzo del vescovo Mar Gabriel Abdul Jaleel, presule non in comunione con il papa della Chiesa cattolica, si unirono al patriarca della Chiesa ortodossa siriaca, costituivano l'allora unica Chiesa malankarese. Adottarono la teologia miafisita e la liturgia del rito siriaco occidentale.\nNel periodo durante il quale l'India fu colonia britannica, l'anglicanesimo fece proseliti in questa unica Chiesa malankarese. Il patriarca siriaco, al quale gli ortodossi indiani chiesero assistenza, visit\u00f2 il Malabar e nel 1876 tenne un sinodo nel quale prese la Chiesa malankarese sotto la sua diretta giurisdizione. Una certa resistenza interna culmin\u00f2 nel 1912 in una dichiarazione di autocefalia della chiesa indiana facente capo a un \"catholicos\". La chiesa malankarese si divise in due fazioni, a favore l'una (che ora si chiama in italiano la Chiesa ortodossa siriaca del Malankara) dell'autocefalia, l'altra (in italiano la Chiesa cristiana siriaca giacobita) del patriarca. Con verdetti del 1958 e del 1995 la Corte Suprema Indiana dichiar\u00f2 che la chiesa \u00e8 unica, che il patriarca ha l'autorit\u00e0 suprema spirituale, e che il \"catholicos\" autocefalo ha l'autorit\u00e0 sulle parrocchie e sui beni temporali. Le due fazioni-chiese si unirono nel 1958 ma si divisero di nuovo nel 1972.\nIl 20 settembre 1930, il vescovo malankarese Mar Ivanios insieme a un altro vescovo e alcuni religiosi e fedeli chiesero ed ottennero la comunione con la Chiesa cattolica. Ai due vescovi furono assegnati ordinariati nel Kerala, ma in vista del gran numero di malankaresi ortodossi che seguirono i loro passi furono erette nel 1932 due pi\u00f9 vaste eparchie, delle quali una metropolitana, costituendo cos\u00ec la Chiesa cattolica siro-malankarese. Segu\u00ec un continuo rapido aumento del numero di fedeli e conseguentemente di circoscrizioni ecclesiastiche, e questa chiesa fu elevata il 10 febbraio 2005 al rango di chiesa arcivescovile maggiore.\nGi\u00e0 nel XVIII secolo c'\u00e8 stata una defezione collettiva dalla Chiesa malankarese. Un vescovo siro, scontento per l'atteggiamento dell'allora vescovo capo della Chiesa malankarese Dionisio, consacr\u00f2 un altro vescovo malankarese che prese il nome di Mar Cirillo. Questi non riusc\u00ec ad imporsi e con alcuni seguaci si ritir\u00f2 fuori del territorio del potere politico che proteggeva Dionisio al villaggio di Thozhiyur, che divent\u00f2 sede di una chiesa la cui indipendenza fu dichiarata da un tribunale civile nel 1862 e che da allora si chiama la Chiesa siriaca indipendente del Malabar. All'inizio del XX secolo, la decisione di un vescovo eletto di questo gruppo di farsi consacrare dalla Chiesa siro-malankarese Mar Thoma (di influsso anglicano) fu causa di una rottura con le altre chiese ortodosse.\nDopo la conquista britannica dell'India, alcuni missionari anglicani, che volevano che i malankaresi fossero loro alleati per contrastare l'influsso della Chiesa cattolica, presero contatto con gli ortodossi malankaresi, di cui cercavano di purificare la chiesa da pratiche non protestanti quali la preghiera per i defunti, la venerazione dei santi e la confessione auricolare. Come reazione, un sinodo malankarese tenuto nel 1836 profess\u00f2 fedelt\u00e0 al patriarca di Antiochia e alla fede ortodossa dei cristiani siri e rigett\u00f2 gli insegnamenti dei missionari anglicani. Per\u00f2 le idee da questi trasmesse ispirarono un movimento di riforma di tipo protestante nella Chiesa malankarese, che con il tempo acquist\u00f2 forza. Nel 1889, un tribunale civile respinse le pretese di un vescovo riformista scomunicato dal patriarca e sentenzi\u00f2 che la Chiesa malankarese dipendeva dal patriarca antiocheno. I riformisti poi istituirono la Chiesa siro-malankarese Mar Thoma.\nA met\u00e0 del XX secolo, in questa Chiesa Mar Thoma, sorta come movimento riformista, sorse un movimento interno riformista che considerava redolenti dell'ortodossia siro-occidentale diversi elementi della sua teologia e della sua prassi. I partecipanti di questo movimento furono scomunicati e poi, fatto in vano appello a un tribunale civile contro tale misura, fondarono nel 1961 la Chiesa evangelica di San Tommaso.\nAttuale ripartizione dei cristiani di san Tommaso.\nNel censimento 2011 dello stato indiano del Kerala i cristiani costituivano il 18,4% della popolazione totale. Dei cristiani il 38,2% erano siro-malabaresi, il 7,6% siro-malankaresi cattolici, il 15,2% latini (dunque i cattolici in totale erano il 59,0%); l'8,0% erano malankaresi ortodossi, il 7,9% siro-malankaresi ortodossi, il 6,6% della Chiesa Mar Thoma, il 4,5% della Chiesa dell'India del Sud, il 2,6% cristiani dalit, il 3,6% pentecostali, e il 5,9% di altri gruppi cristiani.\nSecondo le informazioni fornite da esse stesse al Consiglio Mondiale delle Chiese, la Chiesa ortodossa siriaca del Malankara ha 2.000.000 fedeli, la Chiesa siro-malankarese Mar Thoma 1.061.940.\nI dati raccolti dalle diverse circoscrizioni ecclesiastiche cattoliche nel 2017 danno come numero totale dei fedeli della Chiesa cattolica siro-malabarese (anche fuori del Kerala e dell'India) 4.251.399, e per la Chiesa cattolica siro-malankarese 458.015."}
{"id": "2250583", "revid": "729019", "url": "https://it.wikipedia.org/wiki?curid=2250583", "title": "Himeshima (isola)", "text": "Hime, o pi\u00f9 compiutamente , letteralmente \"isola principessa\", \u00e8 un'isola giapponese nella parte meridionale del Mare interno di Seto, al largo della penisola di Kunisaki. Sull'isola sorge il villaggio omonimo.\nL'isola si presenta di forma allungata e presenta una superficie di 6,85\u00a0km\u00b2.\nSu Himeshima \u00e8 presente uno dei pochi giacimenti di ossidiana del Giappone, una rupe nel nord-ovest dell'isola. Il minerale presente sull'isola \u00e8 caratterizzato da un tipico colore grigio. Reperti in ossidiana di Himeshima risalenti al periodo J\u014dmon sono stati rinvenuti in Cina, rivelando quando fosse florido il commercio in quel periodo.\nMito.\nCi sono due miti collegati al nome dell'isola.\nIl primo, riportato nel \"Kojiki\", vuole che furono due divinit\u00e0, Izanagi e Izanami, a creare il Giappone come due isole, una grande ed una pi\u00f9 piccola, di genere femminile. Himeshima sarebbe questa seconda isola.\nUn secondo mito, presente nel \"Nihongi\", attribuisce il nome dell'isola alla storia di una principessa vissuta durante il regno dell'imperatore Suinin. La principessa, promessa in sposa al principe Tsunuga-arashito di Ohokara (Corea del Sud), fugg\u00ec e trovo rifugio presso il santuario di Himekoso, presente sull'isola.\nAttivit\u00e0 economiche.\nPrima della Seconda guerra mondiale, l'economia dell'isola era basata sull'allevamento dei bovini e su di una grande salina. Dopo la guerra, entrambe le attivit\u00e0 furono interrotte, per ragioni sanitarie. Oggi, le principali attivit\u00e0 economiche presenti sull'isola sono legate all'allevamento dei gamberi tigre.\nCon una formula innovativa, negli ultimi quarant'anni si \u00e8 cercato di ridurre lo spopolamento dell'isola assicurando un impiego ad ogni abitante. In particolare \u00e8 stato introdotto un \"contratto condiviso\" in base al quale ogni lavoratore rinuncia a parte del salario e ad avere un orario di lavoro regolare per raggiungere l'obiettivo della totale occupazione della popolazione dell'isola."}
{"id": "2250584", "revid": "181699", "url": "https://it.wikipedia.org/wiki?curid=2250584", "title": "Santa Vittoria (Gualtieri)", "text": ""}
{"id": "2250586", "revid": "110157", "url": "https://it.wikipedia.org/wiki?curid=2250586", "title": "Monostorp\u00e1lyi", "text": "Monostorp\u00e1lyi \u00e8 un comune dell'Ungheria di 2.236 abitanti (dati 2001). \u00c8 situato nella provincia di Hajd\u00fa-Bihar."}
{"id": "2250590", "revid": "125974781", "url": "https://it.wikipedia.org/wiki?curid=2250590", "title": "Festival di Sanremo", "text": "Il Festival della canzone italiana, pi\u00f9 comunemente Festival di Sanremo o anche semplicemente Sanremo, \u00e8 un festival musicale che si tiene ogni anno in Italia, a Sanremo, a partire dal 1951. Vi hanno preso parte come concorrenti, ospiti o compositori, molti dei nomi pi\u00f9 noti della musica italiana. \u00c8 uno dei pi\u00f9 importanti e longevi festival musicali al mondo.\nRappresenta uno dei principali eventi mediatici italiani, con un certo riscontro anche all'estero, in quanto viene trasmesso in diretta sia televisiva, in Eurovisione, sia radiofonica. La statuetta del \"Leone di Sanremo\" \u00e8 il riconoscimento pi\u00f9 prestigioso per i musicisti e gli interpreti italiani di musica leggera.\nI brani in gara al festival vengono selezionati nei mesi immediatamente precedenti da un'apposita commissione sulla base delle candidature pervenute. Tali brani, che devono essere stati composti da autori italiani con testi in lingua italiana o, in alternativa, anche in una lingua regionale italiana, vengono proposti da diversi interpreti e devono essere inediti, quindi mai eseguiti pubblicamente prima della competizione, pena la squalifica. Essi vengono votati da giurie scelte (demoscopiche, di addetti ai lavori, di consumatori) e/o mediante il voto popolare sotto forma di televoto (in passato anche tramite concorsi di vario genere come il Totip), le quali proclamano e premiano i tre brani pi\u00f9 votati, in alcuni casi i soli vincitori assoluti, tra quelli in gara nella sezione principale, denominata a seconda delle edizioni \"Big\", \"Campioni\" o \"Artisti\" (talvolta con ulteriori suddivisioni quali \"Donne\", \"Uomini\", \"Gruppi\" e \"Classic\"), e in quella degli artisti meno noti, definita generalmente \"Nuove proposte\" o \"Giovani\". Vengono assegnati anche altri riconoscimenti speciali, tra cui il Premio della Critica, creato ad hoc dalla stampa specializzata nel 1982 per premiare la qualit\u00e0 del brano di Mia Martini \"E non finisce mica il cielo\" e intitolato alla stessa cantante a partire dall'edizione successiva alla sua scomparsa (1996).\nDurante le edizioni della prima met\u00e0 degli anni ottanta, gli artisti in gara si esibivano in playback ma fu solo dopo l'edizione del 1985, in cui Claudio Baglioni fu invitato per ricevere il premio alla \"canzone del secolo\" e si esib\u00ec dal vivo in un assolo di pianoforte e voce in un'edizione dominata dal playback, che tutti i cantanti iniziarono ad esibirsi dal vivo.\nIn origine la sede della kermesse era il salone delle feste del Casin\u00f2 di Sanremo e il periodo di svolgimento era variabile tra gennaio e marzo, mentre dal 1977 si svolge presso il teatro Ariston della citt\u00e0 ligure (a parte l'edizione del 1990, svoltasi al nuovo mercato dei fiori di Bussana, frazione del comune di Sanremo), in un periodo che, dal 1983, oscilla tra i primi giorni di febbraio e la prima decade di marzo.\nDal 1956 (ad eccezione del periodo tra il 1998 e il 2010 e di molte altre occasioni) il vincitore della competizione ottiene il diritto di rappresentare l'Italia all'Eurovision Song Contest, che trae ispirazione proprio dal festival italiano. Tuttavia ci\u00f2 non rappresenta un obbligo per il cantante, che pu\u00f2 rimettere alla Rai la decisione sul rappresentante italiano.\nStoria del Festival.\nAntefatti (1947-1950).\nNel 1948 e 1949 si tennero a Viareggio le prime due edizioni del \"Festival della Canzone Italiana\", nate da un'idea del 1947 di Aldo Valleroni e poi interrotto nel 1950 a causa di problemi economici, e che sarebbero state la genesi del futuro \"Festival di Sanremo\". La prima edizione viareggina, ospitata alla \"Capannina del Marco Polo\", si tenne il 25 agosto 1948 e fu vinta da \"Serenata al primo amore\" di Pino Moschini; la seconda, nella medesima sede l'anno seguente, vide il successo de \"Il topo di campagna\" di Narciso Parigi.\nNascita e primi anni (1951-1959).\nL'idea di un Festival della Canzone italiana venne ripresa a Sanremo due anni dopo, ma a differenza dell'esperienza toscana, fu deciso di ospitare l'evento nella \"stagione morta\" invernale, per incrementare le presenze quando il turismo balneare \u00e8 pressoch\u00e9 assente.\nDurante un colloquio l'allora direttore delle manifestazioni e delle pubbliche relazioni del casin\u00f2 di Sanremo, Angelo Nicola Amato, e il conduttore radiofonico Angelo Nizza, assiduo frequentatore del casin\u00f2 municipale, decisero di creare una manifestazione di carattere musicale. Nizza allora cerc\u00f2 di trovare un accordo con l'EIAR a Torino, mentre Amato si rec\u00f2 a Milano per spargere la voce tra le case discografiche e spingerle ad inviare i propri cantanti.\nIl 29 gennaio 1951 si tenne la prima edizione nel salone delle feste del casin\u00f2, condotta da Nunzio Filogamo, particolarmente noto per il suo saluto radiofonico agli \"amici vicini e lontani\". A questa edizione presero parte 3 interpreti, Nilla Pizzi, il Duo Fasano e Achille Togliani, che si alternarono nell'esibizione di 20 brani inediti. L'evento fu accolto molto freddamente dalla stampa e dai critici musicali dell'epoca, cos\u00ec come dal pubblico in sala che continu\u00f2 a cenare e parlottare durante le esecuzioni. A vincere la prima storica edizione fu Nilla Pizzi con \"Grazie dei fiori\".\nLa musica cambi\u00f2 per la seconda edizione, che trov\u00f2 un maggiore riscontro dagli autori e dagli editori musicali. I partecipanti salirono a 5, ma a vincere, come l'anno prima, fu Nilla Pizzi con la \u00abserenata popolareggiante\u00bb \"Vola colomba\", che si aggiudic\u00f2 anche il resto del podio con \"Papaveri e papere\" e \"Una donna prega\", risultato mai pi\u00f9 ripetuto nella storia del festival.\nL'edizione del 1953 segn\u00f2 il primo cambio nel regolamento di un certo rilievo: venne infatti introdotto l'obbligo della doppia interpretazione per ogni brano musicale con una diversa orchestra: una di tipo \"classico\" (in quell'anno diretta da Cinico Angelini) e una di tipo pi\u00f9 \"moderno\" (condotta in quell'occasione da Armando Trovajoli).\nLa quinta edizione fu la prima edizione trasmessa in diretta radio-televisiva dal Programma Nazionale e la prima edizione in cui la finale fu trasmessa in Eurovisione. Nell'edizione del 1956, in via del tutto eccezionale, i sei partecipanti al Festival furono selezionati con un concorso per \"voci nuove\", a cui presero parte 6.656 aspiranti, e, sempre nel 1956, si tenne la prima edizione dell'Eurovision Song Contest, ispirato dallo stesso Festival di Sanremo, al quale prese parte anche l'Italia con la vincitrice dell'edizione, Franca Raimondi, e la seconda classificata, Tonina Torrielli.A dominare il Festival nelle sue prime edizioni fu la canzone tradizionale italiana, all'epoca poco apprezzata, il cui testo \u00abnon esce di un millimetro dal solco Dio-Patria-Famiglia\u00bb. Tuttavia, gi\u00e0 con \"Papaveri e papere\" (oggi nota come una sottile presa in giro rivolta alla Democrazia Cristiana e, al contempo, come un accenno di denuncia della condizione di subalternit\u00e0 della donna nella societ\u00e0 italiana dell'epoca) e poi con \"Canzone da due soldi\" di Katyna Ranieri, inizi\u00f2 a farsi spazio un tipo di canzone diversa da quelle \u00abcos\u00ec proverbialmente sciroppose e stucchevoli\u00bb, con un lessico pi\u00f9 colloquiale e allegro. Fu comunque solo nell'edizione del 1958, con la vittoria di Domenico Modugno (in coppia con Johnny Dorelli) e la sua \"Nel blu dipinto di blu\", che si apr\u00ec una nuova fase per il Festival e per la canzone italiana: quella della \u00abcommistione di autore e interprete\u00bb, che fu confermata nel 1960 con la vittoria di Renato Rascel con \"Romantica\" in coppia con Tony Dallara.\nL'esplosione negli anni '60 e il declino negli anni '70.\nGli anni sessanta si aprirono con l'improvvisa decisione della SIAE di vietare la partecipazione dei propri autori all'edizione del 1961, che per\u00f2 non fu seguita dalla maggioranza degli aderenti. Negli anni successivi si registr\u00f2 l'inizio della cosiddetta \"era Bongiorno\" (dal nome del conduttore Mike Bongiorno che present\u00f2 le edizioni dal 1963 al 1967) e fecero il loro esordio sul palco gli \"urlatori\" come Mina (la quale, dopo la delusione per non essere nemmeno salita sul podio nel 1961, decise di non prendere mai pi\u00f9 parte al Festival come concorrente), Adriano Celentano e Bobby Solo, i cantautori come Gino Paoli e Umberto Bindi e i gruppi \"beat\" (questi ultimi \u00absopportati pi\u00f9 che supportati\u00bb, anche per problemi di organizzazione). \nA vincere per\u00f2 fu perlopi\u00f9 la musica melodica: la vittoria pi\u00f9 rilevante del periodo fu quella di Gigliola Cinquetti al Festival del 1964 con \"Non ho l'et\u00e0 (per amarti)\", con la quale vinse anche l'Eurovision Song Contest dello stesso anno. Sempre nel 1964 venne estesa la partecipazione anche ai cantanti stranieri, che parteciparono in forze a quell'edizione (fra i tanti Paul Anka, Gene Pitney, Ben E. King e Antonio Prieto): la nuova regola fu \u00abpensata come confronto tra interpreti italiani e stranieri\u00bb, ma soprattutto \u00abaspirava sia ad arricchire di nuova linfa la musica leggera sia a esportare oltre i pochi consueti mercati la nostra produzione\u00bb. Questa innovazione fu tuttavia abbandonata gi\u00e0 con l'edizione del 1966.\nNel frattempo, i temi sociali e la contestazione iniziarono ad apparire sul palco del Casin\u00f2. Nell'edizione del 1966, Adriano Celentano present\u00f2 \"Il ragazzo della via Gluck\", subito eliminata dalla competizione; l'anno successivo, gli intenti \"rivoluzionari\" (sebbene estremamente edulcorati) dei giovani fecero capolino con \"La rivoluzione\" di Gianni Pettenati e \"Proposta\" de I Giganti. Il 1967 viene ricordato soprattutto per il suicidio del cantautore genovese Luigi Tenco, la cui canzone \"Ciao amore, ciao\" (cantata in coppia con Dalida e che raccontava il disagio di un Paese che, nonostante il miracolo economico, aveva \u00abancora sacche paurose di povert\u00e0 e di indigenza\u00bb) fu eliminata dalla finale. La morte di Tenco, semplicemente accennata, \u00abtacendo persino il nome della vittima\u00bb, durante il festival da Mike Bongiorno, \u00abconcluse la fase aurea del racconto di Sanremo\u00bb, dando inizio ad \u00abun convulso lungo periodo dopo il quale l'Italia non fu pi\u00f9 la stessa e, conseguentemente, neppure la trama che il Festival ne forniva\u00bb.\nNonostante questo, l'edizione del 1968 \u00abcostitu\u00ec il maggiore sforzo dell'aspirazione del Festival a rappresentare sul piano della musica leggera tutto ci\u00f2 che si muoveva nel paese\u00bb: presentata per la prima volta da Pippo Baudo, vide la vittoria di Sergio Endrigo (tanto a testimonianza dell'imporsi dei cantautori nel mercato musicale, quanto una sorta di \"vittoria di compensazione\" per quanto accaduto con Tenco). Sempre in quella edizione, esordirono anche Fausto Leali, Al Bano e Massimo Ranieri, \u00abtutti e tre, in modi diversi, ben piantati nei caratteri eterogenei dei ragazzi di allora\u00bb.\nLe tre edizioni del 1969 (vinta da Iva Zanicchi e Bobby Solo con \"Zingara\"), 1970 (vinta da Celentano e Claudia Mori con \"Chi non lavora non fa l'amore\") e 1971 (vinta da Nada e Nicola Di Bari con \"Il cuore \u00e8 uno zingaro\"), ma soprattutto i grandi successi di Lucio Dalla (\"4/3/1943\" nel 1971 e \"Piazza Grande\" nel 1972) e Roberto Vecchioni (\"L'uomo che si gioca il cielo a dadi\" nel 1973) \u00abnon evidenziarono pienamente la crisi della manifestazione\u00bb, che ormai si avviava a un periodo di declino. A partire dal 1973, la Rai decise di trasmettere solo la serata finale del Festival e \u00abanche la tanto sbandierata trasmissione in Eurovisione accomunava in realt\u00e0 l'Italia alle aree arretrate dell'Est e dell'Ovest: nel 1973, infatti, si collegarono l'URSS e i paesi del socialismo reale\u00bb cos\u00ec come \u00abTurchia, Cipro, Spagna e Portogallo, ove ancora per poco sopravvissero i fascismi\u00bb, mentre dal punto di vista musicale, il Festival vir\u00f2 pesantemente sulla via \u00abdell'erotismo in pillole e della pornografia casareccia\u00bb, in \u00abun trionfo di seni e cosce\u00bb e di canzoni che fanno riferimento agli stessi \u00abirritanti stereotipi dell'erotismo da celluloide\u00bb, al punto che l'edizione del 1975 \u00abfu la pi\u00f9 infelice e, se si vuole, la pi\u00f9 insulsa nello scollamento tra realt\u00e0 e rappresentazione\u00bb.\nFu comunque in questo periodo che si sperimentarono varie formule per il Festival. L'edizione del 1974 vide i 28 interpreti in gara divisi in due gruppi, ossia 14 \"Big\" (gi\u00e0 qualificati alla serata finale) e 14 \"aspiranti\", che si sarebbero sfidati per gli ultimi 4 posti disponibili. L'edizione del 1976 vide i partecipanti divisi in cinque gruppi, ciascuno con due interpreti \"capigruppo\" automaticamente qualificati alla finale, ma soprattutto per la prima volta scomparve l'orchestra (sostituita dalle basi musicali). Eliminazioni e gruppi furono aboliti nel 1977, anche perch\u00e9 le canzoni in gara quell'anno erano solo 12, ma gi\u00e0 nell'edizione successiva venne ripristinata la divisione in categorie (\"Solisti\", \"Complessi\" e \"Cantautori\"), i cui vincitori si sarebbero poi affrontati per il titolo. In ultimo, si assistette al \"trasloco\" (inizialmente provvisorio causa lavori di ristrutturazione, poi divenuto definitivo) del Festival dal Casin\u00f2 di Sanremo al teatro Ariston.\nLa rivalsa negli anni '80.\nIl Festival 1980 segn\u00f2 il primo segnale di rottura dell'andamento declinante: la presentazione di Claudio Cecchetto, Roberto Benigni e Olimpia Carlisi rappresent\u00f2 la prima occasione in cui il presentatore non svolgeva un ruolo di \u00abmero officiante\u00bb, ma di \u00abprotagonista del racconto\u00bb, fu ripristinata la suddivisione in due categorie, una per le \"nuove proposte italiane\" (che si sarebbero contesi 8 posti alla serata finale) e una per i \"Big italiani e stranieri\" (18 canzoni gi\u00e0 qualificate alla serata finale), ma soprattutto fu nuovamente abbandonata l'orchestra per le basi registrate (nel corso degli anni ottanta vi furono edizioni in cui i cantanti si esibirono addirittura in playback).\nQuesto port\u00f2 la Rai a \"riappropriarsi\" del Festival e a procedere a una \"ristrutturazione\" dello stesso, culminata nella \"prima era Baudo\" (1984-1987): con lui Sanremo riconquist\u00f2 la credibilit\u00e0 perduta, portando \u00abla cronaca e l'attualit\u00e0 sul palcoscenico dell'Ariston\u00bb e istituendo col Festival del 1984 una competizione separata per le \"Nuove proposte italiane\", con tanto di eliminazioni, assenti invece per la categoria dei \"Campioni\". Nel 1982, infine, fu creato un Premio della Critica, che \u00abufficializz\u00f2 l'esistenza di una frattura\u00bb fra i gusti del pubblico e quelli \u00abdelle nicchie del gusto\u00bb.\nL'edizione del 1986 si ricorda anche come la prima a vedere una donna, Loretta Goggi, come conduttrice principale dell'evento ma, nonostante il rilancio, molti dei grandi nomi della scena musicale sorti lungo gli anni settanta mantennero una certa distanza dalla competizione, accettando invece di esibirsi come ospiti o (pi\u00f9 raramente) di concorrere come autori. A partecipare pi\u00f9 attivamente furono i cantanti divenuti famosi negli anni sessanta e nei primi anni settanta (Iva Zanicchi, Peppino di Capri, Bobby Solo Fred Bongusto), quelli la cui carriera aveva necessit\u00e0 di un rilancio o di una conferma (Loredana Bert\u00e8, Alberto Camerini, Donatella Rettore, Alan Sorrenti, Renato Zero, Anna Oxa, Mango, Mia Martini, Raf) o quelli che legarono indissolubilmente il loro nome alla manifestazione (Matia Bazar, Fiordaliso, Riccardo Fogli).Con l'eccezione di \"Per Elisa\" di Alice (vincitrice del Festival di Sanremo 1981), \"Sar\u00e0 quel che sar\u00e0\" di Tiziana Rivale (vincitrice del Festival di Sanremo 1983) e di \"Adesso tu\" di Eros Ramazzotti (vincitore di Sanremo 1986, dopo la vittoria nella sezione Nuove proposte del 1984 con \"Terra promessa\"), nel resto dei casi \u00abSanremo si limit\u00f2 a laureare personaggi gi\u00e0 laureati, che avevano gi\u00e0 scritto le loro pagine pi\u00f9 ricche di senso\u00bb, quasi come se la vittoria a Sanremo costituisse un \u00abpremio alla carriera\u00bb per questi interpreti. In questo modo, il voto popolare (espresso tramite il concorso Totip) legittim\u00f2 le vittorie di Al Bano e Romina Power nel 1984, dei Ricchi e Poveri nel 1985, di Eros Ramazzotti nel 1986, del trio Morandi-Ruggeri-Tozzi nell'edizione del 1987, di Massimo Ranieri nel 1988 e di Anna Oxa e Fausto Leali al Festival del 1989. Il ritorno della giuria popolare non cambi\u00f2 di fatto la situazione: il primo posto fu dei Pooh nell'edizione 1990 e di Riccardo Cocciante nell'edizione 1991.\nIl Festival, tuttavia, funse da trampolino di lancio per una generazione di cantanti che, una volta famosi, recise il proprio rapporto con la manifestazione: \u00e8 il caso del gi\u00e0 citato Eros Ramazzotti, ma anche di Vasco Rossi, Jovanotti, Fiorella Mannoia e Zucchero Fornaciari, che portarono sul palco nuove sonorit\u00e0 e nuovi temi ma che furono penalizzati in classifica (e dunque conquistarono \u00abcredibilit\u00e0 agli occhi di un pubblico pi\u00f9 attento alla qualit\u00e0\u00bb).\nIl successo degli anni '90.\nGli anni novanta sancirono il ritorno di Sanremo come appuntamento fisso per la societ\u00e0 italiana (al punto tale che la sigla d'apertura delle edizioni 1995 e 1996, \"Perch\u00e9 Sanremo \u00e8 Sanremo\", divenne una sorta di slogan informale della manifestazione): per il Festival di Sanremo 1990, come gi\u00e0 detto, tornarono le giurie popolari, ma anche l'orchestra e gli interpreti stranieri in gara, seguite due anni dopo dal ritorno alla presentazione di Pippo Baudo (che assunse anche la direzione artistica del Festival) e delle eliminatorie fra i \"Big\". Queste, al contrario delle edizioni precedenti, colpirono stavolta gli esponenti della musica dell'ultimo trentennio a tutto vantaggio delle \"nuove voci\" emergenti, come Laura Pausini (vincitrice della categoria Giovani nel 1993 e terza l'anno dopo fra i \"Campioni\"), Biagio Antonacci, Andrea Bocelli e Giorgia (vincitrice del Festival di Sanremo 1995).\nL'edizione del 1997, vinta dai Jalisse con \"Fiumi di parole\", segn\u00f2 l'ultima discussa partecipazione italiana all'Eurovision Song Contest nel XX secolo. Il duo, infatti, dato per favorito anche all'estero, raggiunse solo il quarto posto, lasciando spazio alle voci riguardanti un possibile sabotaggio interno da parte della Rai, che malvolentieri si sarebbe fatta carico delle spese d'organizzazione dell'edizione seguente della kermesse europea in caso di vittoria.\nA confermare il tentativo di svecchiamento della canzone italiana, a partire dal 1995 fu garantito l'accesso alla finale dei \"Campioni\" ai primi classificati fra i giovani: se la regola funzion\u00f2 in quell'anno, garantendo proprio l'affermazione di Giorgia, il meccanismo produsse in seguito una serie di cantanti (come i Jalisse, vincitori nel 1997, e Annalisa Minetti, che vinse nel 1998) destinati a finire ben presto nell'oblio. Addirittura, nessuna delle canzoni dell'edizione del 1998 riusc\u00ec a rientrare nella classifica dei 100 singoli pi\u00f9 venduti di quell'anno.\nIl cambiamento negli anni 2000.\nAnche per questo motivo, a partire dal 1999, il Festival inizi\u00f2 ad aprirsi al circuito della \"musica indipendente\" con mutuo beneficio, visto che il primo recuper\u00f2 autorevolezza e il secondo approfitt\u00f2 della visibilit\u00e0 sanremese per ottenere migliori vendite. Questo, per\u00f2, non ferm\u00f2 il calo degli ascolti dei primi anni duemila, culminato con l'edizione del 2004 (con Tony Renis alla direzione artistica e Simona Ventura alla conduzione), dove per la prima volta un programma della concorrenza (la quarta edizione del \"Grande Fratello\") super\u00f2 in ascolti il Festival, complice anche il boicottaggio delle major discografiche e il successo della \"contro-rassegna\" musicale organizzata a Mantova quell'anno. Questo nuovo periodo di flessione del Festival si interruppe nel 2007, con la vittoria fra i Campioni di Simone Cristicchi con \"Ti regaler\u00f2 una rosa\" e di Fabrizio Moro fra i giovani con \"Pensa\".\nNonostante il calo di ascolti e le polemiche, Sanremo si afferm\u00f2 sempre pi\u00f9 nei primi anni del XXI secolo come palcoscenico dove lanciare o confermare artisti emergenti come Dolcenera (fra i vincitori di \"Destinazione Sanremo\" nel 2002), Sergio Cammariere (terzo a Sanremo 2003), Povia (vincitore dell'edizione 2006), Francesco Renga (ex-Timoria, vincitore dell'edizione 2005), Gi\u00f2 Di Tonno e Lola Ponce (vincitori dell'edizione 2008), Tricarico (vincitore del Premio della critica nel 2008), Arisa (vincitrice di SanremoLab 2008, della sezione Proposte nel 2009 e della sezione Campioni nel 2014), Paolo Meneguzzi, Irene Fornaciari e Sonohra (vincitori della sezione Giovani nel 2008).\nSul finire del decennio, invece, con la vittoria di Marco Carta nel 2009 (gi\u00e0 vincitore della settima edizione di \"Amici\" nel 2008), si nota una \"saldatura\" fra \u00abi nuovi \"palcoscenici\" della canzone virtuale\u00bb come \"Amici di Maria De Filippi\" e \"X Factor\" e \u00abla madre di tutti i palchi della canzone italiana\u00bb, confermata dalla vittoria nel 2010 di Valerio Scanu (finalista dell'ottava edizione di \"Amici\" nel 2009), ma anche dalla partecipazione di cantanti provenienti dai \"talent\" come Giusy Ferreri (finalista della prima edizione di \"X Factor\" nel 2008), Noemi (partecipante alla seconda edizione di \"X Factor\" nel 2009 e terza al Festival di Sanremo 2012), Marco Mengoni (vincitore della terza edizione di \"X Factor\" nel 2010, terzo classificato al Festival di Sanremo 2010 e vincitore nel 2013), Emma Marrone (vincitrice della nona edizione di \"Amici\" nel 2010 e del Festival di Sanremo 2012), Annalisa (finalista della decima edizione di \"Amici\" nel 2011 e terza al Festival di Sanremo 2018), Francesca Michielin (vincitrice della quinta edizione di \"X Factor\" nel 2012 e seconda classificata ai Festival di Sanremo 2016 e 2021) e cos\u00ec via. L'eccezione di questo scenario \u00e8 data da due interpreti femminili, Malika Ayane (finalista della sezione Giovani di Sanremo 2009 e terza classificata a Sanremo 2015) e Nina Zilli (premio della critica nella sezione Nuova Generazione a Sanremo 2010).\nIn ultimo, a partire dall'edizione del 2011, il Festival di Sanremo torna a essere il meccanismo di selezione per la canzone partecipante italiana all'Eurovision Song Contest. \nIl rilancio negli anni 2010.\nCon la direzione artistica di Fabio Fazio nelle edizioni 2013 e 2014 si assiste a una significativa diminuzione del numero di artisti provenienti dai \"talent show\", a beneficio di rappresentanti di generi musicali meno tipici per la \"kermesse\" sanremese, tra cui The Bloody Beetroots (musica elettronica), Giuliano Palma (ska), i Perturbazione (indie rock). Sebbene le edizioni condotte e dirette da Fabio Fazio non rappresentino un successo in termini di ascolti, fungono da apripista per scelte stilistiche che si consolidarono nelle successive edizioni. Con Carlo Conti, conduttore e direttore delle edizioni 2015, 2016 e 2017, viene privilegiata la radiofonicit\u00e0 come criterio per la scelta dei brani in concorso, spezzando il paradigma per cui fino a quel momento la scelta ricadesse prevalentemente su ballate d'amore. Con l'edizione 2015, il Festival viene inoltre definitivamente agganciato all'Eurovision Song Contest, dal momento che il regolamento stabilisce che la canzone vincitrice del Festival sia automaticamente designata, salvo rinuncia, a rappresentare l'Italia al concorso canoro europeo.\nIl successo e la qualit\u00e0 di queste edizioni \u00e8 testimoniato anche dai partecipanti nella categoria \"Giovani\": nell'edizione 2016, in particolare, tre dei quattro finalisti di tale sezione avrebbero in seguito vinto nella sezione principale e sono Francesco Gabbani (vincitore dell'edizione 2017), Ermal Meta (2018) e Mahmood (2019).\nCon le successive edizioni del 2018 e 2019, condotte e dirette da Claudio Baglioni, vengono rimosse le eliminazioni dei brani dalla gara su esplicita richiesta dei cantanti. Fu inoltre e aumentata la durata massima dei brani da tre minuti e mezzo a quattro, influenzando in positivo anche la qualit\u00e0 stessa delle canzoni in gara. Nell'edizione del 2019, la vittoria di Mahmood con il brano \"Soldi\" \u00e8 considerata il segno di una cesura netta con il passato, poich\u00e9 appartenente a un genere, l'urban, fino ad allora rimasto ai margini di Sanremo, riavvicinando cos\u00ec il pubblico pi\u00f9 giovane al Festival e attirando le attenzioni delle case discografiche, le quali colgono l'opportunit\u00e0 di allargare il pubblico di determinati cantanti. Mahmood si piazzer\u00e0 al secondo posto all'Eurovision Song Contest 2019 con lo stesso brano, acquisendo notoriet\u00e0 internazionale, e vincer\u00e0 il Festival di Sanremo 2022 in coppia con Blanco.\nAnni recenti.\nDall'edizione del 2020 il Festival \u00e8 diretto e condotto da Amadeus, che \u00e8 riuscito a ottenere buoni risultati in termini di ascolti. L'edizione del Festival di Sanremo 2021 \u00e8 segnata dalla pandemia di COVID-19: a causa delle misure di contenimento in vigore nei primi mesi del 2021, il Festival si svolge per la prima volta nella sua storia senza il pubblico all'interno del teatro Ariston; inoltre, come gi\u00e0 accaduto nel 2004, si svolge interamente nel mese di marzo, precisamente dal 2 al 6. Nonostante le difficolt\u00e0 e i risultati d'ascolto nettamente pi\u00f9 bassi rispetto all'anno precedente, per la prima volta il Festival vede trionfare un gruppo rock, i M\u00e5neskin, che con il brano hard rock \"Zitti e buoni\" arrivano a vincere anche l'Eurovision Song Contest 2021 e a raggiungere un successo planetario.\nL'edizione del 2022, caratterizzata da ascolti record, vede la vittoria del brano \"Brividi\" di Blanco in coppia con Mahmood, gi\u00e0 vincitore dell'edizione 2019.\nCronologia.\n\"La lista che segue \u00e8 riguardante le varie modifiche fatte al regolamento del Festival di Sanremo e le varie novit\u00e0 apportate al Festival\"\nVincitori.\nPremi speciali.\nAltri premi.\nNella tabella che segue sono riportati i vincitori di premi istituiti per meno di tre edizioni.\nConduzione.\nIl Festival ha avuto quasi sempre un presentatore principale di volta in volta affiancato da vallette o spalle. In rari casi si \u00e8 trattato di vere e proprie co-conduzioni.\nIl record appartiene a Pippo Baudo, in scena per ben tredici edizioni, seguito da Mike Bongiorno che ha presentato la manifestazione per undici volte, da Nunzio Filogamo per cinque, da Fabio Fazio con quattro, da Claudio Cecchetto, Carlo Conti, Piero Chiambretti e Amadeus con tre e da Nuccio Costa, Paolo Bonolis, Gianni Morandi, Luciana Littizzetto, Claudio Baglioni e Fiorello con due.\nSono solo quattro invece le donne ad aver condotto il Festival come presentatrici principali: la prima fu Loretta Goggi per l'edizione del 1986, seguita da Raffaella Carr\u00e0 nel 2001, Simona Ventura nel 2004 e Antonella Clerici nel 2010.\nVa specificato per\u00f2 che la prima conduzione al femminile avvenne per il Festival del 1961, ad opera di Lilli Lembo e Giuliana Calandra, quest'ultima sostituita per la serata finale da Alberto Lionello.\nNell'edizione del 1973 Gabriella Farinon condusse le prime due serate da sola (seppur trasmesse solo in radio), affiancando Mike Bongiorno nella serata finale, trasmessa in TV.\nNell'edizione del 1977 Maria Giovanna Elmi condusse le prime due serate da sola (trasmesse solo in radio), mentre nell'edizione successiva, pur essendo accreditata nei titoli di testa come unica conduttrice, si limit\u00f2 a svolgere un ruolo simile a quello dell'annunciatrice, aprendo tutte le serate con una presentazione generale della manifestazione e del regolamento, nonch\u00e9 a introdurre le esibizioni degli ospiti stranieri. Di fatto, per\u00f2, la maggior parte del Festival fu presentata dallo stesso patron Salvetti, il quale annunci\u00f2 i vari cantanti in gara e comunic\u00f2 la totalit\u00e0 dei risultati delle giurie preposte alle votazioni.\nLa Goggi quindi, nonostante fosse coadiuvata dai tre VJ di \"Discoring\" Anna Pettinelli, Mauro Micheloni e Sergio Mancinelli, \u00e8 stata di fatto la prima conduttrice donna ad aver condotto singolarmente il Festival.\nGabriella Farinon e Antonella Clerici hanno condotto il Festival tre volte, seguite da Maria De Filippi, Michelle Hunziker, Virginia Raffaele, Gabriella Carlucci, Luciana Littizzetto, Maria Teresa Ruta, Maria Giovanna Elmi, Anna Pettinelli, Tiziana Pini e Sabrina Ferilli che hanno condotto o co-condotto la kermesse per due volte.\nUndici artisti, ovvero Nilla Pizzi, Johnny Dorelli, Gianni Morandi, Loretta Goggi, Anna Oxa, Lorella Cuccarini, Arisa, Emma Marrone, Fiorello, Sabrina Salerno ed Elodie hanno partecipato al Festival sia nelle vesti di presentatore sia nelle vesti di cantante in gara e sei di loro (Pizzi, Dorelli, Morandi, Oxa, Arisa e Marrone) ne sono risultati anche vincitori.\nAscolti.\nLa prima edizione del Festival i cui ascolti furono rilevati dall'Auditel (entrato in funzione il 7 dicembre 1986) fu quella del 1987.\nFonte: dati Auditel\nTelespettatori.\nLegenda:\n\u00a0\u00a0\u00a0\u00a0 Media dell'edizione\n\u00a0\u00a0\u00a0\u00a0 Prima puntata dell'edizione\n\u00a0\u00a0\u00a0\u00a0 Finale dell'edizione (quarta o quinta serata)\nShare.\nLegenda:\n\u00a0\u00a0\u00a0\u00a0 Media dell'edizione\n\u00a0\u00a0\u00a0\u00a0 Prima puntata dell'edizione\n\u00a0\u00a0\u00a0\u00a0 Finale dell'edizione (quarta o quinta serata)\nSanremo e la canzone italiana.\nLa manifestazione canora deve la sua nascita, la sua longevit\u00e0 e anche il suo successo internazionale al filone tradizionale delle canzoni melodiche ispirate alle arie del melodramma, il cui stile, pur conoscendo una serie di evoluzioni, ha mantenuto i propri tratti distintivi fino ai giorni nostri, finendo col riconoscersi in essa.\nLo stesso impiego dell'orchestra nelle esibizioni sul palco (che \u00e8 mancato soltanto negli anni ottanta) ha probabilmente permesso che sopravvivesse questo genere di canzoni con ampio dispiego di strumenti ad arco, melodie classicheggianti, una struttura standard della forma-canzone e un lessico passionale riconducibile alle frasi d'amore, che al Festival di Sanremo hanno trovato terreno fertile, fino a coniare il termine \"sanremese\" e assegnare questa discutibile etichetta anche ad alcuni artisti che hanno preso parte a pi\u00f9 edizioni, come se costoro potessero ottenere un certo successo soltanto tramite questa vetrina mediatica o da questa ottenere un certo potere d'acquisto in rapporto alla propria casa discografica.\nSinonimo di qualit\u00e0 \u00e8 stato, per molti critici del settore, il proporre a Sanremo canzoni lontane dallo stesso clich\u00e9 cosiddetto \"sanremese\", restando fedeli al proprio stile; per contro molti artisti, pur possedendo una cifra artistica differente, hanno preferito presentare canzoni in sintonia con la manifestazione, in modo da attirare i consensi di un pubblico pi\u00f9 vasto a discapito della propria coerenza artistica. Per altri ancora \u00e8 bastato partecipare per farsi guardare in modo sospetto da parte del pubblico e della critica, i quali si sono quindi chiesti a cosa fosse dovuto ci\u00f2 che per alcuni artisti avrebbe rappresentato un dover scendere a compromessi con il mercato. Da un altro punto di vista, la presenza di alcuni artisti di spicco non ha fatto che nobilitare la stessa gara canora: ne sono l'esempio pi\u00f9 significativo i numerosi interpreti internazionali che negli anni sessanta hanno accettato l'invito a prendervi parte.\nDiversi generi musicali hanno trovato posto nella kermesse sanremese nel corso degli anni, essendo questa una vetrina utile alle major discografiche per promuovere i propri artisti di fronte a una fetta considerevole di pubblico, includendo anche quelle fasce giovanili che non si specchiano necessariamente nel genere melodico \"tout court\". Sanremo ha infatti attraversato, anche se in modo parziale, la stagione beat degli anni sessanta e accolto alcuni esponenti della stagione aurea dei cantautori anni settanta, nonostante il disinteresse di molti altri, offrendo il polso della situazione sulle nuove istanze musicali. Negli ultimi anni \u00e8 quindi in atto un'attenzione precipua delle major e delle rispettive direzioni artistiche per porre l'accento sulle nuove tendenze al di l\u00e0 della categoria \"Nuove Proposte\", che non \u00e8 sempre stata apportatrice di idee innovative quanto soltanto di nuovi interpreti. Ecco quindi che, per vari esponenti dei generi rock e indie, partecipare a Sanremo ha coinciso con l'inizio delle proprie fortunate carriere o di una loro maggiore popolarit\u00e0.\nPer contro, si pu\u00f2 affermare che il Festival non \u00e8 esaustivo dell'intero panorama musicale italiano, che conosce infinite realt\u00e0 e artisti.\nSanremo e le giurie.\nDa sempre oggetto di discussione sono state le discordanze tra i verdetti delle giurie e le vendite dei rispettivi dischi, le quali sono state definite come il verdetto del pubblico, quindi pi\u00f9 veritiero in quanto in grado di distribuirsi nel corso del tempo e non a seguito di un ascolto da parte di alcuni giurati.\nMolte canzoni penalizzate dalle giurie sono state definite infatti come canzoni non immediate, tali da non essere apprezzate al primo ascolto, fino a decretare, tramite l'insieme dei consensi di pubblico e critica, un vincitore morale, quasi sempre differente dal vincitore ufficiale, e spesso anche dai premi assegnati dagli addetti ai lavori. Soprattutto nelle gare che comprendevano serate a eliminazione, e quindi il verdetto di alcuni giurati, l'estromissione di alcune canzoni ha fatto gridare allo scandalo e spesso il responso degli acquirenti di dischi ha dato torto ad alcune giurie che sono state definite \"miopi\", della cui competenza in materia l'opinione pubblica ha spesso dubitato fino a ipotizzare (senza mai riscontri concreti) una certa manipolabilit\u00e0 delle stesse da parte dei discografici.\nMeno indicativi, invece, i piazzamenti nelle gare in cui tutte le canzoni in gara avevano assicurata la serata finale ma in maggior misura i risultati dei voti popolari, dov'era logico aspettarsi delle preferenze che non potessero rispecchiare la qualit\u00e0 delle canzoni; in questo caso la presenza dei giurati appunto esigeva (e quasi mai otteneva) un giudizio pi\u00f9 obiettivo che potesse distinguere le canzoni degne di nota da quelle pi\u00f9 corrive o di cattivo gusto.\nNumerosi sono stati i casi di quest'ampio divario tra il consenso delle giurie e e quello del pubblico. Tralasciando quelli che sono stati semplicemente dei trampolini di lancio per molti artisti al di l\u00e0 dei loro risultati e delle stesse canzoni proposte, si possono citare alcuni esempi di canzoni che hanno ottenuto piazzamenti modesti o sono state escluse dalla serata finale, venendo successivamente rivalutate: \"E se domani\" di Fausto Cigliano e Gene Pitney del 1964, affermatasi nella successiva versione di Mina; \"Io che non vivo (senza te)\" di Pino Donaggio e Jody Miller del 1965, in seguito reinterpretata da numerosi artisti; \"Il ragazzo della via Gluck\" di Adriano Celentano del 1966; \"Una rosa blu\" di Michele Zarrillo del 1982, rilanciata dallo stesso artista nel 1998; \"1950\" di Amedeo Minghi e \"Vita spericolata\" di Vasco Rossi del 1983; \"Donne\" di Zucchero Fornaciari del 1985; \"Confusa e felice\" di Carmen Consoli del 1997; \"Mentre tutto scorre\" dei Negramaro del 2005.\nSanremo e l'Eurovision Song Contest.\nCome citato in precedenza, il Festival di Sanremo fu d'ispirazione per l'Eurovision Song Contest.\nIl rappresentante italiano dell'Eurovision Song Contest \u00e8 stato spesso selezionato all'interno della kermesse canora sanremese: dal 1956 al 1966, e anche nel 1972, 1997, 2011, 2012, 2013, 2015, 2016 e dal 2017 la partecipazione \u00e8 stata appannaggio del brano e dell'interprete (o uno degli interpreti, negli anni della doppia esecuzione) vincitore a Sanremo; dal 1967 al 1969, e anche nel 1987, 1989 e 1993, l'artista vincitore del Festival ha partecipato all'ESC presentando un altro brano; nel 1988, 1990 e 1992 sono invece stati i cantanti secondi o terzi classificati del Festival ad aver preso parte all'ESC, ancora con un brano diverso da quello proposto nella manifestazione italiana. Dal 1970 al 1975 \u00e8 stato invece scelto quale rappresentante il vincitore della trasmissione \"Canzonissima\" (che nel 1972 ha coinciso con il vincitore del Festival di Sanremo), mentre nel 1984 a partecipare all'ESC furono i vincitori della manifestazione \"Azzurro 1983\". In altre occasioni la scelta \u00e8 stata effettuata direttamente dalla Rai.\nDal 1998 la Rai ha deciso che l'Italia non avrebbe pi\u00f9 preso parte alla competizione musicale continentale, pausa protrattasi fino al ritorno in gara nel 2011. Per quell'anno e per i due successivi, l'artista rappresentante dell'Italia all'Eurovision Song Contest \u00e8 stato nominato da un'apposita commissione tra quelli in competizione a Sanremo. I prescelti sono stati Raphael Gualazzi (2011), Nina Zilli (2012) e Marco Mengoni (2013), tutti classificatisi entro le prime dieci posizioni della kermesse europea. Solo nel 2014 la scelta \u00e8 stata effettuata internamente dalla Rai, che ha individuato Emma Marrone con la canzone \"La mia citt\u00e0\", posizionatasi al ventunesimo posto. Dal 2015 \u00e8 stato deciso da regolamento che a rappresentare l'Italia, salvo rinuncia, sarebbe stato il vincitore di Sanremo: in quell'anno partecip\u00f2 Il Volo, che raggiunse la terza posizione in classifica. Cos\u00ec \u00e8 stato negli anni a seguire ad eccezione del 2016, quando gli Stadio, vincitori della rassegna italiana, hanno rinunciato a partecipare a quella europea, rimandando la scelta direttamente alla Rai che selezion\u00f2 la seconda classificata Francesca Michielin. Nel 2020 il rappresentante designato era Diodato con \"Fai rumore\"; tuttavia l'evento \u00e8 stato annullato a causa della pandemia di COVID-19. Nel 2021 sono stati i M\u00e5neskin a rappresentare la nazione alla kermesse europea con il brano \"Zitti e buoni\", trionfando con un totale di 524 punti e totalizzando la terza vittoria per l'Italia nella storia della manifestazione.\nDopoFestival.\nDal 1992 al 2003, nel 2007, nel 2008 e dal 2014 al 2020 \u00e8 andato in onda il \"DopoFestival\", trasmissione in onda alla fine delle serate della kermesse con interviste agli artisti in gare e discussioni sui principali argomenti legati al Festival con opinionisti, musicisti e ospiti in studio. Nel corso degli anni ha cambiato varie volte titolo, location e conduzione ed \u00e8 stato trasmesso prima su Rai 1 (dal 1992 al 2008 e dal 2016 al 2019), poi su Rai.tv (nel 2014 e nel 2015) e infine su RaiPlay (nel 2020).\nAnteprima.\nA partire dal 2003 il Festival \u00e8 preceduto in alcune edizioni da una breve striscia quotidiana d'anteprima della manifestazione con interviste agli artisti in gara e anticipazioni sulle serate. Dal 2017 l'appuntamento, in onda dopo il TG1 e prima di ogni serata, assume il titolo di \"PrimaFestival\". \nDietroFestival.\nDal 2020 va in onda, la sera successiva alla finale in access prime time, un montaggio del backstage dell'edizione appena conclusa.\nCritica al Festival di Sanremo.\nIl Festival \u00e8 stato analizzato da diverse figure di spicco della cultura italiana, valutandolo in particolare nel contesto culturale italiano degli anni cinquanta e sessanta. Nel 1969 Pier Paolo Pasolini, in un articolo pubblicato dal Tempo illustrato e intitolato \"Sanremo: povere idiozie\", scriveva: \u00ab\"\u00c8 cominciato ed \u00e8 finito il Festival di Sanremo. Le citt\u00e0 erano deserte; tutti gli italiani erano raccolti intorno ai loro televisori. Il Festival di Sanremo e le sue canzonette sono qualcosa che deturpa irrimediabilmente una societ\u00e0. [...]\"\u00bb. Secondo Pasolini il Festival epitomizzava il conformismo e il vuoto culturale nella societ\u00e0 italiana neo-capitalista. La critica pasoliniana non \u00e8 assimilabile al rifiuto snobistico, pregiudizialmente ostile alle \"cose che piacciono al popolo\", quanto piuttosto alla volont\u00e0 gramsciana di capire i meccanismi della produzione culturale di massa e le sue strumentalizzazioni politiche. Lo storico Silvio Lanaro ha rimarcato ulteriormente questo aspetto, ponendolo in relazione all'egemonia culturale cattolica nell'Italia del dopoguerra: \u00ab\"il clima di castit\u00e0 verbale impregna ogni forma di loisir prima fra tutte la musica leggere. Negli anni in cui emerge il talento di Georges Brassens, e Juliette Greco - nelle caves del quartiere latino di Parigi - interpreta testi di Jean-Paul Sartre e Raymond Queneau, in Italia trionfano le marcette di Armando Fragna, arrivano i nostri, i cadetti di guascogna o i pompieri di Viggi\u00f9, e il seguitissimo festival di Sanremo - inaugurato nel 1951 - consacra canzoni grondanti attualit\u00e0 patriottica (vola colomba), satira scipita e tremebonda (papaveri e papere), ambigui omaggi all'alpinismo (vecchio scarpone), lacrimosi elogi alla maternit\u00e0 (tutte le mamme), squallidi inviti al servilismo (arriva il direttor!), balbettanti e involontari nonsense (casetta in canada); i baci sono generalmente proscritti, e l'amore ammesso solo per ricordare che va spesso a finir male (grazie dei fior) o che genera comunque sofferenza e infelicit\u00e0 (viale d'autunno, buongiorno tristezza, amare un'altra)\"\u00bb. Il cantautore, musicologo e giornalista italiano Michele Straniero ha analizzato, nel suo saggio \"Antistoria d'Italia in canzonetta\", la continuit\u00e0 culturale tra il Festival di Sanremo degli anni cinquanta e l'utilizzo della musica leggera da parte del regime fascista. Proprio il fascismo si interess\u00f2 alla canzonetta, trovando in essa un efficace mezzo di propaganda e di pressione ideologica. Tale continuit\u00e0 si riscontra nella persona di Giulio Razzi, gi\u00e0 direttore dei programmi dell'EIAR, in seguito direttore artistico della Rai e firmatario nel 1951 del regolamento del primo Festival di Sanremo."}
{"id": "2250598", "revid": "933835", "url": "https://it.wikipedia.org/wiki?curid=2250598", "title": "Crist\u00f3bal de la Cerda y Sotomayor", "text": "Biografia.\nPrimi anni.\nNato a Citt\u00e0 del Messico da Crist\u00f3bal de la Cerda y Miranda, scrivano e relatore dell'Audiencia Reale del Messico, e da Ana de Sotomayor, cominci\u00f2 i suoi studi in Messico, recandosi poi in Spagna per studiare all'Universit\u00e0 di Salamanca, dove ottenne il bachillerato nel 1604; successivamente entr\u00f2 nel collegio maggiore di Santa Maria del Ges\u00f9 di Siviglia, ottenendo nel 1606 dapprima una laurea e poi il titolo di dottore. Inizi\u00f2 quindi a insegnare all'Universit\u00e0 di Siviglia, venendo eletto rettore dell'ateneo. A Siviglia fu anche alcalde de sacas.\nIncarichi nel nuovo mondo.\nNel 1614 fu nominato con real provisi\u00f3n oidor dell'Audiencia Reale di Santo Domingo; nel 1616 fu traslato all'Audiencia Reale di Santiago del Cile, partendo per tale destinazione nel 1617. Durante il viaggio in mare fu catturato da pirati inglesi, che presero i suoi averi ma gli lasciarono salva la vita, grazie anche alle suppliche della moglie incinta, e lo lasciarono dopo quattordici giorni di prigionia a Portobelo. In tale citt\u00e0 visse di carit\u00e0 pubblica e arriv\u00f2 infine a Lima, dove fu sostenuto dall'arcivescovo locale; rimase per\u00f2 in tale citt\u00e0 per un anno, a causa di una malattia che port\u00f2 alla perdita del naso.\nRiusc\u00ec quindi a prendere possesso della sua carica in Cile il 27 marzo 1619. Il 24 novembre 1620 assunse anche l'incarico di governatore ad interim e capitano generale del Cile fino alla morte del governatore Lope de Ulloa y Lemos, avvenuta il 13 dicembre 1920 e a seguito della quale de la Cerda divent\u00f2 governatore reale del Cile fino al 5 novembre dell'anno successivo. Durante tale periodo di governo inizi\u00f2 una campagna militare contro gli indigeni dell'Araucan\u00eda, fortific\u00f2 la citt\u00e0 di San Bartolom\u00e9 de Chill\u00e1n, costru\u00ec un ponte sul R\u00edo Andali\u00e9n, ricostru\u00ec le difese di Yumbel e fond\u00f2 la fortezza di San Crist\u00f3bal de La Paz. Port\u00f2 avanti dei lavori edilizi anche a Santiago, lavorando alla costruzione dei palazzi del Cabildo e dell'Audiencia Reale e del carcere cittadino; diede inoltre inizio a lavori idraulici per il contenimento del Mapocho. Con una real provisi\u00f3n del 1635 fu promosso ad alcalde del crimen (giudice criminale) nella Corte Reale della citt\u00e0 di Lima, dove si rec\u00f2 l'anno successivo e che mantenne fino al pensionamento, avvenuto nel 1638. Mor\u00ec nella stessa citt\u00e0 nel 1658.\nVita privata.\nSposatosi con Sebastiana de Avenda\u00f1o y Villela, fu, tra gli altri, padre del giudice Juan de la Cerda e del vescovo cattolico Ignacio de la Cerda."}
{"id": "2250599", "revid": "1543377", "url": "https://it.wikipedia.org/wiki?curid=2250599", "title": "Ford Models", "text": "Ford Modelling Agency, pi\u00f9 conosciuta con il nome Ford Models, \u00e8 una agenzia di moda fondata a New York nel 1946 dai coniugi Eileen e Gerard W. Ford.\nStoria.\nI coniugi Ford iniziarono la propria attivit\u00e0 aprendo un ufficio nella propria abitazione ed espandendosi negli anni, arrivando a contare decine di filiali sparse fra gli Stati Uniti, l'Argentina, il Brasile ed il Canada.\nLa Ford Models \u00e8 stata la pi\u00f9 importante agenzia di moda statunitense fino all'apertura della concorrente Elite Model Management. Negli anni 80 relativamente alla presunta rivalit\u00e0 fra le due agenzie i \"mass media\" parlarono della \"guerra delle modelle\". Dal 1981 la Ford Models organizza il Supermodel of the World concorso di bellezza che attira oltre 60.000 concorrenti da tutto il mondo.\nLa Ford ha rappresentato nel corso della sua esistenza diverse celebri modelle come Christie Brinkley, Jean Shrimpton o Jerry Hall ma anche personaggi poi diventati celebri nel mondo del cinema come Lauren Hutton, Kim Basinger, Melanie Griffith e Sharon Stone e in tempi pi\u00f9 recenti Paris Hilton, Evangeline Lilly, Ashley Tisdale e Lindsay Lohan.\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla Ford Models, in ogni epoca."}
{"id": "2250600", "revid": "287204", "url": "https://it.wikipedia.org/wiki?curid=2250600", "title": "Cristobal de la Cerda y Sotomayor", "text": ""}
