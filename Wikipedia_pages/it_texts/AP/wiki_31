{"id": "2260447", "revid": "615138", "url": "https://it.wikipedia.org/wiki?curid=2260447", "title": "Lamberto Zannier", "text": "Biografia.\nLaureatosi in legge nel 1976 all'Universit\u00e0 di Trieste, che nel 2016 gli ha anche conferito una Laurea ad Honorem in Scienze Internazionali e Diplomatiche, inizia la carriera diplomatica nel 1978 prestando servizio, negli anni immediatamente successivi, ad Abu Dhabi e a Vienna, per rientrare al Ministero degli Esteri nel 1977 alla Direzione Generale degli Affari Politici e successivamente all'Ufficio del Segretario Generale. Nel 1991 presta servizio, fuori ruolo, presso il Segretariato della NATO a Bruxelles con l'incarico di Capo Servizio disarmo, controllo armamenti e cooperazione in materia di sicurezza della Divisione Affari Politici dove rimane per sei anni, in una complessa fase di trasformazione a seguito della dissoluzione del Patto di Varsavia, dell'Unione Sovietica e della ex-Jugoslavia. In particolare, segue le problematiche legate allo smantellamento degli armamenti convenzionali in Europa, dei programmi di assistenza per lo smantellamento delle armi nucleari ex-sovietiche e la riflessione sul nuovo ruolo della NATO in materia di operazioni di pace attraverso i lavori di un gruppo di lavoro NACC-PfP (Ad Hoc Group on Cooperation in Peacekeeping). \nAssegnato alla Rappresentanza Italiana presso l'OSCE a Vienna nel 1997, viene nominato presidente dei negoziati sulla modernizzazione del Trattato sulle Forze Armate Convenzionali in Europa (CFE); il nuovo Trattato, il cui testo viene finalizzato dopo due anni di trattative, \u00e8 sottoscritto dai Capi di Stato e di Governo dell'OSCE al Vertice di Istanbul del Novembre 1999, ma non entrer\u00e0 in vigore a seguito di controversie sulla continua presenza di truppe russe in Moldova e Georgia. \nTrasferito all'Ambasciata all'Aia nel 2000, segue, tra l'altro, le attivit\u00e0 del Tribunale penale internazionale per l'ex-Jugoslavia e svolge funzioni di Rappresentante Italiano nel Consiglio Esecutivo dell'Organizzazione per la Proibizione delle Armi Chimiche (OPAC). \nNel 2002 il Segretario Generale dell'OSCE, lo slovacco Jan Kubis, gli affida l'incarico di Direttore del Centro per la Prevenzione dei Conflitti, con rango di Ambasciatore. Al termine di questo mandato quadriennale rientra al Ministero degli Esteri, dove viene incaricato di seguire questioni europee in qualit\u00e0 di Corrispondente Europeo e Coordinatore per la Politica Estera, di Sicurezza e di Difesa dell'Unione Europea.\nNel 2008 viene nominato dal Segretario Generale dell'ONU, Ban Ki-moon, capo della Missione della Nazioni Unite in Kosovo, UNMIK, (di fatto, l'amministratore internazionale del Kosovo), con rango di Sottosegretario Generale. In questa complessa fase in cui la dichiarazione unilaterale di indipendenza di Pristina acuisce le tensioni interne ed internazionali, UNMIK si impegna in un intenso dialogo con Belgrado e i Paesi che sostenevano la Serbia, da un lato, e con Pristina e i Paesi (tra cui l'Italia) che avevano riconosciuto l'indipendenza del Kosovo, dall'altro: con un rapporto da lui presentato e approvato con una dichiarazione Presidenziale dal Consiglio di Sicurezza a fine novembre 2008, si spiana la via per una riconfigurazione della Missione e per lo spiegamento di una Missione dell'Unione Europea sullo stato di diritto (EULEX), cui verranno trasferite alcune competenze di UNMIK in linea con la Risoluzione 1244. Con questo passaggio si apre una pi\u00f9 concreta prospettiva europea per la Serbia e per il Kosovo, con l'attivazione di un nuovo canale di dialogo a guida UE tra Belgrado e Pristina. \nUltimata la missione in Kosovo, il 1 luglio 2011 assume le funzioni di Segretario Generale dell'Organizzazione per la Sicurezza e la Cooperazione in Europa (OSCE). Nel luglio 2017 viene nominato Alto Commissario OSCE sulle Minoranze Nazionali, con sede all'Aia, con un mandato di prevenzione dei conflitti attraverso l'analisi dei problemi legati all'instabilit\u00e0 derivante dalla carente integrazione sociale e la promozione di efficaci politiche integrative sulla base di una serie di raccomandazioni e linee guida emanate dall'Ufficio dell'Alto Commissario. \nAl termine di quest'ultimo incarico, nel 2020, avvia una collaborazione stabile con l'Assemblea Parlamentare dell'OSCE per contribuire a un'aggiornata visione delle nuove sfide alla sicurezza e lo sviluppo di raccomandazioni sul futuro ruolo dell'OSCE.\nZannier \u00e8 autore di numerose pubblicazioni su riviste italiane e internazionali. \u00c8 stato inoltre Presidente del Consiglio di Amministrazione dell'Accademia OSCE di Bishkek, Presidente dell'Istituto per la Ricerca sul Negoziato dell'Universit\u00e0 di Gorizia, Direttore per gli Affari Euromediterranei presso l'Istituto di Studi Mediorientali e Balcanici di Lubiana (IFIMES); insegna inoltre alla Scuola di Studi Internazionali dell'Universit\u00e0 di Trento."}
{"id": "2260448", "revid": "297745", "url": "https://it.wikipedia.org/wiki?curid=2260448", "title": "Sarca di Genova", "text": ""}
{"id": "2260452", "revid": "484362", "url": "https://it.wikipedia.org/wiki?curid=2260452", "title": "Tony Romo", "text": "Al college gioc\u00f2 a football per la Eastern Illinois University, un istituto della NCAA Division I-AA school. Non selezionato nel Draft 2003, Romo firm\u00f2 come free agent coi Dallas Cowboys. Dopo due stagioni passate come holder, Romo sostitu\u00ec il precedente quarterback titolare Drew Bledsoe durante una gara contro i New York Giants nella stagione 2006. \u00c8 stato convocato per il Pro Bowl nel 2006, 2007, 2009 e 2014, tutte stagioni in cui i Cowboys raggiunsero i playoff. Detiene diversi record dei Cowboys, inclusi quelli per il maggior numero di passaggi da touchdown in carriera, per il maggior numero di gare da 300 yard passate e di partite con tre o pi\u00f9 touchdown passati.\nCarriera universitaria.\nRomo al college gioc\u00f2 negli Eastern Illinois Panthers, squadra rappresentante l'Universit\u00e0 dell'Eastern Illinois, dal 2000 al 2002. Fu premiato con il Walter Payton Award nel 2002 e guid\u00f2 la squadra al titolo della Ohio Valley Conference nel 2001. Nel 2009 il suo numero 17 fu ritirato dall'istituto.\nCarriera professionistica.\nDallas Cowboys.\nRomo non fu selezionato nel Draft 2003, firmando poi come free agent coi Dallas Cowboys. Inizi\u00f2 il training della stagione 2003 come ultimo quarterback nelle gerarchie dei Cowboys, dietro Quincy Carter e Chad Hutchinson. Nel 2004 i Cowboys svincolarono Hutchinson e ingaggiarono il veterano Vinny Testaverde, oltre ad acquisire dagli Houston Texans il quarterback Drew Henson. Romo era sul punto di finire fuori dal roster, quando Quincy Carter fu svincolato in seguito alle accuse di aver fatto abuso di sostanze vietate. Dopo la fine dell'esperienza di Vinny Testaverde a Dallas nel 2005, i Cowboys ingaggiarono l'altro veterano Drew Bledsoe, l'ottavo quarterback titolare per i Cowboys dal 2000.\nUna delle prime grandi partite giocate da Romo fu nel 2004, quando (come terzo quarterback) corse il touchdown della vittoria nella gara di pre-stagione contro gli Oakland Raiders. Debutt\u00f2 in una gara di campionato il 12 settembre del 2004 contro i Minnesota Vikings, indossando la maglia numero 9. Salito al ruolo di prima riserva nel 2005, Romo ebbe prestazioni convincenti nelle stagioni 2005 e 2006. Dopo la stagione 2006, Sean Payton (diventato capo-allenatore dei New Orleans Saints), offr\u00ec una scelta del terzo giro nel tentativo di avere Romo, ma il presidente dei Cowboys, Jerry Jones, rifiut\u00f2, chiedendo almeno una scelta del secondo giro. Romo sarebbe divenuto il quarterback titolare della squadra di Dallas dopo l'infortunio di Drew Bledsoe nella partita contro i New York Giants il 23 ottobre 2006.\nStagione 2006.\nRomo inizi\u00f2 la stagione come riserva di Drew Bledsoe. Gioc\u00f2 il suo primo snap della stagione in una gara casalinga contro gli Houston Texans il 15 ottobre. Il suo primo passaggio nella NFL fu un completo da 33 yard per Sam Hurd. L'altro suo solo passaggio della partita fu un passaggio da touchdown da due yard, il suo primo nella NFL, per Terrell Owens.\nNella partita seguente, contro i Giants, Bledsoe si infortun\u00f2, Romo lo sostitu\u00ec e complet\u00f2 14 passaggi su 25 per 227 yard, 2 touchdown e 3 intercetti (uno ritornato in touchdown). Due giorni dopo, il 25 ottobre, il capo-allenatore dei Cowboys Bill Parcells annunci\u00f2 che Romo sarebbe partito titolare nella gara seguente contro i Carolina Panthers nel Sunday Night Football. Romo guid\u00f2 i Cowboys alla vittoria nella sua prima partita da titolare, 35\u201314, venendo votato miglior giocatore della partita.\nIl 19 novembre 2006 guid\u00f2 i Cowboys alla vittoria sugli Indianapolis Colts, ultima squadra imbattuta della lega. Romo complet\u00f2 19 passaggi su 23 nella vittoria 21\u201314. Quattro giorni dopo, nel Giorno del Ringraziamento, pass\u00f2 5 touchdown senza intercetti nella vittoria contro i Buccaneers.\nGrazie a Romo, i Cowboys raggiunsero un posto nei playoff per la seconda volta con Bill Parcells da capo-allenatore, la prima dal 2003. Termin\u00f2 la stagione 2006 con 220 passaggi completi su 337 tentativi per 2.903 yard, 19 touchdown e 13 intercetti, con passer rating di 95,1.\nIl 6 gennaio 2007 i Dallas Cowboys affrontarono in trasferta i Seattle Seahawks nel primo turno di playoff. Con la sua squadra in svantaggio per 21-20 e 79 secondi rimanenti, Dallas tent\u00f2 un field goal da 19 yard. Romo per\u00f2, sceso in campo come holder in quell'azione, commise un fumble impedendo al proprio kicker di calciare. Tent\u00f2 allora di correre verso la end zone per segnare un touchdown ma fu fermato a una yard di distanza dal defensive back di Seattle Jordan Babineaux. Seattle vinse alla fine la partita. Romo fin\u00ec la stagione al settimo posto per yard passate e in passaggi da touchdown (19).\nStagione 2007.\nRomo inizi\u00f2 la stagione con 4 passaggi da touchdown pi\u00f9 uno corso, il primo della carriera, battendo i New York Giants 45\u201335 nella prima partita dell'anno. Le sue 345 yard passate furono il massimo della NFL nella prima settimana. Nella settimana 5 durante il Monday Night Football contro i Buffalo Bills, Romo lanci\u00f2 cinque intercetti ma Dallas vinse comunque la partita. A fine anno lanci\u00f2 per 4.211 yard (terzo nella NFL) e 36 passaggi da touchdown (secondo solo a Tom Brady). Il suo 97,4 di passer rating fu quinto nella NFL dietro Brady, Ben Roethlisberger, David Garrard e Peyton Manning.\nIl 29 ottobre Romo firm\u00f2 un contratto di sei anni del valore di 67,5 milioni di dollari coi Cowboys.\nIl 13 gennaio 2008, nel turno di playoff contro i New York Giants, Romo non riusc\u00ec a guidare la sua squadra ad una vittoria in rimonta. Al quarto down, con meno di un minuto e senza timeout rimanenti, Romo lanci\u00f2 la palla in endzone ma fu intercettato dal cornerback R. W. McQuarters, coi Cowboys che persero 21\u201317 venendo eliminati.\nStagione 2008.\nIl 7 settembre 2008 Romo guid\u00f2 i Cowboys alla vittoria 28\u201310 sui Cleveland Browns nel debutto stagionale. Romo complet\u00f2 24 passaggi per 320 yard e un touchdown. Dopo la gara, a Romo furono applicati 13 punti di sutura per un grosso taglio al mento, infortunio causatogli dal linebacker Willie McGinest.\nRomo e Cowboys vinsero le prime 3 partite della stagione prima di perdere coi Washington Redskins. Durante la partita persa contro i Cardinals Romo si infortun\u00f2, venendo sostituito nella 3 partite successive da Brad Johnson, coi Cowboys che ne persero due.\nIn quella che divenne di fatto una vera e propria partita ad eliminazione per centrare i playoff, Romo e i Cowboys persero coi Philadelphia Eagles 44\u20136. Romo perse 3 palloni passando 21 completati su 39 per 183 yard senza touchdowns. La sconfitta port\u00f2 il record in carriera di Romo nel mese di dicembre a 5\u20138 e sollev\u00f2 questioni sulla sua affidabilit\u00e0 in partite chiave della stagione.\nStagione 2009.\nRomo guid\u00f2 i Cowboys alla vittoria 34\u201321 sui Tampa Bay Buccaneers nella partita inaugurale. Romo complet\u00f2 16 passaggi su 27, stabilendo il suo nuovo record in carriera di 353 yard e 3 touchdown.\nRomo e i Cowboys furono sconfitti nella settimana 2 dai New York Giants nel debutto dei Cowboys nel nuovo Cowboys Stadium. Romo complet\u00f2 13 passaggi su 29 per 127 yard e 1 touchdown. Lanci\u00f2 anche tre intercetti, uno dei quali ritornato in touchdown. La sconfitta attir\u00f2 pesanti critiche dai parte dei media e da parte di ex giocatori dei Cowboys, tra cui l'hall of famer Tony Dorsett, su Romo e sulle sue prestazioni nelle grandi partite.\nIn dicembre, nella gara di ritorno, in trasferta, contro i New York Giants, Romo pass\u00f2 il suo nuovo record con 392 yard, insieme a tre touchdown, anche se Dallas perse anche quella partita. Nella settimana 15, Romo guid\u00f2 i Cowboys alla vittoria contro una squadra imbattuta nella stagione per la seconda volta in carriera. Dopo il 2006 e i Colts, il 19 dicembre 2009 tocc\u00f2 ai New Orleans Saints che erano al record di 13-0. Romo lanci\u00f2 per 312 yards, 1 touchdown e nessun intercetto.\nRomo fin\u00ec la stagione come l'unico quarterback nella storia della franchigia a giocare ogni singolo snap della stagione regolare. Egli stabil\u00ec anche il suo record di yard passate con 4.483 yards ed il primo quarterback di Dallas a superare i 20 touchdown con meno di 10 intercetti.\nI Dallas Cowboys vinsero la NFC East grazie alla vittoria nell'ultima partita, ottenendo il secondo titolo di division in tre stagioni complete di Romo come quarterback titolare.\nRomo ebbe un 104,9 di passer rating nella vittoria 34-14 sui Philadelphia Eagles nel primo turno di playoff, la sua prima in carriera e la prima vittoria nei playoff di Dallas in 13 anni .\nLa stagione dei Cowboys fin\u00ec nel turno seguente contro i Minnesota Vikings. Romo commise tre fumble (perdendone due), un intercetto e sub\u00ec 6 sack nella sconfitta 34-3.\nStagione 2010.\nNella settimana 5 contro i Tennessee Titans, Romo lanci\u00f2 406 yard (suo nuovo record personale) e 3 touchdowns. Egli per\u00f2 lanci\u00f2 due intercetti decisivi nell'ultimo quarto, che costarono la sconfitta per 34-27 al Cowboys Stadium. Romo e i Cowboys erano quindi alla disperata ricerca di una vittoria, avendo un record di 1-3 e l'ultimo posto nella division, quando giocarono contro i Minnesota Vikings, anch'essi sull'1-3 e bisognosi di una vittoria. Romo lanci\u00f2 per oltre 200 yard e 3 TD ma commise altri due gravi intercetti e i Cowboys persero 24-21.\nIl 25 ottobre 2010 si ruppe la clavicola sinistra cadendo a terra dopo il tackle del linebacker Michael Boley dei New York Giants. Il 21 dicembre venne messo sulla lista degli infortunati, sostituito dal veterano John Kitna.\nNelle sole sei partite disputate durante l'anno, Romo pass\u00f2 per 11 touchdown con 7 intercetti, con 1.605 yard totali.\nStagione 2011.\nNella stagione 2011, nella seconda settimana contro i San Francisco 49ers, dopo aver subito un infortunio ad una costola, decise comunque di rientrare nel 4\u00ba quarto. Romo port\u00f2 i Cowboys prima ai supplementari e poi a vincere la partita. Per questa prova vinse il titolo GMC Never Say Never Moment della settimana. I Cowboys furono in corsa per i playoff per tutta la stagione ma persero due gare chiave contro i Giants nel finale di stagione, complice anche un infortunio di Romo, e restarono nuovamente fuori dai playoff.\nRomo chiuse il 2011 giocando tutte le partite malgrado l'infortunio subito nel finale di stagione. Egli termin\u00f2 col miglior passer rating della sua carriera (102,5), lanciando 4.184 yard e 31 touchdown passati, 10 intercetti oltre ad un altro touchdown su corsa. A fine stagione, Romo fu votato al 91\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 5 settembre 2012, nella prima gara della nuova stagione, i Cowboys si vendicarono dei New York Giants campioni in carica che li avevano esclusi dalla corsa ai playoff l'annata precedente, vincendo 24-17 in trasferta. Romo gioc\u00f2 un'ottima partita completando 22 passaggi su 29 tentativi per 307 yard, 3 touchdown e un intercetto. Nel turno successivo i Cowboys persero la prima gara stagionale contro i Seattle Seahawks. Tony complet\u00f2 23 passaggi su 40 per 251 yard, un touchdown e un intercetto.\nNella settimana 3 i Cowboys tornarono alla vittoria contro i Buccaneers: Romo pass\u00f2 283 yard senza touchdown e con un intercetto. Nella settimana successiva, i Cowboys persero la seconda gara stagionale contro i Chicago Bears con Romo che gioc\u00f2 una partita disastrosa lanciando ben 5 intercetti.\nDopo la settimana di pausa, i Cowboys uscirono nuovamente sconfitti nella gara contro i Baltimore Ravens con Romo che pass\u00f2 261 yard con 2 touchdown e un intercetto.\nNella settimana 7 Dallas vinse contro i Carolina Panthers con Romo che pass\u00f2 227 yard con un touchdown. Nella settimana 8, in casa contro i Giants, la gara fu una girandola di emozioni: dopo essere stati in vantaggio per 23-0, i Giants si fecero rimontare da Dallas e passarono in svantaggio nel quarto periodo. Dallas per\u00f2 si fece rimontare a sua volta finendo per perdere 29-24. Romo pass\u00f2 un touchdown e sub\u00ec ben 4 intercetti, passando 437 yard con 62 passaggi tentati. I Cowboys scesero a un record di 5-3 a met\u00e0 stagione perdendo con gli imbattuti Falcons nella settimana 9. Romo pass\u00f2 321 yard con un touchdown.\nNella settimana 10 i Cowboys ottennero un'importante vittoria nello scontro diretto tra due squadre in difficolt\u00e0 contro gli Eagles. Romo pass\u00f2 209 yard con 2 touchdown e nessun intercetto. Nel turno seguente i Cleveland Browns misero in seria difficolt\u00e0 i Cowboys che per\u00f2 alla fine vinsero ai supplementari. Romo pass\u00f2 313 yard con un touchdown.\nNella gara del Giorno del Ringraziamento, Romo stabil\u00ec il nuovo proprio primato in carriera passando 441 yard con 3 touchdown e 2 intercetti, che per\u00f2 non riuscirono a colmare il largo deficit accumulato dai Cowboys alla fine del primo tempo, finendo per perdere coi Redskins.\nDallas torn\u00f2 alla vittoria contro gli Eagles con una grande gara di Romo che pass\u00f2 303 yard e tre touchdown senza subire intercetti, rimanendo in corsa per la vittoria della NFC East grazie alla contemporanea sconfitta dei Giants coi Redskins.\nCon una vittoria all'ultimo istante nella settimana 14 in casa dei Bengals, Dallas si port\u00f2 su un record di 7-6. Romo guid\u00f2 la rimonta dei Cowboys con 268 yard, un touchdown e un intercetto.\nDallas rest\u00f2 aggrappata al treno dei playoff battendo in rimonta ai supplementari gli Steelers nella settimana 15. Romo gioc\u00f2 un'ottima prova passando 341 yard e 2 touchdown. Malgrado un'ottima rimonta nel finale di gara contro i Saints la domenica successiva, 416 yard e 4 touchdown passati da Romo non furono sufficienti ai Cowboys che persero ai supplementari.\nNell'ultimo turno di campionato, i Cowboys necessitavano di una vittoria sui Redskins per accedere ai playoff. Dopo uno spettacolare mese di dicembre in cui aveva lanciato 10 touchdown e un solo intercetto nelle prime tre gare, Romo fall\u00ec ancora nel momento decisivo subendo tre intercetti (con 2 touchdown) nella sconfitta, con Dallas che rimase fuori dai playoff per il terzo anno consecutivo. La stagione si concluse con 4.903 yard passate (terzo nella lega), 28 passaggi da touchdown e 19 intercetti, il peggior risultato della NFL insieme a Drew Brees.\nStagione 2013.\nIl 29 marzo 2013 il trentaduenne Romo e i Cowboys raggiunsero un accordo per un nuovo contratto della durata di sei anni, per un valore di 108 milioni di dollari, di cui 55 milioni garantiti e 25 milioni di bonus alla firma. Nella settimana 1 i Cowboys batterono per la prima volta i Giants all'AT&amp;T Stadium dalla sua inaugurazione nel 2009. Romo pass\u00f2 263 yard con 2 touchdown per Jason Witten e un intercetto. La settimana successiva Dallas perse coi Chiefs malgrado 298 yard ed un touchdown passati da Romo. I Cowboys tornarono alla vittoria nella settimana 3 coi Rams con 210 yard e 3 touchdown passati dal quarterback.\nNella settimana 5 contro gli imbattuti Denver Broncos, Romo stabil\u00ec il nuovo record di franchigia dei Cowboys con 506 yard passate (il primo giocatore di Dallas a superare le 500 yard in una gara) con 5 passaggi da touchdown ma macchi\u00f2 la sua splendida prova con un intercetto decisivo nel finale di partita, che diede la vittoria a Denver sul filo di lana. Per questa prestazione fu premiato per la quarta volta in carriera come quarterback della settimana. Dallas torn\u00f2 alla vittoria la settimana seguente contro i Redskins con 170 yard e un TD di Romo (un intercetto subito) e con la vittoria nella settimana 7 in trasferta sugli Eagles i Cowboys si presero la vetta della NFC East da soli. In quella gara, Romo super\u00f2 il record NFL di Kurt Warner per il maggior numero di yard passate nelle prime cento gare come titolare in carriera, e pareggi\u00f2 il suo stesso record di franchigia con la ventesima gara consecutiva con almeno un touchdown passato. La domenica successiva Dallas sprec\u00f2 un largo vantaggio venendo sconfitta dai Lions in una gara al cardiopalma, con Romo che pass\u00f2 206 yard e 3 touchdown.\nNella settimana 9, Romo guid\u00f2 Dallas a una vittoria dell'ultimo minuto contro i Vikings passando il touchdown del sorpasso a Dwayne Harris a 35 secondi dal termine. Dopo una sconfitta coi Saints e la settimana di pausa, i Cowboys batterono in trasferta i Giants, togliendo loro le residue possibilit\u00e0 di raggiungere i playoff e raggiungendo gli Eagles in testa alla division. Romo termin\u00f2 con 250 yard passate, 2 due touchdown per Jason Witten e un intercetto. Quattro giorni dopo, nella gara del Giorno del Ringraziamento, Dallas batt\u00e9 Oakland con 225 yard e un passaggio da touchdown del quarterback, pur rallentato da una forma influenzale.\nDopo una sconfitta contro i Bears nel Monday Night, i Cowboys nella settimana 15 si trovarono in vantaggio per 26-3 alla fine del primo tempo contro i Packers, un risultato che poteva stare persino loro stretto. La squadra e Romo per\u00f2 collassarono nel secondo tempo, col quarterback che sub\u00ec 2 intercetti negli ultimi 90 secondi di gara e alla fine Green Bay la spunt\u00f2 per 37-36 in una delle pi\u00f9 grandi sorprese della stagione. Con questa sconfitta il record di Romo nel mese di dicembre scese a 5 vittorie e 25 sconfitte. Fu la prima vittoria di Green Bay a Dallas dalla stagione .\nDopo che nei giorni precedenti alla gara erano emerse voci di un irrigidimento dei rapporti tra Romo e il running back titolare DeMarco Murray, nella settimana 16 contro i Redskins Romo pass\u00f2 proprio a Murray il touchdown della vittoria a un minuto dal termine, scongiurando un'altra sconfitta in rimonta come la settimana precedente. In quella gara sub\u00ec per\u00f2 un infortunio alla schiena che lo costrinse a saltare la resa dei conti con gli Eagles nell'ultima gara della stagione, e a sottoporsi a un intervento chirurgico. La sua stagione si concluse con 3.828 yard passate, 31 touchdown (quinto della lega e secondo massimo in carriera eguagliato) e 10 intercetti. Fu votato al 71\u00ba posto nella NFL Top 100 dai suoi colleghi.\nStagione 2014.\nTornato in campo dopo l'operazione chirurgica nella settimana 1 della stagione 2014 contro i 49ers, Romo lanci\u00f2 tre intercetti in tre azioni consecutive, una cosa mai capitatagli in carriera, con la sua squadra che fu sconfitta 28-17. La prima vittoria giunse la settimana successiva in casa dei Titans in cui pass\u00f2 176 yard e un touchdown. Nella settimana 3 Dallas rimont\u00f2 uno svantaggio di 21 punti (eguagliando il record della storia della franchigia) contro i Rams andando a vincere 34-31 in una gara in cui Romo pass\u00f2 217 yard e 2 touchdown. Nel turno successivo la squadra part\u00ec per la prima volta con un record di 3-1 nella gestione di Jason Garrett, ottenendo la prima vittoria in casa sui Saints dal 1991. Romo pass\u00f2 262 yard e 3 touchdown, 2 dei quali per Terrance Williams.\nNella settimana 6 i Cowboys inflissero ai Seattle Seahawks la sola seconda sconfitta in casa negli ultimi tre anni, e salirono a un record di 5-1. Romo concluse quella partita con 250 yard passate e 2 touchdown. La sesta vittoria consecutiva invece giunse contro i Giants, in cui pass\u00f2 279 yard, 3 touchdown e un intercetto. La serie positiva si interruppe a sorpresa nel Monday Night della settimana 8 contro i Washington Redskins, ultimi nella division e che schieravano il loro terzo quarterback: Romo fu costretto ad abbandonare il campo nel terzo quarto dopo un sack subito da Keenan Robinson, malgrado la forte contusione subita torn\u00f2 in campo nell'ultimo quarto ma Dallas fu superata con un field goal ai supplementari. Dopo che Romo dovette restare a riposo per tutta la settimana a causa del problema alle vertebre riportato, il titolare nella partita successiva fu Brandon Weeden.\nTornato come titolare dopo la gara di stop, Romo riport\u00f2 la squadra alla vittoria battendo i Jacksonville Jaguars a Londra in cui pass\u00f2 246 yard e tre touchdown, uscendo precauzionalmente nel finale a risultato deciso. Dopo la settimana di pausa, Tony guid\u00f2 Dallas alla vittoria in rimonta in casa dei Giants, passando 4 touchdown, incluso quello del definitivo sorpasso, lanciato a Dez Bryant a 61 secondi dal termine. Per questa prestazione fu premiato per la quinta volta in carriera come quarterback della settimana.\nDopo una sconfitta con gli Eagles il giorno del Ringraziamento, Dallas batt\u00e9 in trasferta i Chicago Bears nella partita del gioved\u00ec notte della settimana 13, salendo a un record di 9-4 e assicurandosi la prima annata con un record positivo dopo tre stagioni consecutive terminate con un bilancio di 8-8. Romo termin\u00f2 la gara con 21 passaggi completati su 26 per 205 yard e tre touchdown. Sette giorni dopo i Cowboys si vendicarono degli Eagles battendoli in trasferta per 38-27, col quarterback che pass\u00f2 265 yard e tre touchdown, tutti per Dez Bryant.\nIl penultimo turno fu una gara da ricordare per Romo: complet\u00f2 18 passaggi su 20 tentativi per 218 yard e 4 touchdown nella netta vittoria per 42-7 sui Colts che diede ai Cowboys la vittoria della division per la prima volta dal 2009. Inoltre super\u00f2 il record di Troy Aikman diventando il leader di tutti i tempi della franchigia per yard passate in carriera. A fine mese fu premiato per la quarta volta in carriera come giocatore offensivo della NFC del mese, inoltre ebbe il pi\u00f9 alto passer rating di tutti i tempi nel mese di dicembre, 133,7 (minimo 100 passaggi tentati). La sua stagione regolare si chiuse guidando la NFL con un passer rating di 113,2, con 3.705 yard passate, 34 touchdown (quarto nella lega) e 9 intercetti, venendo convocato per il quarto Pro Bowl in carriera e inserito nel Second-team All-Pro.\nIl 3 gennaio 2015, nel turno delle wild card, i Cowboys rimasero in svantaggio per la quasi totalit\u00e0 della partita contro i Detroit Lions, finch\u00e9 Romo trov\u00f2 Terrance Williams con un touchdown a 2 minuti e 32 secondi dal termine, firmando il sorpasso e la prima vittoria nei playoff di Dallas da cinque anni. La sua prestazione termin\u00f2 con 293 yard passate e 2 TD, entrambi per Williams. La corsa del club si interruppe la settimana successiva al Lambeau Field di Green Bay perdendo coi Packers per 26-21 malgrado una partita precisa del quarterback che complet\u00f2 15 passaggi su 19 per 191 yard e 2 touchdown.\nStagione 2015.\nDopo una vittoria coi Giants nella prima partita, Romo fu costretto ad abbandonare il campo nella seconda per un infortunio che si rivel\u00f2 essere la frattura di una clavicola, e fu posto in lista infortunati dovendoci rimanere almeno sino alla settimana 10. Durante la sua assenza, i Cowboys persero tutte le 7 partite disputate, la loro peggiore striscia dal 1989. Il suo ritorno nella settimana 11 coincise con quello alla vittoria di Dallas contro i Miami Dolphins, in cui Romo si rifece di un paio di intercetti passando due touchdown nel secondo tempo per il definitivo 24-14. Quattro giorni dopo, il giorno del Ringraziamento, la gara di Romo coi Panthers part\u00ec sotto cattivi auspici, facendosi intercettare tre passaggi nel primo tempo (di cui due ritornati in touchdown) e termin\u00f2 sul finire del terzo quarto quando, in seguito a un sack di Thomas Davis, si infortun\u00f2 nuovamente alla clavicola appena guarita. Il giorno successivo fu annunciato che sarebbe rimasto fuori per tutto il resto della stagione.\nStagione 2016.\nIl 25 agosto 2016, nella terza gara di pre-stagione contro i Seahawks, Romo si ruppe una vertebra in uno scontro con Cliff Avril. L'infortunio gli fece perdere tutte le prime dieci gare di campionato, col rookie Dak Prescott che prese il suo posto. Torn\u00f2 nel roster attivo nella settimana 11 ma le prestazioni d'alto livello del nuovo arrivato convinsero i Cowboys a mantenere questi titolare. Romo fin\u00ec cos\u00ec per disputare un solo drive nell'ultimo ininfluente turno di campionato, in cui pass\u00f2 un touchdown a Terrance Williams. A partire dall'azione successiva, fu il terzo quarterback Mark Sanchez a prendere il suo posto per il resto della gara.\nCon Prescott divenuto il quarterback del futuro di Dallas, vi furono voci che Romo potesse passare agli Houston Texans per inseguire la vittoria del suo primo Super Bowl ma il 4 aprile 2017, a sorpresa, Romo annunci\u00f2 il proprio ritiro dal football professionistico per dedicarsi alla carriera di commentatore televisivo."}
{"id": "2260455", "revid": "181699", "url": "https://it.wikipedia.org/wiki?curid=2260455", "title": "Ion Ivanovici", "text": ""}
{"id": "2260456", "revid": "1776051", "url": "https://it.wikipedia.org/wiki?curid=2260456", "title": "Georg von Slatkonia", "text": "Biografia.\nStudi\u00f2 alle Universit\u00e0 di Ingolstadt e di Vienna. Successivamente fu ordinato sacerdote e divenne anche cantore della cappella episcopale di Vienna in un primo momento, per poi passare al grado di Maestro di Cappella dal 1498. Per il suo interessamento al campo della musica furono impiegati a Vienna talenti dell'epoca come Paul Hofhaimer, Heinrich Isaac e Ludwig Senfl. Di lui si sa anche che in questa fase compose alcune musiche, di cui per\u00f2 non ci \u00e8 giunta traccia.\nDivenne quindi prevosto della cattedrale cittadina e dal 1506 venne nominato amministratore apostolico della diocesi di Pedena, in Istria. Il 1\u00ba marzo 1513 fu nominato, per volere dell'imperatore Massimiliano I, vescovo di Vienna, e venne confermato il 12 agosto di quello stesso anno da papa Leone X.\nPot\u00e9 definirsi il primo vescovo a risiedere stabilmente a Vienna dalla fondazione della diocesi nel 1469. Nel 1521 chiam\u00f2 a Vienna il predicatore riformatore Paul Seperatus."}
{"id": "2260460", "revid": "167900", "url": "https://it.wikipedia.org/wiki?curid=2260460", "title": "Jin Tian", "text": ""}
{"id": "2260468", "revid": "125331103", "url": "https://it.wikipedia.org/wiki?curid=2260468", "title": "Leo von Spaur", "text": "Biografia.\nIntrapresi gli studi ecclesiastici e conseguita l'ordinazione sacerdotale, dopo alcuni anni Leo von Spaur venne proposto da Federico III d'Asburgo nel 1464 alla carica di vescovo di Bressanone, dove per\u00f2 venne eletto Georg Golser. A partire dal 1466 divenne ministro del culto a Perchtoldsdorf.\nIl 20 agosto 1471 l'Imperatore lo nomin\u00f2 primo vescovo di Vienna di comune accordo con il pontefice, anche se altre diocesi avevano protestato per l'erezione della nuova sede. Questo fu l'atto che finalmente consacr\u00f2 l'importanza della citt\u00e0 anche come capitale dell'Impero.\nPer la povert\u00e0 della nuova diocesi, per\u00f2, Spaur si rifiut\u00f2 di prendere l'incarico seriamente in considerazione, non esercitandovi di fatto l'attivit\u00e0 di vescovo, ma solo quella di amministratore apostolico."}
{"id": "2260476", "revid": "287204", "url": "https://it.wikipedia.org/wiki?curid=2260476", "title": "Metodo Fridrich", "text": "Il metodo Fridrich (anche noto come metodo CFOP) \u00e8 uno dei pi\u00f9 popolari metodi di risoluzione del cubo di Rubik 3x3x3, la cui creazione \u00e8 attribuita alla speedcuber ceca Jessica Fridrich, che agli inizi degli anni ottanta lo rese popolare tramite la combinazione di idee di vari speedcuber. Il metodo Fridrich \u00e8 molto diffuso tra gli speedcuber di tutto il mondo, inclusi Rowe Hessler, Mats Valk e Feliks Zemdegs, per il fatto di essere fortemente basato su riconoscimento di pattern, memoria muscolare e un gran numero di algoritmi, in contrapposizione a metodi pi\u00f9 intuitivi come il Roux e il Petrus. La maggior parte degli speedcuber di alto livello nel ranking mondiale della WCA utilizza il metodo Fridrich. Il record mondiale di risoluzione singola del cubo 3x3x3, detenuto dal cinese Yusheng Du con un tempo di 3,47 secondi (realizzato al Wuhu Open 2018), \u00e8 stato ottenuto attraverso il metodo Fridrich.\nStoria.\nAgli inizi degli anni '80, durante la prima ondata d'interessamento verso il cubo di Rubik, i primi metodi di risoluzione a diffondersi furono dei semplici metodi strato-per-strato. David Singmaster, professore di matematica alla London South Bank University e tra i primi a studiare con interesse il cubo, pubblic\u00f2 una guida nel 1980 con un proprio metodo di risoluzione a strati che faceva utilizzo di una croce.\nLa maggiore innovazione del metodo Fridrich rispetto ad altri metodi per principianti \u00e8 l'implementazione dell'F2L, che permette di risolvere i primi due strati contemporaneamente. Questa tecnica tuttavia non \u00e8 stata inventata da Jessica Fridrich. A quanto riporta Singmaster riguardo ai campionati del mondo del 1982, in quell'occasione Jessica Fridrich utilizzava ancora un basilare metodo a strati, mentre il partecipante olandese Guus Razoux Schultz sfruttava un primitivo F2L.\nGli ultimi due passaggi del metodo di risoluzione, l'OLL e il PLL, furono inizialmente proposti da Hans Dockhorn e Anneke Treep. Jessica Fridrich inizi\u00f2 a implementare l'F2L nelle sue risoluzioni pi\u00f9 tardi nel 1987. Il suo maggior contributo al metodo fu quello di sviluppare gli algoritmi dell'OLL e del PLL, permettendo di risolvere ogni possibile configurazione dell'ultimo strato in soli due algoritmi e rendendo la risoluzione del cubo di Rubik molto pi\u00f9 veloce rispetto ai vecchi metodi a strati.\nIl metodo.\nIl metodo Fridrich pu\u00f2 essere visto come una versione avanzata del metodo a strati. \u00c8 suddiviso in quattro fasi e prevede la memorizzazione di un numero variabile di algoritmi, da 78 a 119, a seconda del tipo di risoluzione che si intende seguire. Con algoritmo si intende una sequenza di mosse, o movimenti del cubo, predefinita che porta il cubo da una configurazione a un'altra. Le 4 fasi in cui si compone il metodo Fridrich sono sintetizzate nell'acronimo \"CFOP\" (pronunciato \"C-fop\"), da cui il metodo prende il nome:\nCroce.\nConsiste nel comporre una croce formata dal quadrato centrale di una faccia e dai quattro quadrati dello stesso colore posizionati negli spigoli. Il colore degli spigoli deve anche essere accoppiato ai colori delle quattro facce laterali.\nLa croce iniziale non prevede l'utilizzo di algoritmi e pu\u00f2 essere composta intuitivamente in modo abbastanza semplice. Gli speedcuber pi\u00f9 esperti cercano di completare questo passaggio in modo efficiente, col numero di mosse minore possibile, sfruttando la fase di ispezione (i 15 secondi in cui \u00e8 possibile osservare il cubo prima che il cronometro venga azionato) per prevedere le mosse che dovranno fare per costruire la croce e, in alcuni casi, anticipare uno dei passaggi previsti dalla fase successiva (F2L). Il numero medio di mosse previsto per questa fase si aggira intorno a 6,5, mentre raramente supera le 8 mosse ad alti livelli.\nTipicamente, la croce viene composta mantenendola nella faccia inferiore del cubo e il colore scelto dalla maggior parte degli speedcuber per formare la croce \u00e8 generalmente il bianco. Tuttavia, alcuni speedcuber - come lo stesso Feliks Zemdegs - cosiddetti \"color neutral\" (neutrali nei confronti del colore) scelgono il colore con cui costruire la croce durante la fase di ispezione in modo che la sua composizione sia la pi\u00f9 efficiente possibile. Diventare \"color neutral\" \u00e8 difficile per la maggior parte degli speedcuber, perch\u00e9 gli algoritmi del CFOP vengono proposti (e quindi imparati per la prima volta) secondo la convenzione di comporre una croce bianca. Formando una croce di colore diverso, pertanto, rende pi\u00f9 difficile riconoscere gli algoritmi da utilizzare nelle fasi successive.\nF2L.\nIn questa fase, i primi due strati del cubo (numerati a partire dal basso, mantenendo la croce nella parte inferiore) vengono completati contemporaneamente. Questo si ottiene costruendo sull'ultimo strato quattro blocchi 1x1x2, che andranno poi singolarmente inseriti nei corrispettivi spazi nella parte inferiore del cubo, tra una faccia e l'altra.\nNonostante siano presenti 41 configurazioni possibili (22 + 19 casi simmetrici) e quindi altrettanti algoritmi, \u00e8 possibile completare l'F2L in maniera puramente intuitiva senza la memorizzazione di alcuno di essi. Gli speedcuber pi\u00f9 esperti consigliano comunque di imparare alcuni di questi algoritmi, per velocizzare il processo di assemblaggio e inserimento dei blocchi 1x1x2 e poter pensare in anticipo al prossimo blocco da inserire.\nIl numero medio di mosse previsto \u00e8 di 6,7 per blocco, con un totale di 26,8 mosse in media per completare l'F2L.\nOLL.\nLa fase di OLL prevede l'orientamento dell'ultimo strato, ovvero la rotazione dei cubi dell'ultimo strato in modo che siano tutti rivolti correttamente rispetto al colore della faccia superiore. Se la risoluzione del cubo \u00e8 iniziata costruendo una croce bianca, la faccia superiore sar\u00e0 quella di colore giallo. Alla fine di questa fase, pertanto, la faccia gialla (o, in generale, la faccia superiore del cubo, opposta alla croce) verr\u00e0 completata, mentre le facce laterali saranno ancora scomposte.\nLa versione completa dell'OLL prevede 57 algoritmi, uno per ciascuna configurazione possibile dell'ultimo strato, con un numero medio di mosse di 9,7. Tuttavia, per ridurre il carico mnemonico da sostenere, i principianti che imparano l'OLL per la prima volta generalmente eseguono un passaggio ulteriore, eseguendo quello che viene chiamato \"2-Look OLL\" (OLL in due sguardi). Il 2-Look OLL, abbreviato in 2LOLL, \u00e8 suddiviso in due fasi:\nQuesto metodo, nonostante sia pi\u00f9 lento poich\u00e9 richiede un algoritmo in pi\u00f9, prevede la memorizzazione di soli 10 algoritmi dei 57 richiesti dall'OLL completo. Gli algoritmi dell'OLL vengono suddivisi in base a quali pezzi dell'ultimo strato devono essere orientati, e in certi casi vengono raggruppati in sottogruppi che prendono il nome dalla forma che assumono i cubi orientati sulla faccia superiore:\nPLL.\nL'ultimo passaggio prevede la permutazione dell'ultimo strato, ovvero utilizzare opportuni algoritmi per spostare la posizione dei cubi dell'ultimo strato, senza ruotarli, in modo da completare le facce laterali e quindi il cubo stesso.\nIl PLL completo prevede 21 algoritmi da memorizzare, con una media di 11,8 mosse. Analogamente a quanto accade per l'OLL, anche del PLL esiste una variante semplificata, il \"2-Look PLL\" (o 2LPLL), suddivisa in due sotto-passaggi:\nAnche in questo caso, il 2LPLL consente di dover memorizzare solo 6 dei 21 algoritmi del PLL completo (o 4 algoritmi del PLL pi\u00f9 uno particolare), ma l'algoritmo in pi\u00f9 da dover eseguire rende il metodo pi\u00f9 lento. I 21 algoritmi del PLL vengono generalmente distinti tramite lettere dell'alfabeto, che raffigurano sommariamente la disposizione dei pezzi da permutare nell'ultimo strato:\nIl completare l'ultimo strato utilizzando sia il 2-Look OLL che il 2-Look PLL viene indicato tramite l'acronimo 4LLL (\"Four-Look Last Layer\", ultimo strato in quattro sguardi), in contrapposizione al 2LLL (\"Two-Look Last Layer\") che caratterizza il CFOP completo, poich\u00e9 l'ultimo strato viene completato in due passaggi anzich\u00e9 quattro."}
{"id": "2260478", "revid": "767487", "url": "https://it.wikipedia.org/wiki?curid=2260478", "title": "Harivarman", "text": "Harivarman fu un brahmano del III secolo d.C. che dopo essere stato un seguace della scuola s\u0101\u1e43khya si convert\u00ec al Buddhismo divenendo discepolo del maestro di scuola sarv\u0101stiv\u0101da Kum\u0101ralabdha. Influenzato dalle dottrine Mah\u0101y\u0101na, compose il \"Tattvasiddhi-\u015b\u0101stra\" (anche \"Satyasiddhi-\u015b\u0101stra\", cinese \u6210\u5be6\u8ad6 pinyin: \"Ch\u00e9ngsh\u00ed l\u00f9n\", giapp. \"J\u014djitsuron\") tradotto da Kum\u0101raj\u012bva in cinese in 16 fascicoli (\u00e8 conservato nel \"L\u00f9nj\u00edb\u00f9\" T.D. 1646.32.239-375). Questa opera, alla base della scuola buddhista cinese Ch\u00e9ngsh\u00ed (\u6210\u5be6\u5b97, \"Ch\u00e9ngsh\u00ed z\u014dng\"), \u00e8 un testo scolastico che analizza tutti i fattori cognitivi dell'esperienza suddividendoli in 84 tipologie. Insegna, inoltre, il raggiungimento del Nirv\u0101na attraverso la distruzione degli attaccamenti ai nomi e alle forme presentando una semplificata dottrina della vacuit\u00e0."}
{"id": "2260481", "revid": "725642", "url": "https://it.wikipedia.org/wiki?curid=2260481", "title": "K 19", "text": ""}
{"id": "2260482", "revid": "110157", "url": "https://it.wikipedia.org/wiki?curid=2260482", "title": "Red Tape Machine", "text": "Red Tape Machine \u00e8 un album degli Anonima Sound Ltd., pubblicato dalla Arcobaleno nel 1972.\nTracce.\nMusiche, testi e arrangiamenti: \"Anonima Sound Ltd.\""}
{"id": "2260485", "revid": "725642", "url": "https://it.wikipedia.org/wiki?curid=2260485", "title": "KV 19", "text": ""}
{"id": "2260487", "revid": "1305772", "url": "https://it.wikipedia.org/wiki?curid=2260487", "title": "Tonight (Elton John)", "text": "Tonight \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\nProviene dall'album del 1976 \"Blue Moves\", e riflette al meglio lo stato d'animo del compositore inglese: John era all'epoca in preda alla depressione, devastato da alcool e droghe. \nLa melodia \u00e8 decisamente malinconica, ma a tratti aggressiva e violenta: il pianoforte ne costituisce la base, mentre a James Newton Howard \u00e8 affidato il compito di dirigere la London Symphony Orchestra; il complesso si fa notare in tutto il pezzo dando maggior risalto agli accordi pianistici. \nDopo la lunga intro orchestrale, inizia la performance vocale di John: la drammaticit\u00e0 della voce (nel brano Elton fa frequente uso del falsetto) contribuisce ad evidenziare il testo di Bernie (letteralmente \"Stanotte\"), concernente con ogni probabilit\u00e0 una tormentata relazione tra un uomo e una donna.\n\"Tonight\" \u00e8 stata accolta molto favorevolmente dalla critica (per esempio, \"AllMusic\" la elogia chiaramente) e talvolta \u00e8 stata eseguita nei live della rockstar, specialmente nei solo piano e nei concerti con l'orchestra (in questi casi viene normalmente fatta precedere dalla strumentale \"Carla Etude\"), oltre che negli spettacoli con Ray Cooper (normalmente la precede \"\").\nUna versione edit di \"Tonight\" senza la parte intro-strumentale si pu\u00f2 rintracciare sul CD \"Love Songs\" del 1982, mentre esiste anche una versione del brano cantata da George Michael contenuta nell'album tributo \"\"."}
{"id": "2260488", "revid": "1543377", "url": "https://it.wikipedia.org/wiki?curid=2260488", "title": "Coppa dei Campioni 1982-1983 (pallavolo maschile)", "text": "La Coppa dei Campioni di pallavolo maschile 1982-1983, organizzata dalla Conf\u00e9d\u00e9ration Europ\u00e9enne de Volleyball (CEV), \u00e8 stata la 24\u00aa edizione del massimo torneo pallavolistico europeo.\nSquadre partecipanti.\nDagli Ottavi di finale\nFase finale.\nLa fase finale del torneo ha visto la partecipazione di quattro squadre, che si sono affrontate in un girone all'italiana. Le partite si sono svolte dal 18 al 20 febbraio 1983 al PalaRaschi di Parma.\nLa vittoria finale \u00e8 andata per l'ottava volta al CSKA Mosca, seguita dal Cannes e dai padroni di casa della Pallavolo Parma, campioni d'Italia in carica."}
{"id": "2260490", "revid": "39884", "url": "https://it.wikipedia.org/wiki?curid=2260490", "title": "Arx Calela", "text": "Arx Calela era un'antica citt\u00e0 del popolo italico dei Frentani, corrispondente all'odierna Casacalenda.\nL'appellativo \"Arx\", o \"arce\", ne definisce la sua antica struttura difensiva, arroccata sopra un colle. \u00c8 la Calela, di cui parlano Tito Livio e Polibio, dove Annibale si ferm\u00f2 per spiare le mosse delle legioni di Fabio Massimo stanziate nei campi larinati. "}
{"id": "2260492", "revid": "599013", "url": "https://it.wikipedia.org/wiki?curid=2260492", "title": "Michael Hawkins", "text": ""}
{"id": "2260494", "revid": "104458", "url": "https://it.wikipedia.org/wiki?curid=2260494", "title": "Kalene", "text": ""}
{"id": "2260502", "revid": "104458", "url": "https://it.wikipedia.org/wiki?curid=2260502", "title": "Arenio", "text": ""}
{"id": "2260504", "revid": "287204", "url": "https://it.wikipedia.org/wiki?curid=2260504", "title": "Torre di Baroncoli", "text": "La Torre di Baroncoli si trova a Calenzano, (provincia di Firenze) - toscana e si raggiunge con una lieve deviazione da via di Baroncoli.\nCostruzione incompiuta, fatta edificare da Carlo Ginori detto \"Il Vecchio\" (1473-1527) come dimora rurale. \nDate le caratteristiche l'edificio potrebbe essere stato disegnato da Baccio d'Agnolo, che per la famiglia Ginori svolse numerosi lavori.\nSecondo altre fonti invece, La Torre di Baroncoli o Torre Digerini-Nuti appartenne molto probabilmente in principio alla famiglia Da Sommaia, mentre nel catasto della zona del 1427, l'edificio risulta essere di Piero di Francesco di Ser Gino, uno dei capostipiti della famiglia Ginori.\nL'edificio divenne di propriet\u00e0 della famiglia \"Digerini-Nuti\" in quanto parte di una dote, e nel 1913\nvenne dichiarato di notevole valore artistico: come si vede dalle immagini \u00e8 parzialmente ingabbiato dai ponteggi.\nMarcello Mannini nella sua guida riferisce che all'interno della costruzione si possono osservare numerosi architravi e capitelli in pietra decorati e gli stemmi della famiglia Ginori e della famiglia Bartolini cui apparteneva Cassandra, moglie di Carlo Ginori.\nLa torre \u00e8 ben visibile dal Castello di Calenzano e si trova ad una altitudine di 220 metri sul mare."}
{"id": "2260505", "revid": "125287822", "url": "https://it.wikipedia.org/wiki?curid=2260505", "title": "Johann Beckenschlager", "text": "Biografia.\nNacque nel 1435, figlio di un fabbro di Breslavia. Intrapresa la carriera ecclesiastica, Mattia Corvino lo nomin\u00f2 prevosto di P\u00e9cs e dal 17 maggio 1465 divenne vescovo di Gran Varadino. Nel 1467 divenne vescovo di Eger e dal 1474 ottenne l'arcivescovato di Esztergom con il titolo di primate d'Ungheria. Avendo in seguito perso i favori del monarca ungherese, venne costretto a lasciare la sua patria il 13 febbraio 1476, proponendosi di seguire quindi l'imperatore Federico III d'Asburgo, divenendone consigliere. Nonostante il suo passato, venne costretto a ricominciare da capo la propria carriera ecclesiastica e divenne cos\u00ec, dal 22 marzo 1477, vescovo coadiutore di Vienna, essendo il vescovo Leo von Spaur, gravemente malato, e suo successore nell'amministrazione apostolica della diocesi viennese alla sua morte (14 gennaio 1482). Successivamente fu nominato anche arcivescovo di Salisburgo.\nSecondo i contemporanei era dotato di una straordinaria forza fisica e di un fisico prestante che lo vide spesso rappresentato in armatura e apertamente schierato sul campo di battaglia. Ci\u00f2 nonostante, non si occup\u00f2 mai attivamente dei propri pur onerosi incarichi pastorali, preferendo dedicarsi alle proprie concubine, gravando sulle spese della diocesi.\nDurante gli anni del suo episcopato fu spesso assente come nel 1481, quando si rec\u00f2 nei Paesi Bassi, sostenendo a partire dal maggio del 1486 le truppe imperiali contro quelle ungheresi di Mattia Corvino, che tanto lo aveva contrastato nella propria carriera ecclesiastica dopo averlo illuso e favorito.\nLa reggenza di Salisburgo, poi, venne perlopi\u00f9 tenuta dal suo vice, il vescovo Georg Althaler di Chiemsee. Ci\u00f2 nonostante, trascorse gli ultimi suoi anni di vita nella tranquilla fortezza di Salisburgo, dove mor\u00ec."}
{"id": "2260506", "revid": "986213", "url": "https://it.wikipedia.org/wiki?curid=2260506", "title": "Nadejda Michajlovna de Torby", "text": "Biografia.\nInfanzia ed educazione.\nNadejda era la seconda figlia del granduca Michail Michajlovi\u010d Romanov, e della sua moglie morganatica, Sophie, contessa di Merenberg. \nI suoi nonni paterni erano il granduca Michail Nikolaevi\u010d Romanov e la principessa Cecilia di Baden. Michail era il settimogenito e ultimo dei figli di Nicola I di Russia e Carlotta di Prussia. Sua madre era una nipote di Aleksandr Pu\u0161kin che a sua volta era bisnipote del pupillo di Pietro il Grande, Abram Petrovi\u010d Gannibal.\nNacque nel sud della Francia, dove i suoi genitori vissero dopo che il padre venne esiliato dalla Russia per aver contratto un matrimonio senza il consenso dello zar. All'et\u00e0 di quattordici anni si trasfer\u00ec, con la famiglia, in Inghilterra.\nSu un giornale del 1913 riportava che la contessa Nadejda era \"alta, bruna\" e che si distingueva per \"eccezionale eloquenza ed educazione\". Cresciuta in Inghilterra, parlava inglese, giocava a tennis, golf e hockey cos\u00ec bene che poteva battere suo padre. Allo stesso tempo parlava e leggeva un ottimo russo.\nMatrimonio.\nVissuta con la famiglia nella high society inglese, ebbe la fortuna di fare un ottimo matrimonio, ancora migliore di quello della sorella, sposata ad un milionario. Incontr\u00f2 infatti ad un party un cugino dei Windsor, il giovane Giorgio Mountbatten, figlio di Luigi Mountbatten, primo marchese di Milford Haven, e della principessa Vittoria d'Assia-Darmstadt. La coppia si spos\u00f2 il 15 novembre 1916. Nel 1917 a causa del crescente malcontento con la Germania, il 1 luglio 1917, il titolo di Principe di Battenberg fu sostituito dal titolo di Lord Mountbatten (traduzione letterale in inglese del cognome tedesco). \nDopo il matrimonio con Lord Mountbatten, la coppia visse a Kenwood poi a Linden vicino a Maidenhead. Lei e sua cognata, Edwina (moglie di Lord Mountbatten), erano intime amiche e spesso andavano insieme in avventure piuttosto audaci, viaggiando in zone difficili e spesso pericolose del mondo. \nDurante il processo per la custodia di Gloria Vanderbilt del 1934, un'ex cameriera di Gloria Morgan Vanderbilt offr\u00ec una testimonianza riguardo a una possibile relazione saffica tra Lady Milford Haven e la sua ex datrice di lavoro. Anche Lady Milford Haven \u00e8 apparsa come testimone al processo. Prima di partire per gli Stati Uniti per testimoniare, Lady Milford Haven denunci\u00f2 pubblicamente la testimonianza della cameriera come \"un insieme di maligne e terribili menzogne\".\nLa contessa prese parte all'educazione del principe Filippo, duca di Edimburgo, futura sposa della regina Elisabetta II. Era il nipote di suo marito e, dopo il rovesciamento della monarchia in Grecia, prese la cittadinanza inglese. Il principe Filippo trascorreva le domeniche con suo zio. Il figlio di Nadejda, David Michael Mountbatten, era uno dei testimoni al matrimonio di Elisabetta e Filippo (dopo aver accettato la cittadinanza inglese, il principe Filippo prese il nome dei parenti di sua madre). Grazie al matrimonio di suo nipote con la futura regina, Nadejda si avvicin\u00f2 ancora di pi\u00f9 alla corte inglese. \nMorte.\nMor\u00ec il 22 gennaio 1963 a Cannes. Nel necrologio a lei dedicato, si nota che \"... era insolitamente affascinante e occupava ... un posto eccezionale nella societ\u00e0 inglese dell'epoca di Edoardo VIII\".\nDiscendenza.\nLady Nadejda e Lord Giorgio Mountbatten ebbero due figli:"}
{"id": "2260507", "revid": "287204", "url": "https://it.wikipedia.org/wiki?curid=2260507", "title": "Usconium", "text": "Uscosium, chiamata anche Usconium, \u00e8 il nome con il quale viene indicato nell'Itinerario antonino un insediamento situato a quindici miglia a sud di \"Histonium\" (l'odierna Vasto).\nConsiderata dagli eruditi settecenteschi una citt\u00e0 del popolo italico dei Frentani, \"Uscosium/Usconium\" viene ubicata nel territorio dell'attuale comune di Guglionesi nella zona detta \"Monte Antico\", verso l'abitato dell'attuale Petacciato. Dell'abitato non mancano citazioni, seppur scarne, nei documenti medievali: l'abate Romanelli ricorda come Usconium sia presente nei \"Chronica\" dei monasteri di Tremiti e di S. Stefano \"in rivo maris\", e \u00abnelle carte della chiesa Larinense [...] col nome corrotto di \"Vicoso\", e di \"Vicosio\", nel secolo XI, e XII, allorch\u00e9 era ridotta a casale\u00bb.\nLa localizzazione esatta di \"Usconium\" \u00e8 stata ed \u00e8 ancora adesso oggetto di discussione. Generalmente si ritiene che sia da collocare da qualche parte nell'ampio territorio comunale di Guglionesi, sebbene il Romanelli proponga di individuare un'area pi\u00f9 circoscritta, e cio\u00e8, \u00ab... dalla parte del mare, presso il fiume Sinarco [odierno Sinarca], ed un miglio distante dall'odierna via di Puglia o propriamente tra la riva di questo fiume, e la piccola terra appellata S. Giacomo\u00bb. Avendo egli avuto testimonianza che in questo sito da lui delineato \u00ab... si scoprirono molti avanzi di ben costrutti sepolcri con molte urne cinerarie di marmo ricoperte di piombo. Innumerabili sono stati gli orciuoli di vetro, le patere, gli eleganti vasi di argilla, e finalmente molte monete del cadente impero\u00bb. Poi fornendo altri ulteriori ragguagli, riportando gli stessi dati dell\"'Itinerario antonino\", scrive: \u00ab... vien situato Uscosio a miglia 15 da \"Histonium\", oggi Vasto, ed a 14 da \"Arenio\" [da identificare forse con \"Larinum\", Larino]\u00bb.\nLa citt\u00e0 sarebbe stata probabilmente distrutta durante la Guerra gotica: la tradizione locale vuole che gli abitanti superstiti si siano rifugiati in uno dei pagi circostanti, \"Collis Nysius\", l'attuale centro abitato di Guglionesi."}
{"id": "2260509", "revid": "834", "url": "https://it.wikipedia.org/wiki?curid=2260509", "title": "Quinto stato", "text": "Quinto stato \u00e8 il terzo album degli Arti e Mestieri, pubblicato dalla Cramps Records nel 1979. Il disco fu registrato allo \"Studio GV\" di Torino, Italia, eccetto \"Mercato\" e \"Sui tetti\" incisi al \"Minirec Studio\".\nTracce.\n1.\u00aa Parte\n2.\u00aa Parte"}
{"id": "2260512", "revid": "74801", "url": "https://it.wikipedia.org/wiki?curid=2260512", "title": "Zhuanxu", "text": "\u00c8 il nipote dell'Imperatore giallo Huang Di e avrebbe governato circa anni avanti Cristo. Condusse i membri del clan Shi in una migrazione ad ovest verso l'attuale Shandong, dove si unirono al clan Dongyi e accrebbero la loro influenza tribale attraverso i matrimoni misti. A vent'anni divenne il loro sovrano, morendo dopo 78 anni di regno.\nContribu\u00ec a realizzare un calendario unificato, si occup\u00f2 di astrologia, introdusse riforme religiose contro lo sciamanesimo, sostenne il patriarcato in opposizione al precedente sistema matriarcale e proib\u00ec il matrimonio tra membri della stessa famiglia.\nZhuanxu \u00e8 ritenuto da alcuni uno dei Cinque Imperatori dell'antica Cina."}
{"id": "2260514", "revid": "167900", "url": "https://it.wikipedia.org/wiki?curid=2260514", "title": "Gaoyang", "text": ""}
{"id": "2260515", "revid": "167900", "url": "https://it.wikipedia.org/wiki?curid=2260515", "title": "Diku", "text": ""}
{"id": "2260522", "revid": "144796", "url": "https://it.wikipedia.org/wiki?curid=2260522", "title": "Johann Beckensloer", "text": ""}
{"id": "2260524", "revid": "287204", "url": "https://it.wikipedia.org/wiki?curid=2260524", "title": "Memoriale nazionale De Soto", "text": "Il memoriale nazionale De Soto (inglese: \"De Soto National Memorial\"), situato 8\u00a0km ad ovest di Bradenton, in Florida, commemora lo sbarco del 1539 effettuato da Hernando de Soto, e la prima grande esplorazione organizzata dagli europei in quello che oggi \u00e8 il sudest degli Stati Uniti d'America.\nLa spedizione di De Soto.\nNel maggio del 1539 Hernando de Soto ed un esercito di oltre 600 soldati sbarcarono nella zona di Tampa Bay. Giunsero su nove navi piene di rifornimenti: 220 cavalli, una mandria di maiali, cani da combattimento, cannoni, moschetti, armature, utensili e razioni di cibo. Stavano eseguendo un ordine di Carlo V, secondo il quale bisognava raggiungere La Florida per \"conquistare, popolare e pacificare\" il territorio.\nLa spedizione non trov\u00f2 l'oro e gli altri tesori che gli uomini cercavano. Viaggiarono invece da un villaggio all'altro, prendendo il cibo e schiavizzando i nativi usandoli come guide o portatori. Durante i quattro anni della spedizione furono percorsi 6400 chilometri, e centinaia furono le persone morte. La spedizione De Soto avrebbe cambiato per sempre la faccia del sudest statunitense, portando la Spagna a riconsiderare il proprio ruolo nel Nuovo Mondo. La cronologia di questa spedizione deriva dai tanti racconti in prima persona redatti dai partecipanti, stupiti dalla civilt\u00e0 indigena e dalla ricchezza del territorio.\nRiconoscimento storico.\nIl memoriale nazionale fu autorizzato l'11 marzo 1948. Come tutte le aree storiche gestite dal National Park Service, quest'area \u00e8 inserita nel National Register of Historic Places dal 15 ottobre 1966.\nL'obbiettivo del memoriale \u00e8 quello di preservare la controversa storia di questa esplorazione. I turisti possono assistere a rappresentazioni storiche, provando un'armatura, o percorrendo il sentiero naturale nel paesaggio costiero della Florida, ancora simile a quello trovato dai primi conquistadores circa cinque secoli fa."}
{"id": "2260526", "revid": "256896", "url": "https://it.wikipedia.org/wiki?curid=2260526", "title": "De Soto National Memorial", "text": ""}
{"id": "2260530", "revid": "767487", "url": "https://it.wikipedia.org/wiki?curid=2260530", "title": "Children's Blues", "text": "Children's Blues \u00e8 un album degli Arti e Mestieri, pubblicato dalla Augusta Records nel 1985. Il disco fu registrato l'11, 12, 15, 16 e 17 luglio 1985 negli studi \"Format\" di Gassino Torinese, Torino (Italia).\nTracce.\nBrani composti ed arrangiati da Antonino Salerno, eccetto dove indicato\nFormazione.\nMusicisti aggiunti"}
{"id": "2260537", "revid": "729019", "url": "https://it.wikipedia.org/wiki?curid=2260537", "title": "\u010ckalovskaja (metropolitana di San Pietroburgo)", "text": "La stazione di \u010ckalovskaja () \u00e8 una stazione della metropolitana di San Pietroburgo, localizzata inizialmente sulla Linea 4 e destinata in seguito a far parte della Linea 5 inaugurata alla fine del 2008.\nProgettata da Konstantinov, Bystrov e Larionov, aperta il 15 settembre 1997, ha preso il nome da un famoso aviatore russo, Valerij \u010ckalov; una sua statua \u00e8 stata eretta all'entrata della stazione stessa.\nTutta la decorazione dell'edificio \u00e8 dedicata al tema aviazione: il pavimento ricorda i segnali sulle piste d'atterraggio degli aeroporti, mentre le luci sembrano componenti dell'ANT-6: le lampade sulle scale mobili sono state progettate in modo da assomigliare a delle eliche."}
{"id": "2260540", "revid": "599013", "url": "https://it.wikipedia.org/wiki?curid=2260540", "title": "James Blackwell", "text": ""}
{"id": "2260543", "revid": "22480977", "url": "https://it.wikipedia.org/wiki?curid=2260543", "title": "Ospedale Bambin Ges\u00f9", "text": ""}
{"id": "2260544", "revid": "599013", "url": "https://it.wikipedia.org/wiki?curid=2260544", "title": "Henry Logan", "text": ""}
{"id": "2260546", "revid": "1602064", "url": "https://it.wikipedia.org/wiki?curid=2260546", "title": "Municipalit\u00e0 locale di uPhongolo", "text": "uPhongolo \u00e8 una municipalit\u00e0 locale (in inglese uPhongolo Local Municipality) appartenente alla municipalit\u00e0 distrettuale di Zululand della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 119.782 abitanti.\nLa sede amministrativa e legislativa \u00e8 la citt\u00e0 di Pongola e il suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 KZN262.\nGeografia fisica.\nConfini.\nLa municipalit\u00e0 locale di uPhongolo confina a nord con l'eSwatini, a est e a sud con quella di Jozini (Umkhanyakude), a est con il District Management Areas KZDMA27, a sud con quella di Nongoma e a ovest con quelle di Mkhondo (Gert Sibande/Mpumalanga), Abaqulusi e eDumbe."}
{"id": "2260549", "revid": "287204", "url": "https://it.wikipedia.org/wiki?curid=2260549", "title": "Babua Kalan", "text": " \nBabua Kalan \u00e8 una suddivisione dell'India, classificata come \"census town\", di 8.829 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 48' 49 N e 86\u00b0 21' 53 E.\nSociet\u00e0.\nEvoluzione demografica.\nAl censimento del 2001 la popolazione di Babua Kalan assommava a 8.829 persone, delle quali 4.817 maschi e 4.012 femmine. I bambini di et\u00e0 inferiore o uguale ai sei anni assommavano a 1.464, dei quali 723 maschi e 741 femmine. Infine, coloro che erano in grado di saper almeno leggere e scrivere erano 4.415, dei quali 2.918 maschi e 1.497 femmine."}
{"id": "2260551", "revid": "287204", "url": "https://it.wikipedia.org/wiki?curid=2260551", "title": "Bagbera", "text": " \nBagbera \u00e8 una suddivisione dell'India, classificata come \"census town\", di 67.100 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 45' 30 N e 86\u00b0 11' 14 E.\nSociet\u00e0.\nEvoluzione demografica.\nAl censimento del 2001 la popolazione di Bagbera assommava a 67.100 persone, delle quali 35.027 maschi e 32.073 femmine. I bambini di et\u00e0 inferiore o uguale ai sei anni assommavano a 9.729, dei quali 4.828 maschi e 4.901 femmine. Infine, coloro che erano in grado di saper almeno leggere e scrivere erano 44.359, dei quali 26.369 maschi e 17.990 femmine."}
{"id": "2260552", "revid": "599013", "url": "https://it.wikipedia.org/wiki?curid=2260552", "title": "Kendall Rhine", "text": ""}
{"id": "2260553", "revid": "104458", "url": "https://it.wikipedia.org/wiki?curid=2260553", "title": "Narnia Nahars", "text": ""}
{"id": "2260554", "revid": "287204", "url": "https://it.wikipedia.org/wiki?curid=2260554", "title": "Baliari", "text": " \nBaliari \u00e8 una suddivisione dell'India, classificata come \"census town\", di 11.528 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 45' 29 N e 86\u00b0 22' 07 E.\nSociet\u00e0.\nEvoluzione demografica.\nAl censimento del 2001 la popolazione di Baliari assommava a 11.528 persone, delle quali 6.395 maschi e 5.133 femmine. I bambini di et\u00e0 inferiore o uguale ai sei anni assommavano a 1.741, dei quali 913 maschi e 828 femmine. Infine, coloro che erano in grado di saper almeno leggere e scrivere erano 6.761, dei quali 4.497 maschi e 2.264 femmine."}
{"id": "2260555", "revid": "104458", "url": "https://it.wikipedia.org/wiki?curid=2260555", "title": "Noukria", "text": ""}
{"id": "2260556", "revid": "292162", "url": "https://it.wikipedia.org/wiki?curid=2260556", "title": "Nuceria Camellaria", "text": ""}
{"id": "2260557", "revid": "287204", "url": "https://it.wikipedia.org/wiki?curid=2260557", "title": "Balkundra", "text": " \nBalkundra \u00e8 una suddivisione dell'India, classificata come \"census town\", di 5.369 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 28' 29 N e 85\u00b0 19' 17 E.\nSociet\u00e0.\nEvoluzione demografica.\nAl censimento del 2001 la popolazione di Balkundra assommava a 5.369 persone, delle quali 2.912 maschi e 2.457 femmine. I bambini di et\u00e0 inferiore o uguale ai sei anni assommavano a 634, dei quali 299 maschi e 335 femmine. Infine, coloro che erano in grado di saper almeno leggere e scrivere erano 3.659, dei quali 2.240 maschi e 1.419 femmine."}
{"id": "2260558", "revid": "767487", "url": "https://it.wikipedia.org/wiki?curid=2260558", "title": "Tom Black", "text": ""}
{"id": "2260559", "revid": "118891885", "url": "https://it.wikipedia.org/wiki?curid=2260559", "title": "Imperatore Ku", "text": "Biografia.\nKu \u00e8 annoverato tra i Cinque Imperatori dell'antica Cina. Come per tutti costoro, anche per lui le notizie sulla vita non sono certe e variano notevolmente a seconda delle fonti. Il suo presumibile periodo di regno oscilla tra il 2412 ed il 2343 a.C. o tra il 2436 ed il 2367 (2366) a.C. \u00c8 ritenuto discendente (nipote) dell'Imperatore giallo Huang Di.\nTra le conquiste culturali attribuite all'imperatore Ku vi \u00e8 in particolare l'introduzione delle scuole; secondo antiche fonti cinesi, inoltre, ebbe un importante ruolo nell'invenzione di vari strumenti musicali e composizioni tradizionali. \u00c8 considerato anche il fondatore della poligamia in Cina ed infatti gli vengono attribuite almeno quattro mogli.\nDa una di loro, Changyi (\u5e38\u5100), Ku ebbe un figlio, Zhi, che divenne il suo successore, ma dopo nove anni cedette la reggenza a suo fratello Yao, la cui madre era Qingdu. Dalla terza moglie, Jiang Yuan, ebbe Houji, dalla quarta, Jiandi, Qi. Questi figli sono considerati rispettivamente i capostipiti delle dinastie Zhou e Shang.\nPer separare i suoi figli Ebo e Sichen (madri ignote), in perenne lotta tra loro, li proclam\u00f2 d\u00e8i delle stelle Chen e Shen."}
{"id": "2260562", "revid": "287204", "url": "https://it.wikipedia.org/wiki?curid=2260562", "title": "Bandhgora", "text": " \nBandhgora \u00e8 una suddivisione dell'India, classificata come \"census town\", di 6.759 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 37' 17 N e 86\u00b0 08' 48 E.\nSociet\u00e0.\nEvoluzione demografica.\nAl censimento del 2001 la popolazione di Bandhgora assommava a 6.759 persone, delle quali 3.561 maschi e 3.198 femmine. I bambini di et\u00e0 inferiore o uguale ai sei anni assommavano a 1.157, dei quali 566 maschi e 591 femmine. Infine, coloro che erano in grado di saper almeno leggere e scrivere erano 3.591, dei quali 2.489 maschi e 1.102 femmine."}
{"id": "2260563", "revid": "287204", "url": "https://it.wikipedia.org/wiki?curid=2260563", "title": "Barajamda", "text": " \nBarajamda \u00e8 una suddivisione dell'India, classificata come \"census town\", di 7.691 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 09' 53 N e 85\u00b0 26' 11 E.\nSociet\u00e0.\nEvoluzione demografica.\nAl censimento del 2001 la popolazione di Barajamda assommava a 7.691 persone, delle quali 4.033 maschi e 3.658 femmine. I bambini di et\u00e0 inferiore o uguale ai sei anni assommavano a 1.272, dei quali 656 maschi e 616 femmine. Infine, coloro che erano in grado di saper almeno leggere e scrivere erano 4.037, dei quali 2.499 maschi e 1.538 femmine."}
{"id": "2260564", "revid": "167900", "url": "https://it.wikipedia.org/wiki?curid=2260564", "title": "Zhong Kang", "text": ""}
{"id": "2260571", "revid": "599013", "url": "https://it.wikipedia.org/wiki?curid=2260571", "title": "Gerald Govan", "text": ""}
{"id": "2260572", "revid": "767487", "url": "https://it.wikipedia.org/wiki?curid=2260572", "title": "Buenavista (Guimaras)", "text": "Buenavista \u00e8 una municipalit\u00e0 di Quarta classe delle Filippine, situata nella Provincia di Guimaras, nella Regione del Visayas Occidentale.\nBuenavista \u00e8 formata da 36 baranggay:"}
{"id": "2260573", "revid": "287204", "url": "https://it.wikipedia.org/wiki?curid=2260573", "title": "Basukinath", "text": "Basukinath \u00e8 una citt\u00e0 dell'India di 14.119 abitanti, situata nel distretto di Dumka, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 23' 32 N e 87\u00b0 04' 48 E.\nSociet\u00e0.\nEvoluzione demografica.\nAl censimento del 2001 la popolazione di Basukinath assommava a 14.119 persone, delle quali 7.341 maschi e 6.778 femmine. I bambini di et\u00e0 inferiore o uguale ai sei anni assommavano a 2.373, dei quali 1.258 maschi e 1.115 femmine. Infine, coloro che erano in grado di saper almeno leggere e scrivere erano 7.693, dei quali 4.780 maschi e 2.913 femmine."}
{"id": "2260575", "revid": "292162", "url": "https://it.wikipedia.org/wiki?curid=2260575", "title": "Tadinum", "text": ""}
{"id": "2260576", "revid": "1318658", "url": "https://it.wikipedia.org/wiki?curid=2260576", "title": "Eccidio di Valdagno", "text": "L'eccidio di Valdagno fu una strage nazista compiuta il 3 luglio 1944 a Valdagno, nella quale furono fucilati 7 partigiani.\nFatti.\nIl 30 giugno 1944 durante un'imboscata organizzata da una pattuglia di partigiani comandata da Francesco Gasparotto detto \"Furia\", fu ucciso il tenente Walter F\u00fchr e gravemente ferito il maresciallo Ernst Utz, il quale morir\u00e0 il successivo 10 Luglio. La pattuglia partigiana si stava muovendo da Selva di Trissino su ordine di Alfredo Rigodanzo \"Ermenegildo\" della Brigata Stella, comandata da Luigi Pierobon \"Dante\", della 30\u00aa Brigata garibaldina Garemi.\nIl comandante del distaccamento tedesco a Valdagno, ordin\u00f2 una rappresaglia e con l'aiuto delle forze fasciste vennero arrestati nel giro di due giorni otto persone impegnate politicamente, uno dei quali riuscir\u00e0 a fuggire all'ultimo momento (Raffaele Preto).\nDopo essere stati interrogati e condannati vennero fucilati nel campo di tiro, dove erano gi\u00e0 state preparate le otto fosse. Secondo un'altra versione i corpi furono invece sepolti in una fossa comune al cimitero di Valdagno."}
{"id": "2260577", "revid": "287204", "url": "https://it.wikipedia.org/wiki?curid=2260577", "title": "Bermo (India)", "text": " \nBermo \u00e8 una suddivisione dell'India, classificata come \"census town\", di 16.954 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 47' 31 N e 85\u00b0 57' 31 E.\nSociet\u00e0.\nEvoluzione demografica.\nAl censimento del 2001 la popolazione di Bermo assommava a 16.954 persone, delle quali 8.971 maschi e 7.983 femmine. I bambini di et\u00e0 inferiore o uguale ai sei anni assommavano a 2.497, dei quali 1.285 maschi e 1.212 femmine. Infine, coloro che erano in grado di saper almeno leggere e scrivere erano 9.843, dei quali 6.036 maschi e 3.807 femmine."}
{"id": "2260578", "revid": "85053", "url": "https://it.wikipedia.org/wiki?curid=2260578", "title": "Marina militare peruviana", "text": ""}
{"id": "2260580", "revid": "292162", "url": "https://it.wikipedia.org/wiki?curid=2260580", "title": "Tifernum Tiberinum", "text": ""}
{"id": "2260581", "revid": "287204", "url": "https://it.wikipedia.org/wiki?curid=2260581", "title": "Bhagatdih", "text": " \nBhagatdih \u00e8 una suddivisione dell'India, classificata come \"census town\", di 33.263 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 45' 39 N e 86\u00b0 24' 38 E.\nSociet\u00e0.\nEvoluzione demografica.\nAl censimento del 2001 la popolazione di Bhagatdih assommava a 33.263 persone, delle quali 18.287 maschi e 14.976 femmine. I bambini di et\u00e0 inferiore o uguale ai sei anni assommavano a 5.085, dei quali 2.620 maschi e 2.465 femmine. Infine, coloro che erano in grado di saper almeno leggere e scrivere erano 19.318, dei quali 12.441 maschi e 6.877 femmine."}
{"id": "2260582", "revid": "266224", "url": "https://it.wikipedia.org/wiki?curid=2260582", "title": "Tonezza del cimone", "text": ""}
{"id": "2260584", "revid": "287204", "url": "https://it.wikipedia.org/wiki?curid=2260584", "title": "Bhuli", "text": "Bhuli \u00e8 una suddivisione dell'India, classificata come \"census town\", di 89.584 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 49' 00 N e 86\u00b0 23' 55 E.\nSociet\u00e0.\nEvoluzione demografica.\nAl censimento del 2001 la popolazione di Bhuli assommava a 89.584 persone, delle quali 47.995 maschi e 41.589 femmine. I bambini di et\u00e0 inferiore o uguale ai sei anni assommavano a 13.667, dei quali 7.068 maschi e 6.599 femmine. Infine, coloro che erano in grado di saper almeno leggere e scrivere erano 56.770, dei quali 34.013 maschi e 22.757 femmine."}
{"id": "2260585", "revid": "104458", "url": "https://it.wikipedia.org/wiki?curid=2260585", "title": "Vettona", "text": ""}
{"id": "2260586", "revid": "767487", "url": "https://it.wikipedia.org/wiki?curid=2260586", "title": "Maurice McHartley", "text": ""}
{"id": "2260589", "revid": "287204", "url": "https://it.wikipedia.org/wiki?curid=2260589", "title": "Basaria", "text": " \nBasaria \u00e8 una suddivisione dell'India, classificata come \"census town\", di 3.966 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 47' 18 N e 86\u00b0 22' 17 E.\nSociet\u00e0.\nEvoluzione demografica.\nAl censimento del 2001 la popolazione di Basaria assommava a 3.966 persone, delle quali 2.103 maschi e 1.863 femmine. I bambini di et\u00e0 inferiore o uguale ai sei anni assommavano a 608, dei quali 300 maschi e 308 femmine. Infine, coloro che erano in grado di saper almeno leggere e scrivere erano 2.082, dei quali 1.430 maschi e 652 femmine."}
{"id": "2260590", "revid": "1812835", "url": "https://it.wikipedia.org/wiki?curid=2260590", "title": "Problema dell'orizzonte", "text": "Il problema dell'orizzonte \u00e8 un'incongruenza del modello cosmologico standard del Big Bang identificata negli anni settanta.\nNasce dall'evidenza che regioni dell'universo che non dovrebbero essere mai entrate in contatto, a causa di una distanza tra esse superiore a quella che ha potuto percorrere la luce nel tempo stimato dall'evento iniziale del Big Bang, hanno la stessa temperatura e altre propriet\u00e0 fisiche. Ci\u00f2 dovrebbe essere impossibile, dato che la velocit\u00e0 della luce \u00e8 la massima alla quale pu\u00f2 avvenire qualunque scambio di informazione, riguardante l'energia, il calore o altri parametri fisici. Il problema dell'orizzonte pu\u00f2 essere risolto tramite la teoria inflazionaria, che nasce principalmente a tale scopo.\nConcetti basilari.\nQuando si guarda il cielo di notte, le distanze tra noi e i vari oggetti ci consentono di vedere quegli oggetti com'erano nel passato. Una galassia distante 10 miliardi di anni luce appare ad un osservatore com'era 10 miliardi di anni fa, perch\u00e9 la luce ha impiegato quel determinato arco di tempo per raggiungerlo. Se si osserva una galassia distante dalla Terra 10 miliardi di anni luce in una determinata direzione, per esempio \"ovest\", e un'altra alla stessa distanza ma nella direzione opposta, ovvero \"est\", la distanza totale tra le due galassie \u00e8 di 20 miliardi di anni luce e, poich\u00e9 l'universo esiste da circa 14 miliardi di anni, ci\u00f2 significa che la luce della prima galassia non ha ancora raggiunto la seconda. In un senso pi\u00f9 generale, ci sono parti dell'universo che sono visibili per un osservatore, ma non lo sono per un altro, al di fuori del rispettivo orizzonte di particella.\nNelle teorie fisiche standard, nessuna informazione pu\u00f2 essere trasportata pi\u00f9 velocemente della velocit\u00e0 della luce. Riprendendo l'esempio delle galassie, esse non possono aver scambiato nessun tipo di informazione, cio\u00e8 non sono in rapporto causale tra loro. Ci si potrebbe aspettare quindi che le loro propriet\u00e0 fisiche possano essere diverse e, pi\u00f9 in generale, che l'universo nel suo complesso abbia propriet\u00e0 diverse in regioni differenti. Al contrario di quanto previsto, l'universo \u00e8 in realt\u00e0 estremamente omogeneo. Per esempio, la radiazione cosmica di fondo, che permea tutto l'universo, ha all'incirca la stessa temperatura in ogni punto dello spazio, circa . Le differenze nella temperatura sono cos\u00ec piccole che solo recentemente \u00e8 stato possibile sviluppare strumenti capaci di misurarle, come la sonda WMAP e la missione Planck Surveyor. Questa prova sperimentale pone un serio problema: se l'universo part\u00ec con piccole differenze di temperatura in regioni diverse, non vi \u00e8 modo che essa si sia potuta livellare ad una temperatura uniforme a partire da questo istante di tempo. La meccanica quantistica richiede che queste differenze esistano a causa del principio di indeterminazione di Heisenberg, che sostanzialmente afferma che non vi \u00e8 modo di conoscere precisamente quanto valgono tutte le propriet\u00e0 di un oggetto osservato e non vi \u00e8 modo che l'universo si sia formato \"precisamente\" con le stesse propriet\u00e0 in ogni punto.\nL'importanza di questo problema \u00e8 abbastanza ampia. In base alla teoria del Big Bang, durante la sua espansione, la densit\u00e0 dell'universo \u00e8 diminuita fino al momento in cui i fotoni e le particelle, non pi\u00f9 ostacolati dagli scontri con la materia, si sono potuti disaccoppiare dal plasma, e diffondersi nell'universo come una fiammata di luce. Si ritiene che ci\u00f2 avvenne circa 380\u00a0000 anni dopo il Big Bang, perci\u00f2 il volume di ogni possibile scambio di informazione sarebbe avvenuto in una sfera di 380\u00a0000 anni luce di raggio. Questa ipotesi non si concilia con il fatto che l'Universo abbia all'incirca la stessa temperatura in un volume 1088 volte pi\u00f9 grande.\nPer dedurre il problema dell'orizzonte \u00e8 necessario definire cos'\u00e8 l'orizzonte, quindi bisogna introdurre il concetto di \"distanza propria\". Si parte dalla Metrica di Friedmann - Lema\u00eetre - Robertson - Walker\nDove formula_2 \u00e8 l'elemento angolare, mentre formula_3 \u00e8 una coordinata definita come \nPoich\u00e9 bisogna studiare delle geodetiche di tipo luce, si ha formula_5 e formula_6, quindi l'espressione per la metrica si riduce a formula_7. Separando le variabili e integrando \ndove formula_9 \u00e8 il tempo di emissione di un fotone della Radiazione cosmica di fondo, si ottiene l'espressione per la distanza comovente \nLa distanza comovente \u00e8 legata alla distanza propria tramite la relazione formula_11, quindi formula_12 vale \nA questo punto \u00e8 possibile definire la distanza dell'orizzonte formula_14 come la distanza propria misurata per un fotone partito al tempo formula_15 anzich\u00e9 al tempo formula_9, ovvero al tempo del Big Bang \nTale distanza definisce l'orizzonte causalmente connesso. Ora \u00e8 necessario valutare la distanza dell'orizzonte al tempo in cui i fotoni della Radiazione cosmica di fondo si sono disaccoppiati dalla materia, e quindi nell'epoca della materia, con il parametro di scala che vale formula_18. Poich\u00e9 la distanza dell'orizzonte in epoca della materia \u00e8 dato da\nIl suo valore al tempo dell'emissione dei fotoni della radiazione di fondo vale \nLa costante di Hubble \u00e8 data dalla seguente relazione \nin cui compare il Redshift formula_22. Da questa relazione, si ottiene la costante di Hubble valutata al tempo della radiazione di fondo \nSostituendo i rispettivi valori numerici per le costanti , si ottiene un valore per formula_24 di circa formula_25, che se sostituito nell'espressione per la distanza dell'orizzonte, da un valore di formula_26 pari a circa . \u00c8 possibile esprimere tale distanza in termini di distanza angolare tramite la relazione \nE dato che la distanza angolare \u00e8 legata all'angolo formula_28 tramite formula_29, dove formula_30 equivale a formula_26, si trova un valore per l'angolo formula_32 pari a \nche equivale a circa 1,7\u00b0. Ci\u00f2 significa che gli unici punti dell'Universo che possono essersi scambiati informazioni al tempo dell'emissione dei fotoni, erano racchiusi in un angolo di circa 1,7\u00b0, il che \u00e8 in netta contraddizione con le osservazioni, le quali mostrano che la Radiazione cosmica di fondo presenta una temperatura estremamente uniforme in tutti i punti del cielo. Sembra quindi un puro caso il fatto che ogni punto dell'Universo sia in equilibrio termico quasi perfetto, anche in zone che al tempo dell'emissione dei fotoni erano causalmente indipendenti.\nInflazione.\nLa teoria inflazionaria fornisce una soluzione a questo problema (come a molti altri, ad esempio al problema dell'universo piatto o \"paradosso della piattezza\") ipotizzando un'espansione esponenziale, l\u2019inflazione, nei primissimi istanti della storia dell'universo (per la precisione 10\u221235 secondi dopo il Big Bang) che avrebbe determinato un aumento dimensionale enorme: circa un miliardo di miliardi di miliardi di volte (fra 1025 e 1030).\nSe l\u2019ipotesi fosse corretta risolverebbe il problema dell'orizzonte dato che le propriet\u00e0 fisiche si sarebbero livellate prima del periodo inflazionario, quando la porzione di universo che si sarebbe successivamente espansa fino a diventare oggi l\u2019universo osservabile era sufficientemente piccola da essere in rapporto di causalit\u00e0, cio\u00e8 tale che la luce ha potuto percorrerla interamente rendendola sufficientemente omogenea e isotropa. L'inflazione avrebbe poi \"bloccato\" queste propriet\u00e0 in tutto lo spazio e l'universo avrebbe continuato a essere quasi perfettamente omogeneo e isotropo poich\u00e9 l'eventuale informazione necessaria a modificare questa condizione non sarebbe pi\u00f9 stata in rapporto di causalit\u00e0. Le regioni distanti del cosmo che appaiono ora non essere in rapporto causale lo sarebbero state quindi per un breve tempo nel passato.\nUna conseguenza dell'inflazione cosmica \u00e8 che le anisotropie nel Big Bang sono state ridotte ma non del tutto eliminate; tali differenze continuano a esistere nella temperatura della radiazione cosmica di fondo. La teoria prevede uno spettro per le anisotropie nella radiazione cosmica di fondo che \u00e8 consistente con le osservazioni dei satelliti WMAP, COBE e Planck."}
{"id": "2260591", "revid": "599013", "url": "https://it.wikipedia.org/wiki?curid=2260591", "title": "David Lee (cestista 1942)", "text": ""}
{"id": "2260603", "revid": "599013", "url": "https://it.wikipedia.org/wiki?curid=2260603", "title": "Freddie Crawford", "text": ""}
{"id": "2260604", "revid": "729019", "url": "https://it.wikipedia.org/wiki?curid=2260604", "title": "Fiat 24-32 HP", "text": "La 24-32 HP \u00e8 un'autovettura di lusso costruita dalla Fiat dal 1901 al 1905. Il modello fu progettato a telaio nudo; i clienti portavano l'automobile ai carrozzieri di fiducia per completare la vettura. Fu fornita con tre differenti passi, pi\u00f9 precisamente versione corta, media ed allungata. Ne fu preparata anche una versione da competizione, la \u201c24 HP 1902 Corsa\u201d.\nCaratteristiche tecniche.\nIl motore di tipologia biblocco, cio\u00e8 due testate da due cilindri ognuna. Fu costruito in tre differenti versioni, pi\u00f9 precisamente:\nTutti i propulsori erano a quattro cilindri in linea.\nLa trasmissione era formata da un cambio manuale a quattro rapporti.\nLa 24-32\u00a0hp fu caratterizzata da importanti innovazioni tecnologiche: fu la prima berlina ad essere carrozzata Landaulet, la prima ad avere il pedale dell'acceleratore e quattro rapporti a marce avanti pi\u00f9 la retromarcia. La versione da strada raggiungeva i 75 km/h.\nLa trazione era posteriore.\nUn esemplare di \"24 HP\", consegnato sul finire del 1901 al Ministero della Guerra, fu la prima automobile con motore endotermico in dotazione al Regio Esercito Italiano.\nLa versione da competizione.\nNel 1902 fu introdotta una versione da competizione, la \u201c24 HP 1902 Corsa\u201d. Fu la prima autovettura nella storia ad essere realmente una vettura da corsa. Non derivava infatti da nessuna vettura di serie. La \u201cCorsa\u201d aveva il telaio interamente in acciaio, a differenza dei modelli dell'epoca, dove si impiegava generalmente il legno. Montava un biblocco da 7238 cm\u00b3 di cilindrata erogante una potenza di 40 hp. Pesava 450 kg e raggiungeva una velocit\u00e0 di 100\u00a0km/h, una velocit\u00e0 considerevole per l'epoca. Le sue prestazioni portarono il modello a dominare molte corse. La vettura vinse, tra l'altro, la Sassi-Superga, vicino a Torino, il 29 giugno 1902 ed il 27 luglio dello stesso anno la Susa-Moncenisio con al volante Vincenzo Lancia. Quest'ultima competizione fu corsa alla ragguardevole velocit\u00e0 media di 44,16\u00a0km/h."}
{"id": "2260606", "revid": "300067", "url": "https://it.wikipedia.org/wiki?curid=2260606", "title": "Levern Tart", "text": ""}
{"id": "2260607", "revid": "729019", "url": "https://it.wikipedia.org/wiki?curid=2260607", "title": "Devjatkino", "text": "Devjatkino (in russo \u0414\u0435\u0432\u044f\u0301\u0442\u043a\u0438\u043d\u043e, traslitterazione anglosassone Devyatkino, precedentemente anche Komsomolskaya) \u00e8 una stazione della metropolitana di San Pietroburgo, sulla linea 1, unica della metropolitana a trovarsi fuori dai confini comunali, nell'oblast' di Leningrado.\nTermine settentrionale della linea 1, prende il suo nome da una localit\u00e0 vicina. La stazione venne aperta il 29 dicembre 1978."}
{"id": "2260609", "revid": "599013", "url": "https://it.wikipedia.org/wiki?curid=2260609", "title": "John Tresvant", "text": ""}
{"id": "2260610", "revid": "1356", "url": "https://it.wikipedia.org/wiki?curid=2260610", "title": "Ausona", "text": "Ausona (o Aurunca) era un'antica citt\u00e0 del popolo italico degli Osci Ausoni (o Aurunci), probabilmente ubicata nei pressi dell'odierna Ausonia. Insieme a Vescia, Minturnae, Sinuessa e Veseris costituiva la Pentapoli aurunca.\nAlleata dei Capuani, venne distrutta dai Romani durante la Seconda guerra sannitica, nel 314 a.C., e i suoi abitanti passati per le armi. La citt\u00e0 non rinacque dopo questo massacro. Nei pressi di Ausonia sono state rinvenute iscrizioni latine di et\u00e0 imperiale riguardanti la divinit\u00e0 di Ercole. Da alcuni studiosi, tali iscrizioni sono messe in relazione alla presenza di un'antica via processionale, di cui in parte \u00e8 ancora rintracciabile il percorso, dedicata al culto del dio e che conduceva da Ausona alla costa Tirrenica presso Minturno."}
{"id": "2260611", "revid": "1543377", "url": "https://it.wikipedia.org/wiki?curid=2260611", "title": "Alessandra Dino", "text": "Biografia.\n\u00c8 professoressa associata di Sociologia giuridica, della devianza e del mutamento sociale presso la Facolt\u00e0 di Scienze della Formazione dell'Universit\u00e0 degli Studi di Palermo. Presso il medesimo Ateneo, ha insegnato nella Scuola di Specializzazione in \u201cIstituzioni e Tecniche di Tutela dei Diritti Umani\u201d e presso la SISSIS (Scuola Interuniversitaria Siciliana di Specializzazione per l'Insegnamento Secondario - Sezione dell'Universit\u00e0 degli Studi di Palermo). Ha tenuto corsi nell'ambito dei master universitari in \"Tutela dei diritti dei bambini e degli adolescenti\", in \"Psicologia Giuridica\", in \"Immigrazione Asilo e Cittadinanza\", in \"Tutela dei bambini e degli adolescenti\", \"Residenzialit\u00e0 e cura. Comunit\u00e0 per l'infanzia, l'adolescenza, la salute mentale\", organizzati presso l'Ateneo del capoluogo siciliano, occupandosi dello studio dei processi di costruzione sociale della devianza, delle dinamiche sottese ai processi di etichettamento e delle differenti forme di disagio e di marginalit\u00e0 sociale.\nPartecipa alle attivit\u00e0 di ricerca, di analisi e di produzione di testi dello Standing Group on Organised Crime of ECPR (European Consortium of Political Research) ed \u00e8 consulente della rivista \"Global Crime\".\n\u00c8 componente del comitato scientifico della rivista \"Narcomafie\", del comitato di redazione della rivista \"Meridiana\" e del Consiglio di Direzione di \"Historia Magistra. Rivista di Storia Critica\".\nCollabora con la rivista siciliana \"Segno\".\nAmbiti di studio.\nStudiosa dei fenomeni criminali di tipo mafioso, ha applicato il metodo di ricerca etnografico all'analisi dei processi simbolici e all'osservazione delle trasformazioni interne alla mafia siciliana. Tra i suoi studi pi\u00f9 significativi, quelli che - a partire dal 1997 - hanno esplorato il ruolo delle donne all'interno delle organizzazioni mafiose e - in particolare - all'interno della vita quotidiana di Cosa Nostra e quelli che hanno approfondito il rapporto tra mafia e religione. La sua pi\u00f9 recente produzione scientifica (2003 - 2009) \u00e8 dedicata soprattutto al rapporto tra mafia e potere, al ruolo dei cosiddetti \"colletti bianchi\" all'interno delle attivit\u00e0 di Cosa Nostra sullo scacchiere internazionale, allo studio delle leadership mafiose, al rapporto tra mafia e informazione, tra potere e democrazia (2009-2012)."}
{"id": "2260612", "revid": "599013", "url": "https://it.wikipedia.org/wiki?curid=2260612", "title": "Joe Strawder", "text": ""}
{"id": "2260615", "revid": "104458", "url": "https://it.wikipedia.org/wiki?curid=2260615", "title": "Aurunca", "text": ""}
{"id": "2260616", "revid": "767487", "url": "https://it.wikipedia.org/wiki?curid=2260616", "title": "Willie Murrell", "text": "Carriera.\nVenne selezionato dai St. Louis Hawks al quarto giro del Draft NBA 1964 (31\u00aa scelta assoluta), ma non gioc\u00f2 mai nella NBA."}
{"id": "2260617", "revid": "1186766", "url": "https://it.wikipedia.org/wiki?curid=2260617", "title": "Corbetta (disambigua)", "text": ""}
{"id": "2260620", "revid": "767487", "url": "https://it.wikipedia.org/wiki?curid=2260620", "title": "Jim Davis (cestista)", "text": ""}
{"id": "2260622", "revid": "104458", "url": "https://it.wikipedia.org/wiki?curid=2260622", "title": "Suessa", "text": ""}
{"id": "2260623", "revid": "330270", "url": "https://it.wikipedia.org/wiki?curid=2260623", "title": "Philippe Buonarroti", "text": ""}
{"id": "2260624", "revid": "767487", "url": "https://it.wikipedia.org/wiki?curid=2260624", "title": "McCoy McLemore", "text": ""}
{"id": "2260626", "revid": "775372", "url": "https://it.wikipedia.org/wiki?curid=2260626", "title": "Storia di Wallis e Futuna", "text": "Wallis e Futuna erano state popolate gi\u00e0 nell'VIII secolo a.C., come dimostrano manufatti di quest'epoca rinvenuti nell'isola di Futuna. In seguito Futuna entr\u00f2 sotto l'influenza delle Samoa, mentre a partire dal XIV secolo Wallis sub\u00ec ripetute invasioni da Tonga, la cui ferocia \u00e8 stata tramandata oralmente sino ad oggi: le fortezze tongane sono gli unici reperti archeologici di Wallis (le pi\u00f9 importanti sono \"Talietumu\" e \"To'oga Toto\").\nStoria.\nEsplorazione europea.\nGli esploratori olandesi Jacob Le Maire e Wilhelm Schouten arrivarono a Futuna il 22 maggio 1616 e la battezzarono con il nome della loro citt\u00e0 natale, Hoorn. Dopo gli olandesi giunse in queste zone l'esploratore inglese Samuel Wallis che, dopo avere scoperto Tahiti, nel'attuale Polinesia Francese, arriv\u00f2 a Uvea (96\u00a0km\u00b2) nel 1767 e la ribattezz\u00f2 con il suo nome.\nI tre regni e il protettorato francese.\nIntorno alla prima met\u00e0 del XIX secolo le isole divennero meta di balenieri, seguiti da mercanti, pescatori e missionari. I primi ad arrivare, nel 1837, furono i missionari cattolici, tra i quali Pierre Bataillon a Wallis e Pierre Chanel a Futuna. Nel 1841 Chanel fu ucciso dal re Niuluki, atto che valse a Pierre Chanel la santificazione (Santo protettore dell'Oceania). Il 5 aprile 1842 i missionari chiesero la protezione della Francia a seguito della ribellione di parte della popolazione locale.\nIl 5 aprile 1887 la regina Amelia di Uvea (nell'isola di Wallis) (20 febbraio 1869-10 marzo 1895) firm\u00f2 un trattato ufficiale che stabiliva il protettorato francese: l'accettazione era subordinata al mantenimento della sua indipendenza e autorit\u00e0 sui sudditi. I re di Sigave e Tu`a (Alo), nelle isole di Futuna e Alofi, sottoscrissero anch'essi un trattato che costituiva un protettorato di Parigi il 16 febbraio 1888. Le isole vennero poste sotto l'autorit\u00e0 della colonia francese della Nuova Caledonia. La regina Amelia era nipote di Lavelua I (1831-1858) e succedette alla zia Falakika (1858-1869): fu madre dei successivi sovrani Vito Lavelua II, Lusiano Aisake e Mautamakia, che continuer\u00e0 la discendenza.\nL'arcipelago ha una forma di governo originale, con tre monarchie tradizionali (all'interno dei territori d'oltre mare della repubblica francese), in cui i sovrani governano con i consigli eletti e il rappresentante di Parigi. I regni non hanno un sistema ereditario ma aristocratico: le famiglie nobili (\"aliki\") eleggono e destituiscono i re. Il re di Uvea \u00e8 il capo della gerarchia tradizionale: \u00e8 assistito dal primo ministro (\"kivalu\") e da cinque ministri, ha il titolo di \"lavelua\" e gode di un appannaggio concesso dalla Francia. La dinastia regnante a Uvea \u00e8 la seconda Takumasiva: dal primo re Muliakaaka (1820-1825) all'attuale Kapiliee Faupala (2008) si sono succeduti 25 sovrani, tra cui quattro regine (Takala, 1829-1830; Falakika; Amelia, Aloisia). La famiglia reale risiede a Mata-Utu nel palazzo vicino alla cattedrale di Notre-Dame de l'Assumption, che ne custodisce le tombe.\nIl Novecento.\nNel 1917 i tre regni tradizionali vennero annessi alla Francia e trasformati nella colonia di Wallis e Futuna, sempre sotto l'autorit\u00e0 della Nuova Caledonia.\nDurante la seconda guerra mondiale le isole Wallis e Futuna furono l'unica colonia della Francia di Vichy a schierarsi al fianco della madrepatria collaborazionista, nonostante le opposizioni della Nuova Caledonia. L'arrivo della guerra nel Pacifico pose fine a questa situazione e nel maggio del 1942 i cinquemila abitanti di Wallis assistettero allo sbarco di duemila soldati statunitensi. Furono costruiti alcuni campi di aviazione, tra cui quello di Hihifo, tuttora in uso. Da duemila soldati il contingente americano sal\u00ec a seimila unit\u00e0.\nLa regina Aloisia Tautu'u (spos\u00f2 Mr. Brial) succedette a Soane Toke ed ebbe un regno molto difficile (22 dicembre 1953-12 settembre 1958) a causa dei problemi di convivenza con gli americani: dopo cinque anni lasci\u00f2 il trono, si ritir\u00f2 a vita privata e mor\u00ec nel 1972.\nNel 1959 gli abitanti delle isole votarono per diventare un territorio d'oltremare francese, in vigore dal 29 luglio 1961, ponendo quindi fine al subordinamento alla Nuova Caledonia. Le isole non hanno mai richiesto l'indipendenza, ma godono attualmente di ampia autonomia.\nTra le molte tempeste tropicali che hanno colpito le isole l'ultima tra le pi\u00f9 catastrofiche \u00e8 il ciclone Raja, del 1986. Altra calamit\u00e0 che ha colpito Wallis e Futuna \u00e8 stato il grande terremoto del 1993 che ha distrutto, tra l'altro, la principale chiesa di Futuna, ricostruita poi a tempo di record in soli otto mesi.\nIl Duemila.\nIl 7 maggio 2007 \u00e8 morto il re di Uvea Tomasi Kulimoetoke II, che regnava da oltre quaranta anni (dal 1959). Per sei mesi il paese fu in lutto nazionale. Durante questo periodo era assolutamente vietato parlare di un possibile successore. Il 25 luglio 2008 Kapiliele Faupala \u00e8 stato eletto re, a dispetto di qualche protesta di alcuni clan reali. Nel maggio 2008 \u00e8 morto anche il re di Alofi.\nI francobolli emessi dalle poste di Wallis e Futuna sono ricercati dai collezionisti."}
{"id": "2260627", "revid": "126257", "url": "https://it.wikipedia.org/wiki?curid=2260627", "title": "Fiat 24/32 HP", "text": ""}
{"id": "2260636", "revid": "767487", "url": "https://it.wikipedia.org/wiki?curid=2260636", "title": "Art Becker", "text": ""}
{"id": "2260637", "revid": "73433196", "url": "https://it.wikipedia.org/wiki?curid=2260637", "title": "Aquinum", "text": ""}
{"id": "2260638", "revid": "126257", "url": "https://it.wikipedia.org/wiki?curid=2260638", "title": "Fiat 24 32 hp", "text": ""}
{"id": "2260641", "revid": "767487", "url": "https://it.wikipedia.org/wiki?curid=2260641", "title": "Chuck Mrazovich", "text": ""}
{"id": "2260664", "revid": "287204", "url": "https://it.wikipedia.org/wiki?curid=2260664", "title": "Teoria del vaccino orale antipolio all'origine dell'AIDS", "text": "La teoria del vaccino orale antipolio all'origine dell'AIDS \u00e8 una teoria, non accreditata dalla comunit\u00e0 scientifica internazionale, affermante che l'epidemia di HIV/AIDS si sia sviluppata alla fine degli anni cinquanta a causa della contaminazione di uno o pi\u00f9 lotti di vaccini orali antipolio con un SIVcpz, un virus degli scimpanz\u00e9 ritenuto dalla comunit\u00e0 scientifica il progenitore del virus HIV-1. Studi filogenetici e modelli di biologia molecolare contraddicono la teoria e di conseguenza la maggioranza della comunit\u00e0 scientifica considera l'ipotesi confutata.\nSecondo questa teoria, l'origine \u00e8 dovuta a sperimentazioni effettuate fra il 1957 e il 1960 nell'allora Congo Belga e nel Ruanda-Urundi (attuali Repubblica Democratica del Congo, Ruanda e Burundi) su oltre un milione di persone con un vaccino sperimentale denominato CHAT e sviluppato da Hilary Koprowski dell'Istituto Wistar di Philadelphia.\nLa comunit\u00e0 scientifica internazionale ha confutato valutando che le prove disponibili non supportano questa teoria.\nLa basi della teoria.\nHIV e virus delle scimmie.\nDue sierotipi di HIV sono noti nell'uomo: HIV-1 e HIV-2. Nonostante entrambi i virus siano in grado di provocare immunodeficienza nell'uomo (AIDS), le due specie sono a tal punto diverse fra loro da necessitare di due test distinti per l'individuazione. \u00c8 largamente accettato dalla comunit\u00e0 scientifica che ambedue i virus derivino da virus delle scimmie (SIV). Nello specifico si considera che il progenitore del virus HIV-2 sia il SIVsm, un virus ritrovato naturalmente nelle scimmie della specie cercocebo moro, mentre si ritiene che il progenitore del virus HIV-1 sia il SIVcpz, un virus degli scimpanz\u00e9. Diverse teorie sono state sviluppate per spiegare come possa essere avvenuto questo passaggio fra specie (zoonosi), in considerazione anche della capacit\u00e0 di trasmissione relativamente bassa di queste specie di virus.\nTeoria dominante e altre teorie comparabili.\nLa teoria dominante (a volte definita teoria del cacciatore) propone che il passaggio del virus sia avvenuto involontariamente durante la macellazione delle carni di scimmia, consumate come alimento in molte regioni dell'Africa. Altre teorie per\u00f2 ritengono che la teoria del cacciatore non sia sufficiente a spiegare l'insorgenza della pandemia di AIDS solo nel XX secolo, visto che le scimmie fanno parte della dieta africana da centinaia, se non migliaia di anni.\nLa teoria del riutilizzo seriale delle siringhe non-sterili completa la teoria del cacciatore proponendo che la diffusione e l'adattamento del virus al corpo umano sia avvenuto attraverso il riutilizzo ripetuto in Africa di aghi non sterilizzati durante le campagne di vaccinazione e le cure ospedaliere ordinarie. L'Organizzazione mondiale della sanit\u00e0 (OMS) ha riconosciuto il problema della sterilizzazione degli strumenti medici come un'emergenza per molti paesi in via di sviluppo.\nUn'altra teoria (poco discussa) riapre il capitolo delle sperimentazioni con sangue e tessuto di scimmie, effettuate nel XX secolo. Nella letteratura medica si incontravano fra il 1922 e il 1955 \"diversi casi in cui a umani era stato iniettato sangue di scimmia contenente parassiti della malaria\" per scopi terapeutici.\nUna variante di quest'ultima pone l'attenzione, invece, sugli \"innesti testicolari\" effettuati da Serge Voronoff a centinaia di persone soprattutto nella prima met\u00e0 del secolo, in cui pezzetti di testicoli, in particolare di scimpanz\u00e9, venivano iniettati nel muscolo retto dell'addome o nella borsa scrotale.\nLa teoria del vaccino orale antipolio propone invece che il passaggio del virus dalle scimmie all'uomo sia dovuto a vaccini sperimentali antipolio contaminati.\nProduzione dei vaccini antipolio e SV40.\nCome per molti altri vaccini, il procedimento alla base della produzione di vaccini antipolio consiste nella coltivazione su scala industriale dei vari ceppi del virus della poliomielite in colture di tessuti animali o linee cellulari umane. Nel caso specifico dei vaccini orali antipolio durante tutto il XX secolo sono state utilizzate colture di tessuti di rene di scimmia.\nI vaccini antipolio si dividono essenzialmente in due tipi: vaccini inattivati contenenti virus uccisi, iniettati per via intramuscolare, e vaccini attenuati contenenti virus vivi ma privati dell'attivit\u00e0 patogena, somministrati per via orale. Il ricercatore Jonas Salk svilupp\u00f2 il primo vaccino inattivato ritenuto sicuro ed utilizzato per le campagne di vaccinazione di massa effettuate a partire dal 1954 negli Stati Uniti, seguito poi dal vaccino orale attenuato sviluppato da Albert Sabin e sperimentato con successo alla fine degli anni Cinquanta in URSS. Durante tutti gli anni Cinquanta venivano utilizzate, nella produzione di ambedue i vaccini, esclusivamente scimmie asiatiche (Macaco rhesus). Nel 1960 per\u00f2 si scopr\u00ec che questo tipo di scimmie risultava naturalmente infetto con un virus, denominato poi SV40.\nL'identificazione dell'SV40 e il suo ritrovamento in numerosi lotti di vaccini sia Salk che Sabin provocarono una certa apprensione nella comunit\u00e0 scientifica, poich\u00e9 un primo test dimostrava il potere cancerogeno di questo virus nei criceti.\nIl Dr. Koprowski, uno dei pionieri nella ricerca di un vaccino antipolio, aveva proposto energicamente di non usare pi\u00f9 scimmie nella produzione dei vaccini, in quanto altri virus non identificati potevano nascondersi nelle colture di tessuti di rene di scimmia.\nInvece di passare a linee di cellule umane (HCL), come proposto da Koprowski, si scelse semplicemente di abbandonare l'impiego di scimmie asiatiche, infettate in gran percentuale dall'SV40, e di utilizzare scimmie africane, che invece risultavano essere prive di questo agente virale.\nCon le prime osservazioni sulla popolazione vaccinata con i vaccini contaminati dall'SV40 la comunit\u00e0 scientifica si tranquillizz\u00f2, poich\u00e9 sembrava che la sorte avesse voluto che questo virus fosse innocuo nell'uomo (anche se studi recenti hanno riaperto il caso).\nI sostenitori della teoria del vaccino orale antipolio sostengono che il caso dell'SV40 rappresenti un precedente che avvalora la plausibilit\u00e0 del passaggio dalle scimmie all'uomo attraverso vaccini antipolio dei virus progenitori degli HIV.\nLe sperimentazioni nel Congo belga e nel Ruanda-Urundi.\n\u00c8 generalmente accettato dalla comunit\u00e0 scientifica che l'epicentro dell'epidemia di HIV-1 \u00e8 l'Africa Sub-sahariana. I primi studi degli anni Ottanta puntavano soprattutto alla zona dei grandi laghi, mentre gli studi pi\u00f9 moderni si focalizzano in un'area pi\u00f9 a Ovest (Camerun).\nLa traccia pi\u00f9 vecchia di HIV-1 nell'uomo \u00e8 del 1959 ed \u00e8 stata rinvenuta in un campione di sangue prelevato nell'allora Leopoldville (attuale Kinshasa, Rep. Dem. del Congo).\nLa teoria del vaccino orale antipolio ipotizza che in particolare i vaccini contaminati fossero quelli somministrati nella prima sperimentazione di massa effettuata nell'allora Congo belga fra il 1957 e il 1960, in cui pi\u00f9 di un milione di persone furono vaccinate con il vaccino orale antipolio denominato CHAT, sviluppato dal Dr. Hilary Koprowski, neo-direttore dell'Istituto Wistar di Philadelphia.\nSulle vaccinazioni nel Congo belga gi\u00e0 all'epoca l'OMS aveva sollevato dubbi sulla sicurezza e le modalit\u00e0 di sperimentazione.\nPer via delle tensioni e per lo scoppio della guerra civile non \u00e8 stato possibile sorvegliare l'efficacia della vaccinazione e con il tempo la maggior parte dei documenti \u00e8 andato perduto. In ogni caso l'esperimento aveva perso di valore perch\u00e9 i risultati ottenuti dal vaccino concorrente (quello di Albert Sabin) surclassavano il vaccino di Koprowski.\nStoria e evoluzione della teoria.\nL'articolo di \"Rolling Stone\".\nLa teoria acquista risalto con la pubblicazione nel marzo 1992 dell'articolo di Tom Curtis su \"Rolling Stone\".\nCurtis aveva concordato con il ricercatore Blaine Elswood che una versione scientifica fosse pubblicata su una rivista scientifica. L'articolo preparato da Blaine Elswood, in collaborazione con il ricercatore Raphael Stricker, fu dapprima rifiutato dal \"British Medical Journal\", ma poi fu accettato da \"Research in Virology\", che per\u00f2 tard\u00f2 pi\u00f9 di un anno prima di pubblicarlo.\nLa rivista \"Science\" critic\u00f2 aspramente le argomentazioni di Curtis. \nMa non tutti i ricercatori accettavano di definire l'ipotesi una pura speculazione. \nCurtis, precisando che l'autore della teoria era Elswood e che un articolo scientifico sarebbe stato presto pubblicato, replic\u00f2 che non gli si poteva negare di essere stato sensibile a \"non demonizzare la scienza medica in generale o alcun ricercatore o scienziato in particolare\".\nL'intervento di Curtis in \"Science\" stimol\u00f2 una presa di posizione del Dr. Koprowski, mentre il Wistar Institute, l'ente che Koprowski aveva diretto dal 1957 al 1991 e sotto cui aveva effettuato le campagne di vaccinazioni in Congo, aveva affidato ad un gruppo di esperti la valutazione della plausibilit\u00e0 della teoria. I risultati del gruppo di esperti furono presentati in modo inconsueto il 18 settembre 1992 in una conferenza stampa. \nLe conclusioni furono raccolte in un rapporto di poche pagine che per\u00f2 non fu mai pubblicato.\nAncora Curtis scrisse a \"Science\", ma la risposta di Koprowski fu l'apertura di una causa legale nei confronti di Curtis e \"Rolling Stone\".\nBrian Martin e la \"soppressione di dissenso\".\nGi\u00e0 nel 1987 un ricercatore indipendente di nome Louis Pascal era giunto alle stesse conclusioni di Curtis e Elswood, ma a causa di disguidi, disinteresse e una lunga serie di rifiuti da parte delle riviste scientifiche, non era riuscito a pubblicarle. Il suo articolo viene pubblicato solo a fine 1991 come \"Working Papers\" dell'Universit\u00e0 di Wollongong, con l'appoggio del professore Brian Martin della facolt\u00e0 di Science and Technology Studies, che ritiene che le difficolt\u00e0 di pubblicazione di Louis Pascal siano un caso esemplare di \"soppressione di dissenso\".\nBrian Martin ha studiato la controversia dal punto di vista sociologico pubblicando diversi articoli sul tema.\nNel 1996 il giornalista scientifico australiano Julian Cribb ha pubblicato il libro \"The White Death\", che racconta lo sviluppo della teoria e fornisce alcuni elementi inediti sulla vicenda.\nEdward Hooper e Bill Hamilton.\nNel 1999, Edward Hooper racchiuse la sua ricerca in un volume di pi\u00f9 di mille pagine dal titolo \"The River. A journey back to the source of HIV and AIDS\".\nIl libro di Hooper non poteva che rilanciare la discussione e l'eco sulla stampa (anche non scientifica) fu notevole.\nLe ricerche di Hooper sono state appoggiate da Bill Hamilton, rispettato biologo evoluzionista e autore della prefazione del libro \"The River\", che sosteneva che i fallimenti nel riconoscere gli errori scientifici del passato porteranno solo ad errori simili in futuro. Hamilton \u00e8 deceduto per una malattia contratta in Africa, durante un viaggio in Congo alla ricerca di dati a verifica della teoria.\nRoyal Society e Accademia dei Lincei.\nNel 2000 la Royal Society, su spinta di Bill Hamilton, ha tenuto un meeting di discussione sull'origine dell'AIDS; la teoria del vaccino orale antipolio \u00e8 stato uno dei temi centrali della discussione.\nAl meeting, tre laboratori indipendenti hanno comunicato i risultati dei test effettuati su vecchi campioni del vaccino di Koprowski, che Hooper aveva richiesto nel libro \"The River\". I test hanno confermato la posizione di Koprowski: i suoi vaccini erano stati prodotti utilizzando scimmie inferiori e non scimpanz\u00e9 e non si riscontravano tracce di SIV o HIV, ma questi test non sono n\u00e9 documentati n\u00e9 controstimati e i dubbi sulla loro \"bont\u00e0\" serpeggiano.\nAlla fine degli incontri, Robin Weiss, co-organizzatore del meeting, ha precisato che la teoria, sebbene confutata, era plausibile e deve dunque essere un invito alla prudenza nell'introduzione di trattamenti medici derivati da tessuti animali, come i vaccini vivi attenuati e gli xenotrapianti. Un secondo meeting di discussione si \u00e8 tenuto a Roma all'Accademia Nazionale dei Lincei, il 28-29 settembre 2001.\nDocumentario \"The Origins of AIDS\".\nNel 2003 una piccola casa di produzione canadese ha realizzato un documentario sulla teoria, che dedica ampio spazio alle ricerche di Edward Hooper e lo segue in uno dei suoi viaggi di ricerca in Congo.\nIl documentario \u00e8 stato trasmesso da televisioni nazionali canadesi, francesi, tedesche, svizzere e di molti altri paesi e in Canada ha vinto due premi oltre a far parte della rosa del \"Nominees\" 2004 dei prestigiosi Emmy Award.\nIl documentario ha diffuso maggiormente la teoria al di fuori dell'ambito scientifico e diversi quotidiani hanno affrontato il caso.\nConfutazione della teoria.\nDurante i 12 anni (1992-2004) in cui il dibattito sulla teoria \u00e8 stato molto acceso, sono state addotte diverse argomentazioni pro e contro l'ipotesi. Allo stato attuale la teoria viene ritenuta largamente confutata principalmente sulla base delle seguenti argomentazioni.\nAnalisi dei vecchi vaccini.\nLa teoria del vaccino antipolio proponeva che alcuni dei vaccini utilizzati nelle campagne di vaccinazioni effettuate nel Congo belga e nel Ruanda-Urundi fossero contaminati con l'SIV degli scimpanz\u00e9 (SIVcpz) progenitore del virus HIV-1.\nA fine aprile 2001 vennero pubblicati su \"Science\" e \"Nature\" gli articoli sui test dei vecchi campioni di vaccini Koprowski.\nDue laboratori avevano analizzato i 5 campioni rinvenuti al Wistar Institute e i 3 campioni dei CDC, non rilevando tracce di SIV/HIV n\u00e9 di DNA mitocondriale degli scimpanz\u00e9.\nQuest'ultimo dato era stato confermato da un ulteriore laboratorio.\nI risultati confermavano la tesi di Koprowski che sosteneva che i suoi vaccini non fossero stati prodotti utilizzando scimpanz\u00e9, ma scimmie inferiori (indicate generalmente in inglese con il termine \"monkey\", distinto dal termine \"apes\" riferito alla superfamiglia delle hominoidea, le scimmie antropomorfe).\nAltri ricercatori invece avevano testato due vaccini CHAT ritrovati al National Institute for Biological Standards and Control di Hertfordshire (UK): anch'essi privi di evidenza sia di HIV/SIV sia di DNA di scimpanz\u00e9.\nQuesti non erano i primi test effettuati su vaccini CHAT, poich\u00e9 gi\u00e0 nel 1995, 5 campioni ritrovati al Karolinska Institute di Stoccolma si erano rivelati sieronegativi (i test erano stati suggeriti da Hamilton e Hooper).\nAnalisi filogenetiche e datazione dell'origine basata su modelli di analisi molecolare.\nLa teoria propone che il passaggio del progenitore dell'HIV-1 sia avvenuto durante le campagne di vaccinazione effettuate fra il 1957 e il 1960.\nIn previsione dell'incontro alla Royal Society e nei successivi anni, diversi laboratori di microbiologia (fra cui il Los Alamos National Laboratory) hanno effettuato confronti filogenetici e datazioni della sequenza \"progenitrice\" del gruppo principale dell'HIV-1 (HIV-1 Gruppo M) concludendo tutte che l'introduzione dell'HIV-1 nell'uomo \u00e8 avvenuta nella prima met\u00e0 del ventesimo secolo (1915-1941).\nLa conclusione di questi studi \u00e8 che il salto di specie che ha effettuato il virus dallo scimpanz\u00e9 all'uomo \u00e8 avvenuto nella prima met\u00e0 del ventesimo secolo, dunque prima delle vaccinazioni africane.\nNel 2008 questi risultati sono stati confermati da uno studio che ha confrontato le prime sequenze di RNA dell'HIV-1 ritrovati nell'uomo (rispettivamente nel 1959 e nel 1960), concludendo anch'esso che l'epidemia \u00e8 cominciata fra il 1908 e il 1930.\nEdward Hooper, ha contestato queste argomentazioni, ritenute irrilevanti nel confutare la teoria, oppure basate su modelli matematici con ampi margini di errore.\nTestimonianze dirette del Dr. Koprowski e altri collaboratori.\nHooper ha sostenuto a pi\u00f9 riprese, citando anche testimoni oculari dell'epoca, che il vaccino fosse stato prodotto (per lo meno amplificato) in Congo, con l'utilizzo di reni di scimpanz\u00e9.\nA pi\u00f9 riprese, Koprowski e Stanley Plotkin, all'epoca collaboratore di Koprowski e attuale consigliere della societ\u00e0 farmaceutica Sanofi Pasteur, hanno spiegato che non esistono prove che il loro vaccino antipolio fosse stato prodotto localmente in Congo.\nAllo stesso modo, anche Paul Osterrieth, che lavorava all'epoca nell'unit\u00e0 di Microbiologia del Laboratorio Provinciale di Stanleyville, ha rigettato l'ipotesi che nel suo laboratorio potesse esser stato prodotto vaccino antipolio utilizzando reni di scimpanz\u00e9.\nCampagna vaccinale in Africa.\nLe affermazioni contenute in questa ipotesi sulle origini dell'AIDS hanno dato un colpo d'arresto al programma di eradicazione mondiale della poliomielite che da anni vede impegnate OMS e ONU in campagne vaccinali di massa tramite somministrazione del vaccino orale di Sabin, ritenuto sicuro ed efficace da praticamente tutti gli organismi nazionali ed internazionali che si occupano di sanit\u00e0 pubblica. Se si riuscisse a raggiungere questo obiettivo di lungo termine, la poliomielite diventerebbe la seconda malattia infettiva dell'uomo dopo il vaiolo ad essere debellata in tutto il mondo e per la quale scomparirebbe la necessit\u00e0 di vaccinazione.\nLa teoria del vaccino orale antipolio sull'origine dell'AIDS riguarda solo l'origine storica dell'AIDS e ad essere chiamati in causa sono solo alcuni lotti contaminati del vaccino di Koprowsk degli anni 50, un vaccino che non era indicato n\u00e9 allora (la WHO aveva da poco \"promosso\" solo il vaccino di Sabin) n\u00e9 in seguito. Sebbene la sicurezza ed affidabilit\u00e0 dei vaccini attuali sia dunque accolta ampiamente dai sostenitori di questa teoria, riguardo al contenuto della ricerca sono comunque nati fraintendimenti che hanno giocato un ruolo nel recente fallimento dell'eradicazione della poliomielite in Nigeria.\nFino al 2003 si era ottenuta una drastica riduzione della diffusione della poliomielite in Africa con un numero limitato di casi in regioni isolate dell'ovest e casi sporadici nel resto del continente. Successivamente i nuovi casi di poliomielite sono aumentati in Nigeria e in diverse altre nazioni africane, fenomeno interpretato dagli epidemiologi come risultato del rifiuto da parte di alcune popolazioni della somministrazione del vaccino orale di Sabin ai bambini. I sospetti e le motivazioni addotte dalle popolazioni locali sono spesso incentrati sul timore che il vaccino possa indurre sterilit\u00e0 nelle adolescenti ipotesi che appare ampiamente immotivata; pare dunque che il clamore suscitato dall'ipotesi sulle origini storiche dell'AIDS abbia per lo pi\u00f9 rinvigorito opinioni preesistenti ed irrazionali.\nA partire dal 2003, le convinzioni sulla pericolosit\u00e0 del vaccino si sono diffuse tra alcuni componenti della comunit\u00e0 musulmana in Nigeria. Datti Ahmed, presidente del Supremo Consiglio Nigeriano per la Sharia, ha affermato:\nNel 2007 si sono verificati dei picchi epidemici di poliomielite in corrispondenza di aree a bassa copertura vaccinale in Pakistan, India e Bangladesh. A seguito delle massive campagne vaccinali intraprese in questi paesi, nel 2011 si \u00e8 registrato il minimo storico di casi di polio nel mondo e l'eradicazione completa in India."}
{"id": "2260670", "revid": "33689", "url": "https://it.wikipedia.org/wiki?curid=2260670", "title": "Posturologia", "text": "La posturologia \u00e8 quella branca della medicina alternativa che intende studiare quelli che ritiene essere i rapporti tra la postura del corpo e determinate patologie algiche che, secondo i sostenitori di tale pratica, deriverebbero da un errato assetto posturale. \nSecondo i posturologi, vari recettori del corpo se squilibrati potrebbero alterare la postura dell'individuo causando posizioni corporee scorrette nei tre assi dello spazio che, se in un primo tempo risultano anche asintomatiche, nel tempo potrebbero causare patologie algiche riferibili anche e/o solamente in altri apparati corporei lontani dal distretto in disfunzione. \nI recettori pi\u00f9 importanti, secondo tali teorie, sarebbero: la pelle, l'occhio, l'orecchio ed il vestibolo, il piede, le cicatrici, la mandibola ed anche vari fattori emotivi e psicologici.\nNon esistono prove scientifiche a supporto di tali teorie.."}
{"id": "2260673", "revid": "92723", "url": "https://it.wikipedia.org/wiki?curid=2260673", "title": "Anton Brus von M\u00fcglitz", "text": ""}
{"id": "2260674", "revid": "212348", "url": "https://it.wikipedia.org/wiki?curid=2260674", "title": "Linea di successione al trono d'Italia", "text": "La linea di successione al trono d'Italia era la gerarchia di Casa Savoia per la trasmissione del titolo di re d'Italia. A seguito del mutamento istituzionale del 1946 e della cessazione del titolo regale, tale gerarchia identifica oggi esclusivamente il Capo di Casa Savoia e ne regolamenta la successione.\nVittorio Emanuele di Savoia agisce da Capo della Casa dal 1983, anno della morte di Umberto II, ma questo titolo e le prerogative ad esso spettanti (il gran magistero degli ordini dinastici sabaudi e il titolo di duca di Savoia) vennero contestati da Amedeo di Savoia-Aosta. Tale disputa nacque a seguito del matrimonio non autorizzato da Umberto II fra Vittorio Emanuele e Marina Doria, situazione che avrebbe portato, secondo la normativa dinastica di Casa Savoia, lo stesso Vittorio Emanuele e la sua discendenza al di fuori della linea di successione.\nSecondo i sostenitori di Vittorio Emanuele, il Capo della Casa pu\u00f2 legittimamente modificare in maniera autonoma e unilaterale i criteri di successione dinastica, nonostante questo non sia mai avvenuto, in passato, durante i dieci secoli di regno della dinastia. In questo caso, stando a una modifica delle leggi dinastiche operata da Vittorio Emanuele nel 2019, la successione seguirebbe attualmente il criterio della primogenitura eguale e il titolo di Capo della Casa spetterebbe al figlio primogenito indipendentemente dal sesso.\nInvece secondo i sostenitori di Aimone di Savoia-Aosta, quale successore del padre Amedeo, le leggi di successione dinastica possono essere modificate solo in due modi: con l'esercizio effettivo combinato dei poteri della Corona e del Parlamento, oppure con un accordo preventivo scritto e firmato da tutti i principi maggiorenni della famiglia la cui posizione in linea di successione verrebbe alterata. Mancando queste condizioni, stante l'attuale ordinamento repubblicano dello Stato e non essendo stato redatto alcun accordo preventivo fra tutti i principi maggiorenni di Casa Savoia, sempre secondo i sostenitori di Aimone non sarebbe possibile, per Vittorio Emanuele, compiere modifiche unilaterali alle leggi suddette. La successione, pertanto, seguirebbe il criterio della primogenitura maschile secondo la legge salica, ossia si baserebbe sulla regolamentazione rimasta \"cristallizzata\" al giugno 1946, in vigore al momento della cessazione dell'istituto monarchico in Italia.\nLe leggi dinastiche.\nNormativa sui matrimoni.\nLa successione dinastica in Casa Savoia, strettamente interconnessa alla normativa sui matrimoni principeschi, \u00e8 regolamentata da una serie di norme originate agli albori della dinastia, tramandate oralmente almeno dall'anno 1000, codificate per iscritto a partire dal 1780 e mai abrogate, contenute in una pluralit\u00e0 di atti.\nI criteri fondamentali relativi ai matrimoni vennero recepiti dalle due edizioni del Codice Civile:\nAnalisi.\nI matrimoni dei principi di Casa Savoia avvengono rigorosamente fra pari: questo uso, insieme al diritto di primogenitura e all'esclusione delle linee femminili, \u00e8 attestato sin dalla fondazione della dinastia, ai tempi di Umberto Biancamano, e gi\u00e0 dall'anno 1000 l'erede al trono era tale solo se aveva contratto un matrimonio di pari rango con il preventivo assenso da parte del Capo della Casa. Tale peculiarit\u00e0, vera e propria consuetudine tramandata oralmente e osservata con rigore durante i secoli successivi, aveva lo scopo di evitare che soggetti potenzialmente destabilizzanti per la Corona o per lo Stato potessero entrare a far parte della famiglia. Nel XVIII secolo, quando molte dinastie, per evitare dispute, iniziarono a trascrivere gli usi tramandati in maniera orale che definivano i doveri dei principi, il re di Sardegna Vittorio Amedeo III codific\u00f2 per iscritto le tradizioni che regolavano la successione in Casa Savoia nelle regie lettere patenti del 13 settembre 1780. Conformemente a molte famiglie reali europee (come, ad esempio, quella belga, quella danese, quella olandese o quella spagnola), anche in Casa Savoia il principe che sta per sposarsi deve obbligatoriamente ricevere l'assenso al matrimonio dal Capo della Casa, pena la perdita di tutti i diritti di successione.\nL'art. 1 delle regie lettere patenti del 1780 prevede che, nel caso venga celebrato un matrimonio fra principi senza la preventiva autorizzazione da parte del Capo della Casa, quest'ultimo potr\u00e0 decidere caso per caso le sanzioni da comminare. L'art. 2, invece, descrive una fattispecie particolare e pi\u00f9 grave: quella che, oltre all'assenza della preventiva autorizzazione da parte del Capo della Casa, si aggiunga la circostanza di matrimonio diseguale (ad esempio un principe che sposa una borghese, o un membro della piccola nobilt\u00e0). In questo caso, sempre secondo l'art. 2, \u00e8 prevista la decadenza automatica del principe contraente matrimonio e l'esclusione da qualsiasi titolo e diritto di successione per s\u00e9 e per la sua discendenza. Infine, l'art. 3 prevede la possibilit\u00e0 che un principe contragga matrimonio diseguale, ma sempre previo obbligatorio assenso da parte del Capo della Casa. Quest'ultimo potr\u00e0 allora, con atto scritto, dichiarare il matrimonio dinastico o morganatico: nel primo caso il principe contraente matrimonio manterr\u00e0 i propri titoli e diritti e li trasmetter\u00e0 alla moglie e all'eventuale discendenza (come nel caso delle nozze fra il duca di Genova Ferdinando di Savoia con Maria Luisa Alliaga Gandolfi dei conti di Ricaldone, che divenne duchessa di Genova), mentre nel secondo caso il principe contraente matrimonio manterr\u00e0 i propri titoli e diritti, ma non li trasmetter\u00e0 n\u00e9 alla moglie, n\u00e9 all'eventuale discendenza (come nel caso delle nozze fra Eugenio Emanuele di Savoia-Villafranca con Felicita Crosio, che non assunse alcun titolo dal marito).\nLa decadenza di un principe che si sposa senza regio assenso e la sua esclusione dalla linea di successione sono automatiche e non necessitano di alcun ulteriore atto da parte del Capo della Casa, come previsto dall'art. 2 (\u00ab [...] si intenderanno senz'altro decaduti...\u00bb). Il principe decaduto non pu\u00f2 appellarsi e contro tale situazione \u00abnon \u00e8 ammesso reclamo ad alcuna autorit\u00e0\u00bb. Il successore al trono viene sempre identificato dalle leggi di successione dinastica, e mai per via arbitraria o testamentaria: \u00abi poteri del nuovo Re non derivano dal precedente, ma direttamente dalla costituzione\u00bb. Lo Statuto Albertino, adottato nel 1848, non si sofferma sulle leggi di successione e rinvia alle disposizioni precedenti dando solo, a differenza di altre costituzioni coeve, indicazioni di massima in merito alla successione. L'art. 2 dello Statuto recita infatti: \u00abLo Stato \u00e8 retto da un Governo Monarchico Rappresentativo. Il Trono \u00e8 ereditario secondo la legge salica\u00bb, precisando quindi che le donne sono escluse dalla linea di successione. Lo Statuto Albertino ha abrogato le precedenti disposizioni contrarie a esso secondo la lettura dell'art. 81 (\u00abOgni legge contraria al presente Statuto \u00e8 abrogata\u00bb) ma, sulla base della dottrina prevalente nel periodo monarchico, le norme dinastiche contenute nelle regie lettere patenti del 1780 e nel regio editto del 1782 non sono contrarie allo Statuto dal momento che anch'esse prevedono la legge salica, precisandone i criteri di applicazione attraverso la normativa sui matrimoni principeschi.\nDi nuovo, a conferma della validit\u00e0 delle disposizioni settecentesche, gli articoli inseriti nel Codice Civile del 1865 e nel Codice Civile del 1942, che prescrivono l'obbligatoriet\u00e0 del regio assenso prima delle nozze: \u00ab [...] non si possono considerare come legittimi discendenti per la successione al trono se non i figli nati da matrimonio considerato legittimo secondo i princ\u00ecpi del nostro diritto pubblico. Perch\u00e9 a tali effetti il matrimonio sia legittimo occorre: I) che sia stato fatto con l'assenso del Re conformemente alla disposizione dell'art. 69 del Codice Civile; II) che non sia stato contratto con persona di condizione inferiore, cio\u00e8 non appartenente alla categoria dei pr\u00ecncipi di famiglie regnanti o ex regnanti. Ci\u00f2 in forza della reale patente del 13 settembre 1780 e del reale biglietto del 28 ottobre del medesimo anno. Queste disposizioni continuano a essere in vigore, non essendo state abrogate da leggi o da decreti successivi\u00bb.\nLa legge n. 2693 del 9 dicembre 1928, che istituiva il Gran consiglio del fascismo, all'articolo 12 stabiliva che esso aveva facolt\u00e0, fra le varie cose, di pronunciarsi in materia di successione al trono. Tuttavia dal 1928 al 1943, anno di abolizione della legge suddetta e dello stesso Gran consiglio, non venne presentata alcuna proposta riguardante modifiche sui criteri di successione. Il principio dell'assenso preventivo non venne ritenuto contrario neanche alla Costituzione della Repubblica Italiana del 1948, dal momento che rimase sotto il profilo dell'assenso del presidente della Repubblica per i militari di alto rango e per i diplomatici di carriera, cio\u00e8 per quei soggetti che, come un tempo i membri della famiglia reale, rappresentano con le loro funzioni l'immagine pubblica dello Stato.\nIn sintesi la successione in Casa Savoia, secondo l'interpretazione delle leggi suddette, segue:\nAntefatto.\nLinea di successione al giugno 1946.\nLa linea di successione al trono, al momento della cessazione dell'istituto monarchico in Italia, era la seguente:\nLa posizione di Umberto II.\nAlla fine degli anni cinquanta alcuni rotocalchi italiani e stranieri iniziarono a dare notizia di avventure sentimentali fra Vittorio Emanuele di Savoia e l'attrice Dominique Claudel, ventilando anche l'ipotesi di possibili nozze. Il re Umberto II, in una lettera a Vittorio Emanuele del 25 gennaio 1960, preannunci\u00f2 il proprio rifiuto alla concessione del regio assenso qualora Vittorio Emanuele avesse contratto matrimonio diseguale ed espose il proprio punto di vista sulla questione: \u00abIl tuo matrimonio con la sig.na Claudel porterebbe come conseguenza la tua decadenza da qualsiasi diritto di successione come Capo della Casa di Savoia e di pretensione al trono d'Italia, perdendo i tuoi titoli e il tuo rango e riducendoti alla situazione di privato cittadino\u00bb. Inoltre, il re precis\u00f2 che la decadenza automatica di un principe che contrae matrimonio non autorizzato con una sposa di rango inferiore \u00absi richiama alla legge della nostra Casa, vigente da ben 29 generazioni e rispettata dai 43 Capi Famiglia, miei predecessori, succedutisi secondo la legge Salica attraverso matrimoni contratti con famiglie di Sovrani. Tale legge, io 44\u00ba Capo Famiglia, non intendo e non ho diritto di mutare, nonostante l'affetto per te\u00bb.\nAncora, il 18 luglio 1963, a seguito di un articolo pubblicato sul periodico \"Oggi\" che dava per imminente il matrimonio fra Vittorio Emanuele e la sua nuova fidanzata, la campionessa di sci d'acqua Marina Doria, Umberto II chiese per iscritto al figlio chiarimenti sui suoi progetti matrimoniali, ricordandogli l'avvertimento contenuto nella lettera del 1960: \u00abHo letto - per caso - la tua intervista su \"Oggi\": se essa rispecchia fedelmente il tuo pensiero - e questo ti chiedo di farmelo sapere al pi\u00f9 presto, con assoluta chiarezza - mi rincresce soprattutto che tu non abbia sentito il bisogno di parlarmi o di scrivermi prima, anche perch\u00e9 tratti di questioni che riguardano direttamente me. Nell'attesa di avere una tua lettera devo, circa i tuoi progetti matrimoniali, ripeterti, parola per parola, quanto ebbi a scriverti il 25 gennaio 1960, in una simile circostanza\u00bb.\nInoltre, Umberto II avvert\u00ec il figlio che un matrimonio non autorizzato avrebbe comportato anche risvolti patrimoniali, dal momento che l'eredit\u00e0 dello stesso Umberto II sarebbe in futuro stata divisa in parti uguali fra Maria Pia, Vittorio Emanuele, Maria Gabriella e Maria Beatrice, anzich\u00e9 riservare una quota pi\u00f9 consistente all'erede dinastico. In pi\u00f9, Umberto II avvis\u00f2 il figlio che l'inosservanza agli ammonimenti avrebbe comportato anche la sospensione dell'appannaggio di duemila franchi svizzeri che Vittorio Emanuele percepiva mensilmente, cosa che effettivamente avvenne. Vittorio Emanuele, in pratica, sarebbe rimasto erede civile di Umberto II, equiparato alle proprie sorelle nell'asse ereditario \u00abgiacch\u00e9 non vi sarebbe pi\u00f9 alcuna ragione per un particolare trattamento\u00bb a suo favore, ma non sarebbe pi\u00f9 stato erede dinastico e successore. Qualora Vittorio Emanuele avesse deciso di non osservare le regole indicategli dal padre, il successore dinastico di Umberto II sarebbe diventato per automatismo \u00abil parente maschio pi\u00f9 prossimo\u00bb, in questo caso il duca d'Aosta Amedeo.\nIn conseguenza delle nozze civili di Vittorio Emanuele con Marina Doria, celebrate a Las Vegas nel 1970, Umberto II prese atto dell'automatica decadenza dinastica del figlio a norma delle regie lettere patenti del 13 settembre 1780 (\u00abtanto i contraenti che i discendenti da tale matrimonio si intenderanno senz'altro decaduti dal possesso dei beni e dei diritti provenienti dalla Corona e dalla ragione di succedere nei medesimi\u00bb) e, coerentemente a quanto notificato il 25 gennaio 1960, irrog\u00f2 le seguenti sanzioni:\nLe sanzioni furono comminate da Umberto II con discrezione, senza proclami pubblici che avrebbero potuto mettere in cattiva luce la Casa, il figlio (gi\u00e0 esposto a note vicende di natura legale), e il successore dinastico. Inoltre Umberto II, bench\u00e9 nutrisse sentimenti di affetto verso Vittorio Emanuele e verso il nipote Emanuele Filiberto, e nonostante avesse partecipato ad alcuni eventi familiari come il battesimo dello stesso Emanuele Filiberto, non riconobbe la nascita di quest'ultimo come significativa da un punto di vista dinastico e, come diretta conseguenza, non confer\u00ec a Emanuele Filiberto alcun titolo, n\u00e9 onorificenza, n\u00e9 il trattamento di altezza reale, che gli sarebbe spettato di diritto qualora Vittorio Emanuele non fosse decaduto dalla sua posizione di successore dinastico (nell'integrale dei \"Provvedimenti Nobiliari di Grazia e di Giustizia di Umberto di Savoia\" non risulta alcuna concessione firmata da Umberto II relativa ai titoli di principe di Piemonte e di principe di Venezia, nonostante questi titoli siano correntemente utilizzati da Emanuele Filiberto).\nDopo la morte di Umberto II.\nLe condizioni di salute di Umberto II, colpito da un tumore alle ossa, ebbero un notevole peggioramento nell'autunno del 1982. Nel tentativo di salvargli la vita venne trasferito da Cascais, dove si trovava in esilio, alla \"London Clinic\" di Londra. Secondo la testimonianza della figlia Maria Beatrice di Savoia: \u00abVittorio passeggiava freneticamente per i corridoi della clinica con un foglio in mano. Scoprii poi che si trattava del decreto di nomina nobiliare in favore della moglie Marina. Lo aveva preparato da tanto tempo e sperava che almeno in punto di morte lo firmasse. Ma non ci riusc\u00ec\u00bb.\nAll'inizio del 1983, nella fase terminale della malattia, Umberto II venne trasferito da Londra all'ospedale di Ginevra per fare in modo che fosse pi\u00f9 vicino ai familiari. Dopo la sua morte, avvenuta il 18 marzo dello stesso anno, Vittorio Emanuele ag\u00ec da Capo di Casa Savoia assumendone titoli e prerogative, bench\u00e9 le questioni relative al suo matrimonio non autorizzato e alla conseguente decadenza automatica dalla successione dividessero i monarchici italiani. Suo figlio Emanuele Filiberto, nonostante Umberto II non gli avesse concesso alcun titolo, n\u00e9 trattamento, n\u00e9 onorificenza, inizi\u00f2 a utilizzare i titoli di principe di Piemonte e di principe di Venezia, nonch\u00e9 ad attribuirsi il trattamento di altezza reale.\nLa XIII disposizione transitoria e finale della Costituzione del 1948 aveva precluso a tutti i membri e ai discendenti di Casa Savoia l'esercizio del diritto di elettorato attivo e passivo e la possibilit\u00e0 di ricoprire uffici pubblici. Agli ex re di Casa Savoia, alle loro consorti e ai loro discendenti maschi era stato inoltre interdetto l'ingresso e il soggiorno nel territorio italiano ed era prescritta l'avocazione allo Stato dei loro beni. Con il possibile ritorno in patria dall'esilio di Vittorio Emanuele e di Emanuele Filiberto, accompagnato questo da un giuramento di fedelt\u00e0 alla Repubblica italiana, la successione dinastica a Umberto II fu al centro di aspri dibattiti.\nNel 2001, per dirimere la questione, fu chiamata in causa la Consulta dei senatori del Regno, un'associazione costituita nel 1955 da circa 160 ex senatori del vecchio Senato del Regno d'Italia, riconosciuta da Umberto II come la pi\u00f9 alta autorit\u00e0 monarchica esistente in Italia, ma i membri della Consulta non trovarono n\u00e9 un accordo unanime, n\u00e9 una soluzione di compromesso accettata da tutti. Ne segu\u00ec la nascita di due diverse organizzazioni che da allora pretendono di essere l'autentica Consulta dei senatori del Regno: una favorevole alla tesi di Vittorio Emanuele, con presidente Pier Luigi Duvina, e una favorevole alla tesi di Amedeo, con presidente Aldo Alessandro Mola.\nL'articolo 1 della legge costituzionale n. 1 del 23 ottobre 2002 fece cessare in parte gli effetti delle disposizioni transitorie e, da quella data, i discendenti di Casa Savoia poterono ricoprire cariche elettive o pubblici uffici ed entrare e soggiornare nel territorio nazionale. Vittorio Emanuele di Savoia e la sua famiglia rientrarono cos\u00ec in Italia nel 2003. La questione dinastica, nel 2004, gener\u00f2 un alterco fra i due cugini durante le nozze di Felipe di Spagna, con Vittorio Emanuele che colp\u00ec al volto Amedeo con un pugno. Amedeo, nel 2006, venne proclamato Capo della Casa dalla Consulta dei senatori del Regno presieduta da Aldo Alessandro Mola, e contestualmente lasci\u00f2 il titolo di duca d'Aosta per quello di duca di Savoia.\nIl 1\u00ba giugno 2021, alla morte di Amedeo, la pretesa al titolo di duca di Savoia pass\u00f2 al figlio Aimone, che divenne cos\u00ec il nuovo Capo di Casa Savoia in contrasto con Vittorio Emanuele.\nLa tesi favorevole a Vittorio Emanuele di Savoia.\nVittorio Emanuele e i suoi sostenitori tendono a ridimensionare gli atti e i fatti citati. Inoltre, Vittorio Emanuele ritiene che le leggi che regolano Casa Savoia, ma solo quelle relative ai matrimoni, siano decadute con la proclamazione della forma repubblicana dello Stato nel 1946, o che comunque siano state modificate dall'entrata in vigore dello Statuto Albertino nel 1848.\nIn particolare vengono sostenuti i seguenti punti:\nLa successione secondo Vittorio Emanuele di Savoia.\nVittorio Emanuele, pur nella sua interpretazione della validit\u00e0 delle regole dinastiche di Casa Savoia, aveva sempre riconosciuto la legge salica come pilastro della successione, sancita dall'articolo 2 dello Statuto Albertino. Di conseguenza, almeno fino a fine 2019, questo era l'ordine di successione secondo la tesi a lui favorevole:\nA fine 2019, ormai chiara l'impossibilit\u00e0 per la sua linea di generare un maschio, Vittorio Emanuele, con un decreto del 28 dicembre 2019, ha \u00abadeguato alle norme comunitarie sull'uguaglianza di genere\u00bb la legge salica, perifrasi che di fatto implica l'abolizione della legge salica stessa in favore della primogenitura semplice. Inoltre, Vittorio Emanuele ha circoscritto la linea di successione esclusivamente alla propria discendenza e, contestualmente, ha conferito alla nipote Vittoria il trattamento di altezza reale, la qualit\u00e0 di principessa reale e il titolo di principessa di Carignano, seguito dal titolo di marchesa d'Ivrea; alla nipote Luisa ha conferito il trattamento di altezza reale, la qualit\u00e0 di principessa reale e il titolo di principessa di Chieri, seguito dal titolo di contessa di Salemi. La linea di successione dinastica, secondo il suo nuovo decreto, sarebbe pertanto la seguente: \nLa tesi favorevole ad Aimone di Savoia-Aosta.\nRequisito fondamentale per la successione in Casa Savoia \u00e8 quello relativo al regio assenso per i matrimoni: nel caso di mancato assenso a un matrimonio diseguale (un principe con una borghese, come nel caso di Vittorio Emanuele di Savoia e Marina Doria), il contraente perde immediatamente, cio\u00e8 senza necessit\u00e0 di alcun provvedimento o di atto da parte del Capo della Casa, qualsiasi diritto dinastico.\nVittorio Emanuele, essendosi sposato senza l'assenso di suo padre Umberto II, il quale era contrario al matrimonio al punto da comunicare agli italiani di non inviare auguri o regali agli sposi, avrebbe perci\u00f2 infranto le leggi di successione della sua Casa e si sarebbe cos\u00ec portato automaticamente al di fuori dalla successione per s\u00e9 stesso e per i suoi discendenti. Ripetutamente Vittorio Emanuele era stato avvisato dal padre della perdurante validit\u00e0 delle leggi di successione in Casa Savoia. In base a questo matrimonio non autorizzato, contrario alle leggi dinastiche, Amedeo di Savoia-Aosta giustific\u00f2 la sua pretesa di Capo della Casa.\nSecondo i sostenitori di Aimone, quale successore del padre Amedeo, le leggi di successione dinastica possono essere modificate solo in due modi: con l'esercizio effettivo combinato dei poteri della Corona e del Parlamento, oppure con un accordo preventivo scritto e firmato da tutti i principi maggiorenni della famiglia la cui posizione in linea di successione verrebbe alterata. Mancando queste condizioni, stante l'attuale ordinamento repubblicano dello Stato e non essendo stato redatto alcun accordo preventivo fra tutti i principi maggiorenni di Casa Savoia, sempre secondo i sostenitori di Aimone non sarebbe possibile, per Vittorio Emanuele, compiere modifiche unilaterali alle leggi di successione.\nIn base a questo, i sostenitori di Aimone ritengono illegittimo e privo di valore l'atto con cui, il 28 dicembre 2019, Vittorio Emanuele ha \u00abadeguato alle norme comunitarie sull'uguaglianza di genere\u00bb la legge salica, di fatto abrogandola in favore di Vittoria, figlia primogenita di Emanuele Filiberto. Inoltre, i sostenitori di Aimone ritengono illegittimi e privi di valore i titoli che Vittorio Emanuele ha concesso alle proprie nipoti, in quanto decaduto e senza alcuna facolt\u00e0 di concedere titoli.\nLa successione secondo Aimone di Savoia-Aosta.\nL'attuale linea di successione dinastica, secondo i sostenitori di Aimone, sarebbe la seguente:"}
{"id": "2260677", "revid": "6923", "url": "https://it.wikipedia.org/wiki?curid=2260677", "title": "Omeopatia", "text": "Lomeopatia (dal greco \u1f45\u03bc\u03bf\u03b9\u03bf\u03c2, \"\u00f2moios\", \u00absimile\u00bb e \u03c0\u03ac\u03b8\u03bf\u03c2, \"p\u00e0thos\", \u00absofferenza\u00bb) \u00e8 una pratica di medicina alternativa basata sul \"principio di similitudine del farmaco\" (\"similia similibus curantur\", letteralmente: \u00abi simili si curano coi simili\u00bb) formulato dal medico tedesco Samuel Hahnemann nella prima met\u00e0 del XIX secolo.\nSi tratta di un concetto privo di fondamento scientifico, secondo il quale il rimedio appropriato per una determinata malattia sarebbe dato da quella sostanza che, in una persona sana, induce sintomi simili a quelli osservati nella persona malata. Tale sostanza, detta anche \"principio omeopatico\", una volta individuata viene somministrata al malato in una quantit\u00e0 fortemente diluita e \"dinamizzata\"; la misura della diluizione \u00e8 definita dagli omeopati \"potenza\".\nNonostante molteplici studi, non sono state trovate prove oggettivamente valide sull'efficacia dell'omeopatia nel trattare qualsiasi tipo di patologia. Secondo l'Organizzazione mondiale della sanit\u00e0 l'omeopatia non \u00e8 una cura e non apporta alcun beneficio.\nStoria dell'Omeopatia.\nLe teorie di Hahnemann.\nI principi dell'omeopatia sono contenuti nelle opere di Samuel Hahnemann (1755-1843) e in particolare nell\"'Organon der Heilkunst\", il suo testo teorico principale, edito nel 1810.\nLaureatosi in medicina nel 1779, Hahnemann ebbe vita difficile per i seguenti 15 anni, spostandosi di citt\u00e0 in citt\u00e0, vivendo ai limiti della povert\u00e0 e guadagnando soprattutto come traduttore di testi inglesi. Ciononostante fu in grado di compiere vari esperimenti chimici e di pubblicarne i risultati in vari articoli che ebbero una certa diffusione.\nPer meglio comprendere la natura della teoria omeopatica, \u00e8 necessario considerare in quale ambito storico essa si form\u00f2. Nel diciottesimo secolo coesistevano due grandi linee di pensiero sulla natura della medicina: una che cercava le cause generali delle malattie (problemi di eccitabilit\u00e0 per Brown, pletora gastroenterica per Hoffmann, stasi a livello venoso per Stahl, ecc.); l'altra che voleva abbandonare le speculazioni teoriche deduttive per concentrarsi invece sulle osservazioni e le misurazioni dirette dei fenomeni, tramite esperimenti controllati (collegamento tra lesioni e sintomi, teorizzato da Giovanni Battista Morgagni e Matthew Baillie).\nIn Germania entrambe le scuole di pensiero erano presenti, anche se l'influenza del romanticismo e della \"Naturphilosophie\" favoriva uno stile di pensiero molto speculativo. Dal punto di vista pratico, la medicina del tempo si basava su una Materia Medica mista, tra empirismo e tradizione, ricca di formulazioni polifarmaceutiche e salassi, con fortissimi dubbi sulla natura delle azioni dei rimedi.\n\u00c8 sullo sfondo di questo dibattito che si pone la teorizzazione di Hahnemann, una risposta a quella che egli vedeva come una mancanza di utilit\u00e0 pratica delle speculazioni teoriche di molti suoi colleghi. Egli volle essere un radicale riformatore della medicina.\nNel 1790, traducendo la \"Materia Medica\" di William Cullen, not\u00f2 i risultati dei test con la cinchona (\"Cinchona succirubra\", fonte del chinino), uno dei pochissimi rimedi allora riconosciuti come efficaci su una malattia specifica (le febbri intermittenti e la malaria).\nNon contento della spiegazione di Cullen per questa azione specifica, Hahnemann assunse per varie volte la corteccia della pianta per esperimento e not\u00f2 che i sintomi elicitati erano gli stessi delle febbri intermittenti, e che si susseguivano nello stesso ordine temporale (mani e piedi freddi, stanchezza e sonnolenza, ansia, tremore, prostrazione, mal di testa pulsante, arrossamento delle guance e sete), ma senza il forte innalzamento della temperatura.\nL'anno seguente, dopo molto sperimentare, Hahnemann offr\u00ec la sua spiegazione: \u00abla cinchona sopraff\u00e0 e sopprime le febbri intermittenti principalmente eccitando una febbre di breve durata e se somministrata poco prima dei parossismi mitiga la febbre intermittente\u00bb. In realt\u00e0 gi\u00e0 altri farmaci erano in grado di produrre una febbre artificiale, ma lo scienziato non lo specifica.\nA seguito di questa scoperta, Hahnemann dichiar\u00f2 che solo osservando l'azione dei farmaci sull'organismo era possibile usarli in maniera razionale e che tale metodo fosse l'unico modo di osservare direttamente le azioni specifiche dei rimedi. Egli espresse questo concetto nel suo testo anticipatorio \"Versuch \u00fcber ein neues Princip zur Auffindung der Heilkr\u00e4fte der Arzneisubstanzen, nebst einigen Blicken auf die bisherigen\" (Saggio su un nuovo principio per scoprire le virt\u00f9 curative delle sostanze medicinali, e un confronto con i precedenti, 1796), dove si individuano i suoi due primi pilastri teorici, ovvero la legge dei simili (\"similibus curantur\") e quella dell'utilizzo di dosi infinitesimali dei rimedi.\nLa legge dei simili esprime il concetto che per curare una malattia il medico deve utilizzare una medicina che sia in grado di produrre una malattia artificiale a essa molto simile, che si sostituisce a essa per poi scomparire. Le dosi da utilizzarsi dovevano essere il minimo indispensabile a produrre un'indicazione percettibile dell'azione del rimedio, e nulla pi\u00f9, in modo da minimizzare o annullare gli effetti avversi. Tuttavia \u00e8 solo qualche anno dopo (1801), nel trattare la scarlattina, che egli inizi\u00f2 a usare dosi infinitesimali.\nGli anni dell'Ottocento furono i pi\u00f9 fortunati per Hahnemann: la sua pratica a Torgau andava bene, ed fu l\u00ec che pubblic\u00f2 l\"Organon della medicina razionale\" (1810). Nel 1811 si trasfer\u00ec a Lipsia, dove insegn\u00f2 all'universit\u00e0 e dove pubblic\u00f2 la prima edizione della sua \"Materia Medica\", con i risultati dei suoi test. Ma l\"Organon\" non fu solo un testo di medicina, bens\u00ec una radicale condanna dei sistemi medici contemporanei, un attacco che egli stesso dichiara essere dello stesso tenore di quello di Martin Lutero alla Chiesa cattolica.\nL'attacco \u00e8 portato a entrambi i filoni della teoria medica: secondo Hahnemann i teorici producono solo sofismi innaturali, pure speculazioni con grande mostra di erudizione ma nessun miglioramento nel paziente; ma anche gli scienziati si ingannano se pensano di trovare la causa materiale delle malattie, perch\u00e9 confondono effetti e cambiamenti patologici con cause della malattia. I medici del tempo definiscono la malattia come \"materia morbosa\" da eliminare dal sangue e dal corpo tramite flebotomia e purghe, rimedi cio\u00e8 depletivi, secondo la teoria del \"contraria contrariis curantur\". Per Hahnemann la causa delle malattie, quando non riconducibile a fattori anatomici o chirurgici n\u00e9 a carenze nutrizionali, sarebbe immateriale, o spirituale e dinamica, e risiederebbe non in cause fisiche esterne al corpo, ma in una perturbazione della \"forza vitale\" (\"Lebenskraft\"). Credere nelle cause materiali delle malattie, secondo Hahnemann, porta a errori o a inefficacia terapeutica.\nNell'opera di Hahnemann il concetto di \"Lebenskraft\" (gi\u00e0 espresso in termini di Entelechia e \"Dynamis\" nella filosofia aristotelica) \u00e8 fondamentale. La forza vitale anima tutti gli esseri viventi e li rende capaci di sentire, di svolgere una funzione, un'attivit\u00e0 e di sostenersi.\nIl concetto di \"Lebenskraft\" era tutt'altro che poco diffuso nella pratica medica dell'Europa del XIX secolo. Erano diversi e illustri i medici che a esso si riferivano per le loro pratiche farmacologiche e molti condividevano con Hahnemann la convinzione che la materia morbosa non fosse altro che una conseguenza di cause prime, ma giustificavano l'utilizzo di rimedi depletivi ed evacuativi perch\u00e9 essi avrebbero imitato e aiutato il normale agire della forza vitale, della \"vis medicatrix naturae\".\nHahnemann replic\u00f2 che in questo modo non si fa che appoggiare una forza vitale in disequilibrio, peggiorando solo la situazione con rimedi inefficaci, debilitanti e dannosi. La causa ultima del disequilibrio spirituale o dinamico della forza vitale, secondo Hahnemann, non \u00e8 conoscibile. La malattia si manifesta in una totalit\u00e0 di sintomi e segni mentali e corporei, avvertiti dal paziente, da chi lo circonda e dal suo medico, che sono specifici per ogni individuo; tutto il resto non conta, dato che non \u00e8 conoscibile. Compito dell'omeopata era di riattivare e riordinare la forza vitale individuale, e questa riattivazione \u00e8 ottenuta attraverso la somministrazione del rimedio che \u00e8 stato scelto, attraverso un processo scientifico e sistematico, perch\u00e9 coincide, nella sua azione, con il maggior numero possibile di sintomi e segni (legge dei simili). Questo rimedio viene somministrato in dosi infinitesimali e opportunamente dinamizzate tramite un procedimento detto \"succussione\".\nLe critiche che furono mosse dai suoi contemporanei alla teoria omeopatica non si concentrarono molto sulla legge dei simili. Molti medici credevano che essa fosse applicabile, solo non credevano fosse l'unico criterio terapeutico applicabile.\nAltri punti della teoria furono pi\u00f9 aspramente dibattuti: il vitalismo spinto di Hahnemann, secondo i suoi detrattori, spiegava tutto e niente; il riconoscere come rilevanti solo i sintomi esperiti dal paziente riduceva la malattia a uno stato puramente soggettivo; la negazione delle cause materiali della malattia andava contro a convinzioni forti sulla natura della malattia; il metodo del \"proving\" veniva considerato soggettivo e troppo dipendente dalla dirittura morale delle persone testate; inoltre non teneva abbastanza conto del fatto che persone diverse possono avere reazioni individuali diverse allo stesso rimedio (Hahnemann, in realt\u00e0, riconobbe il problema, ma dichiar\u00f2 che si potevano sempre riconoscere dei sintomi universalizzabili); secondo il metodo del \"proving\" tutti i sintomi che appaiono dopo l'ingestione del rimedio sono dovuti al rimedio e questo porta a un proliferare dei sintomi.\nNel 1828 Hahnemann pubblic\u00f2 un tomo in pi\u00f9 volumi (\"Le malattie croniche\"), nel quale enunciava un ulteriore pilastro teorico dell'omeopatia, basato sulla teoria del miasma, che fu presto ridicolizzato dai suoi contemporanei e non ebbe molta fortuna nemmeno tra gli omeopati. Nel testo egli infatti scrive che, eccettuate sifilide e sicosi (un tipo di lesione virale venerea), tutte le malattie croniche sono prodotte dalla psora, miasma fondamentale, e quindi la cura per malattie diverse quali gotta, asma, isteria, paralisi, ecc. era sempre un rimedio anti-psora.\nIl concetto di \"forza vitale\", almeno cos\u00ec come esso \u00e8 espresso nell\"Organon\" di Hahnemann, entr\u00f2 gradualmente in crisi con il grande progresso che lo studio delle scienze naturali comp\u00ec in quegli stessi anni. Con l'avvento del microscopio nacque la biologia cellulare e l'osservazione diretta di alcuni fenomeni fondamentali, che avvengono all'interno degli esseri viventi, facilit\u00f2 la comprensione di alcune malattie comuni, sebbene fosse ancora lontana la scoperta del batterio, inteso come agente patogeno. Venne compreso il ruolo importante svolto dal sistema circolatorio e l'idea di una forza vitale immateriale, disgiunta dal corpo, perse inevitabilmente e inesorabilmente di importanza.\nIl concetto di \"Lebenskraft\" per\u00f2 sub\u00ec un'interessante modifica nel corso del ventesimo secolo, quando, soprattutto per opera di alcuni importanti omeopati tedeschi, esso venne completamente riformulato e trasformato nel \"principio vitale\" (\"Lebensprincip\").\nIl \"principio vitale\" venne questa volta posto in relazione con la capacit\u00e0 del corpo di controllare e regolare le sue funzioni; l'omeopatia pertanto curava, nella concezione degli omeopati tedeschi, i disturbi del sistema di regolazione, inteso ad esempio come disturbi del sistema immunitario, del sistema di regolazione della temperatura e del sistema nervoso centrale. La sostanza omeopatica sarebbe stata quindi in grado di correggere questi disturbi e la reazione dei vari sistemi, indotta dalla sostanza, avrebbe costituito la vera risposta farmacologica alla patologia. Ne consegue quindi che per l'omeopatia contemporanea, o comunque quella di tradizione tedesca, non tutte le patologie sono risolubili omeopaticamente, bens\u00ec solo quelle che derivano dall'alterazione o dal malfunzionamento dei vari sistemi di regolazione e difesa del corpo.\nLa tradizione omeopatica successiva (ad esempio con lo statunitense James Tyler Kent) ha dato molto risalto alla dimensione psicologica della malattia.\nI rimedi sono elencati nella materia medica, che illustra per ogni sostanza i sintomi corrispondenti. Il \"repertorio\" elenca invece per ogni sintomo le sostanze. Per esempio il repertorio di Kent (1905) comprendeva circa 700 sostanze. Oggi l'omeopatia impiega circa 5000 rimedi, di cui 150 usati comunemente. I rimedi vengono sperimentati da persone sane, le quali registrano accuratamente i sintomi fisici e psicologici riconducibili alla loro assunzione. I repertori omeopatici registrano successivamente anche i risultati della pratica clinica, dei quali viene spesso messa in dubbio la genuinit\u00e0.\nPrincipi alla base dell'omeopatia.\nLa diluizione, concetto fondamentale e sul quale si appuntano le critiche maggiori, viene detta in omeopatia \"potenza\". Le potenze sono in realt\u00e0 diluizioni 1 a 100 (potenze centesimali o potenze C) o diluizioni 1 a 10 (potenze decimali o potenze D); spesso tali diluizioni vengono indicate rispettivamente con \"CH\" e \"DH\", in cui H \u00e8 l'iniziale del cognome di Hahnemann. In una diluizione C una parte di sostanza viene diluita in 99 parti di diluente e successivamente \"dinamizzata\", ovvero agitata con forza secondo un procedimento chiamato dagli omeopati \"succussione\"; in una diluizione D, invece, una parte di sostanza viene diluita in 9 parti di diluente e sottoposta poi alla stessa dinamizzazione.\nI solidi insolubili vengono sminuzzati e diluiti un certo numero di volte con zuccheri (ad esempio lattosio) e successivamente diluiti in acqua.\nOgni sostanza omeopatica pronta per l'impiego riporta il tipo di diluizione e la potenza. Per esempio, in un rimedio con potenza 12C la sostanza originaria \u00e8 stata diluita per dodici volte, ogni volta 1 a 100, per un totale di una parte su 10012 (=1024).\nUna potenza 12D, utilizzata abbastanza comunemente in omeopatia, equivale invece a una soluzione nella quale la concentrazione \u00e8 una parte su un milione di milioni (1012), che equivale per esempio a un millimetro cubo su mille metri cubi.\nNumerosi preparati omeopatici sono diluiti a potenze ancora maggiori, in qualche caso sino a 30C e oltre.\nNella pratica omeopatica le potenze C e D non sono considerate equivalenti, ovvero 1C non \u00e8 ritenuto equivalente a 2D dal punto di vista terapeutico, sebbene lo sia dal punto di vista della chimica delle soluzioni.\nLe critiche maggiori all'omeopatia vertono sul fatto che a potenze elevate, e in particolare a partire proprio da 12C o da 24D, le leggi della chimica provano che il prodotto finale \u00e8 cos\u00ec diluito da non contenere pi\u00f9 neppure una molecola della sostanza di partenza. Infatti il numero di molecole contenuto in una mole di sostanza \u00e8 fissato dal numero di Avogadro, che \u00e8 uguale a circa 1024 molecole/mole (6,02214179(30) 1023 mol \u22121): quindi, mediante una diluizione 12C o una 24D della stessa mole di sostanza, si raggiunge un livello di concentrazione pari a 0,6022 molecole, il che comporta, stante il fatto che ogni molecola \u00e8 di per s\u00e9 indivisa, che l'ultimo quantitativo di soluzione contenga al pi\u00f9 una sola molecola del farmaco, su 6,02214179x1023 molecole di solvente. Diluizioni ulteriori della sostanza, quindi, fanno s\u00ec che in ogni flacone prodotto non ci sia neanche una molecola del principio attivo, oppure ce ne siano cos\u00ec poche da non sortire alcun effetto sull'organismo.\nViene inoltre notato che i solidi metallici sminuzzati (quali molti prodotti omeopatici) non diventano solubili e che quindi, al momento di essere messi in acqua per le successive diluizioni, il principio attivo precipita e nelle fasi successive il prodotto \u00e8 costituito esclusivamente di acqua e zucchero.\nQuesta esigua e incerta presenza del rimedio omeopatico di partenza, dopo la preparazione per diluizioni successive, rende indistinguibili preparati omeopatici originariamente diversi fra loro e destinati a specifiche terapie. Infatti, se dopo le succussioni, a un certo numero di contenitori di preparazioni diverse fra loro vengono rimosse le etichette identificative e gli stessi disposti in ordine spaziale diverso, non esiste alcun metodo di analisi chimico-fisica che possa distinguerli, consentendo di riposizionare su ciascuno dei medesimi le etichette originali. Il supposto effetto terapeutico del rimedio omeopatico, pertanto, non sarebbe legato alla presenza fisica del farmaco, ma solamente all'\"informazione\" del principio attivo portata dal prodotto, sebbene non sia chiarito in quale modo questa ipotizzata \"informazione\" sarebbe memorizzata nella soluzione e in quale modo verrebbe recepita dal corpo.\nIn un'audizione presso il parlamento britannico Kate Chatfield, rappresentante della British Homeopathic Association, ha ammesso che non esiste alcun modo per distinguere tra di loro due prodotti omeopatici una volta diluiti, a eccezione dell'etichetta della confezione.\nStante l'assenza di molecole del principio attivo nella maggior parte dei medicinali omeopatici o comunque con concentrazioni microscopiche in quelli a potenza relativamente bassa, anche i sostenitori (sia i produttori che i medici omeopati) non obiettano pi\u00f9 su questo punto (\u00e8 impossibile, mediante analisi di laboratorio, poter distinguere un preparato da un altro ad alte diluizioni). Pertanto, si fa leva sulla teoria (risultato della diluizione dinamizzata) della memoria dell'acqua e dei relativi effetti energetici forniti dai campi elettromagnetici. Anche questa teoria, per\u00f2, non \u00e8 accompagnata da metodi di \"proving\" validati.\nL'opinione non dimostrata degli omeopati, contraria all'evidenza scientifica in campo chimico, biologico e farmacologico, \u00e8 che diluizioni maggiori della stessa sostanza non provocherebbero una riduzione dell'effetto farmacologico, bens\u00ec un suo potenziamento. In realt\u00e0 le diluizioni usate nell'omeopatia sono tanto alte da rendere il prodotto omeopatico semplicemente composto dall'eccipiente usato per la diluizione (acqua o zucchero o amido o altro solvente).\nLa \"memoria dell'acqua\".\nGli omeopati credono nella cosiddetta \"memoria dell'acqua\". Secondo tale tesi, anche dopo numerose trasformazioni e a grande distanza dal luogo di origine, le molecole conserverebbero per un determinato periodo di tempo una geometria molecolare derivata dagli elementi chimici con cui sono venute a contatto. Secondo i sostenitori di questa teoria, il fenomeno sarebbe dovuto alla coerenza interna dei campi elettromagnetici, prevista dalla QED. La soluzione diluita, secondo questi autori, conserverebbe l'informazione del principio attivo e migliori effetti terapeutici di una dose maggiore. Senza l'effetto memoria dell'acqua, le concentrazioni di principio attivo in queste soluzioni acquose sono cos\u00ec basse da apparire prive di effetti terapeutici. Non \u00e8 chiaro tuttavia perch\u00e9 l'acqua conserverebbe soltanto le propriet\u00e0 terapeutiche e non quelle tossiche delle sostanze con cui \u00e8 stata a contatto. Inoltre ogni molecola d'acqua della terra nella sua storia \u00e8 entrata in contatto con molteplici sostanze, quali ad esempio urina, sali e altre sostanze chimiche, ma conserverebbe \"memoria\" solo delle sostanze desiderate \"ignorando\" quelle indesiderate. A parte tali problemi concettuali non esiste alcuna prova scientifica dell'esistenza di una \"memoria dell'acqua\".\nEfficacia terapeutica.\nNessuno studio scientifico pubblicato su riviste mediche di valore riconosciuto ha mai dimostrato che l'omeopatia presenti, per una qualsiasi malattia, un'efficacia clinico-terapeutica che sia superiore all'effetto placebo. Gli studi condotti in base ai principi della scienza medica ne hanno viceversa dimostrato l'inefficacia, risultando inoltre debole dal punto di vista teorico in quanto incompatibile con le odierne conoscenze chimiche.\nNel 2009 un gruppo di medici inglesi e africani ha scritto una lettera all'Organizzazione mondiale della sanit\u00e0 chiedendo che si pronunciasse in merito alla promozione, fatta dalla Society of Homeopaths, dell'omeopatia come terapia per una serie di malattie potenzialmente mortali, fra cui HIV, tubercolosi, diarrea infantile, malaria e influenza. L'Organizzazione ha risposto dichiarando che non vi \u00e8 alcun'evidenza che l'omeopatia possa curare o prevenire queste malattie e che il suo utilizzo al posto delle terapie convenzionali basate su evidenze scientifiche pu\u00f2 far perdere delle vite.\nPer l'insieme di queste ragioni l'omeopatia \u00e8 considerata una pseudoscienza dalla comunit\u00e0 scientifica internazionale.\nStudi sull'efficacia dell'omeopatia.\nIl primo articolo di taglio scientifico sui meccanismi di funzionamento dell'omeopatia \u00e8 stato quello pubblicato nel 1988 sulla prestigiosa rivista \"Nature\", a firma del medico e immunologo francese Jacques Benveniste. Nell'unico caso della prestigiosa rivista, l'articolo, che riguardava la memoria dell'acqua, fu accettato senza revisioni, ma con riserva da parte dell'editore. Gli autori dello studio (a eccezione di due che si dissociarono dalle conclusioni) affermavano che una soluzione di antisiero diluita 1:10 per 120 volte fosse in grado di provocare la degranulazione dei granulociti basofili, e fosse quindi dotata di attivit\u00e0 biologica. In seguito alla pubblicazione la rivista invi\u00f2 alcuni ricercatori nel laboratorio di Benveniste, chiedendogli di replicare l'esperimento. I ricercatori di \"Nature\" dimostrarono cos\u00ec che lo studio era in realt\u00e0 una truffa e si scopr\u00ec inoltre che la ricerca di Benveniste era finanziata da una nota industria produttrice di rimedi omeopatici. Studi successivi dimostrarono ulteriormente che la soluzione ultradiluita non aveva affatto le propriet\u00e0 biologiche vantate; persino il Premio Nobel per la fisica (1992) Georges Charpak, coinvolto nella diatriba dallo stesso Benveniste, esegu\u00ec \"test\" in merito presso i suoi laboratori, arrivando alla conclusione che i controlli effettuati \u00ab...sono stati uno scacco costante. Non \u00e8 stato visto alcun effetto\u00bb.\nIn una \"review\" pubblicata nel 2006 sull\"European Journal of Cancer\" sono stati trovati sei \"trial\" clinici di qualit\u00e0 sufficiente per essere inclusi nello studio. La \"review\" ha mostrato che non esistono prove di efficacia dell'omeopatia nel trattamento del cancro.\nNel febbraio 2010 sono stati pubblicati i risultati di una ricerca sulle prove di efficacia dell'omeopatia, condotta nel 2009 e 2010 dalla commissione \"Science and Technology\" della Camera dei Comuni britannica: lo studio conclude che l'omeopatia non ha effetti superiori a quelli di un placebo. La commissione la considera pertanto un \"trattamento placebo\" (\"placebo treatment\") e dichiara che sarebbe una \"cattiva pratica medica\" (\"bad medicine\") prescrivere placebo puri.\n\"Review\" della Cochrane Collaboration.\nLa Cochrane Collaboration ha condotto una serie di \"review\" sugli studi clinici condotti sull'efficacia dell'omeopatia. Tali \"review\" vengono effettuate a partire dal 1998 e aggiornate regolarmente ogni pochi anni. Oltre a evidenziare numerose carenze metodologiche in molti degli studi analizzati, la Cochrane non ha trovato prove di efficacia dell'omeopatia in nessuno degli ambiti presi in esame, fra cui il trattamento dell'influenza, dell'asma cronica, dell'osteoartrite dell'ADHD, della demenza, la riduzione effetti avversi della chemioterapia dei tumori e l'induzione del parto.\nLa meta analisi di Lancet del 2005.\nUna meta analisi pubblicata nell'agosto del 2005 dalla rinomata rivista medico scientifica \"The Lancet\" ha avuto molto risalto sulla stampa, in quanto screditava l'omeopatia come metodo curativo scientifico, sostenendo che l'efficacia fosse spiegabile con l'effetto placebo.\nNel dettaglio, l'articolo del \"Lancet\" si struttura in due parti, che portano a conclusioni distinte tra loro.\nGli autori concludono che l'efficacia dei rimedi omeopatici \u00e8 compatibile con l'ipotesi che derivino dall'effetto placebo.\nIl 17 novembre del 2007 \"The Lancet\" ha pubblicato un nuovo articolo sull'omeopatia, che riassume i risultati di 5 meta-analisi precedentemente pubblicate. In questo articolo l'autore giunge alla conclusione che gli effetti dell'omeopatia siano paragonabili all'effetto placebo.\nStudio del NHMRC.\nNel 2015 il National Health and Medical Research Council (NHMRC), l'agenzia governativa australiana che si occupa di ricerca medica e sanit\u00e0 pubblica, pubblic\u00f2 il risultato dell'analisi di 57 revisioni sistematiche che avevano valutato complessivamente 176 studi riguardo l'efficacia dell'omeopatia: di questi, vennero considerati solo quelli controllati e che avevano seguito standard qualitativi internazionalmente riconosciuti. Secondo il NHMRC, nessun farmaco omeopatico tra gli studi analizzati aveva dimostrato in maniera oggettiva effetti migliori rispetto al placebo, o efficacia comparabile ai farmaci impiegati nella cura delle patologie prese in esame.\nEffetti avversi.\nUna \"review\", pubblicata nel 2012, ha analizzato i \"case report\" relativi all'utilizzo dell'omeopatia, rilevando effetti avversi di vario tipo derivanti dal suo utilizzo. Tali effetti risultano essere di due tipi, indiretti e diretti. Gli effetti avversi indiretti derivano dall'abbandono delle terapie convenzionali in favore dell'omeopatia, quelli diretti derivano da eccipienti e processi di produzione poco controllati. Gli effetti riscontrati vanno da lievi disturbi fino alla morte.\nDiffusione dell'omeopatia.\nNel mondo.\nIl periodo di massima diffusione dell'omeopatia \u00e8 stato la seconda met\u00e0 dell'Ottocento: il primo ospedale omeopatico apr\u00ec nel 1832 nella citt\u00e0 di Sibiu (Romania) e nei decenni successivi scuole mediche omeopatiche si diffusero in tutta Europa e negli Stati Uniti. Inizialmente l'omeopatia otteneva risultati promettenti rispetto alle pratiche pi\u00f9 consolidate, soprattutto perch\u00e9 aveva abbandonato trattamenti nocivi come il salasso, che nella seconda met\u00e0 del XIX secolo era ancora la terapia pi\u00f9 diffusa per tutte le patologie.\nMan mano che la medicina scientifica sviluppava un approccio pi\u00f9 razionale al trattamento delle malattie, per\u00f2, l'omeopatia incominci\u00f2 a perdere terreno. Negli Stati Uniti, per esempio, c'erano 22 scuole omeopatiche nel 1900, ma nel 1923 ne erano rimaste soltanto due. Nel 1950 tutte le scuole omeopatiche degli Stati Uniti erano state chiuse, oppure non insegnavano pi\u00f9 l'omeopatia.\nL'omeopatia ha conosciuto una parziale ripresa alla fine del Novecento, con il generale aumento d'interesse nei confronti delle medicine alternative. Oggi l'omeopatia, considerata una pratica medica alternativa o complementare alla medicina scientifica (alla quale gli omeopati si riferiscono spesso come \"medicina allopatica\", sebbene tale espressione non sia scientificamente corretta), \u00e8 diffusa in molti paesi (Stati Uniti, Gran Bretagna, Francia, Germania, India). In molti di questi paesi, a cominciare dalla Francia, i rimedi omeopatici sono entrati a vario titolo a far parte del prontuario nazionale, finanziati dal sistema sanitario pubblico. Tuttavia il suo insegnamento non \u00e8 quasi mai entrato negli ordinamenti delle facolt\u00e0 di medicina.\nIl recupero di popolarit\u00e0 dell'omeopatia ha suscitato una nuova ondata di studi clinici e soprattutto di meta-analisi (vedi Ricerca clinica sull'omeopatia), i cui risultati hanno per\u00f2 mostrato che gli effetti terapeutici dei trattamenti omeopatici non si discostano in maniera significativa da quelli ottenuti per effetto placebo.\nIn seguito a tale mancanza di risultati, all'inizio del XXI secolo sono apparsi i primi segnali di un calo di popolarit\u00e0 dell'omeopatia: per esempio, in Francia nel 2004 il tasso di rimborso previsto per i rimedi omeopatici \u00e8 sceso dal 65% al 35%., il 28 giugno 2019 la Haute autorit\u00e9 de sant\u00e9 (HAS), equivalente dell'Istituto Superiore di Sanit\u00e0 italiano, ha comunicato che i rimedi omeopatici non saranno pi\u00f9 rimborsati in quanto gli studi effettuati dimostrano una efficacia insufficiente. In diverse regioni della Gran Bretagna nel 2007 il servizio sanitario ha iniziato a cancellare i rimedi omeopatici dal proprio prontuario. In calo anche i ricoveri negli ospedali omeopatici. Sempre nel Regno Unito nel 2011 si \u00e8 registrato un calo record nelle vendite di prodotti omeopatici mentre uno studio statistico effettuato dalla rivista \"Homeopathy\" in Norvegia nel 2012 ha evidenziato un significativo calo delle visite presso gli omeopati.\nIn Italia.\nAnche a Torino oper\u00f2 tra il 1890 e il 1940 un ospedale omeopatico, fondato dall'Istituto omeopatico italiano.\nAffermare pubblicamente che l'omeopatia \u00e8 priva di utilit\u00e0 \u00e8, almeno in Italia, lecito (dal punto di vista giuridico). Infatti, il 13 marzo 2003 il Tribunale penale di Catania ha assolto il giornalista Piero Angela dall'accusa di diffamazione per avere sostenuto in una puntata della trasmissione \"Superquark\", andata in onda nel 2001, che \u00abl'omeopatia non \u00e8 una cosa seria. Il rischio di curarsi con tale medicina non convenzionale \u00e8 molto grande per i pazienti che hanno malattie gravi e soprattutto progressive\u00bb. Particolare enfasi dest\u00f2 il volume \"Acqua fresca?\", stante l'alto e riconosciuto profilo del suo autore, Silvio Garattini, un ricercatore di fama mondiale, medico e direttore dell'Istituto di ricerche farmacologiche \"Mario Negri\". Il virologo Roberto Burioni nell'ottobre 2019 ha pubblicato un libro di confutazione dell'omeopatia.\nD'altra parte \u00e8 pur vero che l'omeopatia gode di una certa popolarit\u00e0 e consenso (sebbene le vendite siano in diminuzione e rimangano basse). Negli ultimi decenni sono nate numerose associazioni omeopate di medicina, pediatria, veterinaria, farmacologia; i testi divulgativi non si contano; il \"web\" e i \"mass media\" trattano spesso e distesamente la materia. Questo \u00e8 anche dovuto al fatto che, come per i farmaci di automedicazione (cio\u00e8 quelli per cui non \u00e8 necessaria la ricetta), tutti possono entrare in una farmacia per acquistare un medicinale omeopatico da banco e provare.\nLa popolarit\u00e0 della medicina omeopatica non deve tuttavia mettere in subordine le criticit\u00e0 denunciate (alcuni parlano di \"miti\").\nAnche confondere il principio su cui si basano i vaccini con quelli esoterici dell'omeopatia \u00e8 tanto diffuso quanto errato e pericoloso. Questa mescolanza \u00e8 frutto del pensiero magico.\nL'immissione in commercio di un prodotto omeopatico \u00e8 regolata dal Decreto Legislativo n. 185/95 del 17 marzo 1995. All'articolo 3 della legge inoltre si fa divieto di pubblicizzare i prodotti omeopatici.\nRiguardo all'uso di terapie alternative l'Istat ha svolto, dal 1991 al 2005, quattro indagini statistiche, su un campione di famiglie, evidenziando anche in questo caso un calo di popolarit\u00e0 negli ultimi anni: dal 2000 al 2005 la percentuale di italiani che ne hanno fatto uso risulta diminuita dall'8,2% al 7%. Inoltre, al 2005, il Trentino-Alto Adige, con il 18,3%, si attesta come la regione con la maggior percentuale di persone che abbiano fatto uso di cure omeopatiche. Nel 2013 si \u00e8 registrato un ulteriore calo, con il 4,1% di utilizzatori, nell'ambito di un generale calo di utilizzo della medicina alternativa (dal 13,7% del 2005 al 8,2% del 2013).\nIn Francia.\nLa Francia nel 2019 ha deciso di non rimborsare pi\u00f9 i prodotti omeopatici e di mettere fine al diritto di utilizzo del titolo di omeopata.\nIn India.\nOmeopatia, allopatia (termine che gli omeopati usano per indicare la farmacologia classica), ayurveda, unani, yoga e siddha sono riconosciuti all'interno del programma di assistenza sanitaria integrativa dei dipendenti e funzionari pubblici indiani, attivo dal 1954.\nAl 2018, l\"Ayushman Bharat Yojana\", chiamato anche \"Pradhan Mantri Jan Arogya Yojana\" (PMJAY) o \"National Health Protection Scheme\", aveva erogato prestazioni terapeutiche a pi\u00f9 di 100.000 persone, distribuite nei 26 Stati aderenti. Le \"card\" elettroniche emesse erano pi\u00f9 di 850.000 ed era programmata l'estensione a una rete di ospedali privati convenzionati e accreditati dal Ministero della Salute, al fine di prevenire frodi e false fatturazioni a danno del servizio sanitario.\nContrasto all'omeopatia.\nIn Gran Bretagna, nel 2010, per iniziativa della Merseyside Skeptics Society (organizzazione senza scopo di lucro che ha per scopo la promozione dello scetticismo scientifico) \u00e8 nata una campagna di sensibilizzazione e di pressione nei confronti della Boots, la pi\u00f9 nota catena di farmacie del Regno Unito, in seguito alla decisione di quest'ultima di distribuire anche prodotti omeopatici. Il motto della campagna \u00e8 \"Homeopathy: There's nothing in it\" (\"Omeopatia: non c'\u00e8 niente dentro\"), come si pu\u00f2 leggere sul sito dedicatole, e l'iniziativa ha gi\u00e0 prodotto una dimostrazione pubblica, durante la quale centinaia di volontari hanno letteralmente ingurgitato interi flaconi di prodotti omeopatici, senza riscontrare alcun effetto positivo o negativo. Una simile dimostrazione viene effettuata da James Randi durante i suoi spettacoli. Solitamente all'inizio dello \"show\" ingoia un'intera confezione da 32 pastiglie di un medicinale e alla fine rivela che si trattava di un sonnifero omeopatico, che evidentemente non ha avuto alcun effetto su di lui, consentendogli di concludere lo spettacolo senza alcun problema.\nNell'agosto del 2011 \u00e8 stata promossa una \"class action\" contro la Boiron (azienda che commercializza prodotti omeopatici) in favore di tutti i residenti in California che nei quattro anni precedenti avevano comprato oscillococcinum. L'accusa era basata sul fatto che il prodotto venduto, per via delle diluizioni omeopatiche, non contiene alcuna traccia molecolare del principio attivo dichiarato e risulta composto soltanto da zucchero, oltre a non avere alcun effetto clinico sull'influenza, per la quale era invece indicato come efficace. La Boiron ha patteggiato un risarcimento di 5 milioni di dollari, da distribuire a chi aveva acquistato i prodotti, e il cambio delle etichette dei medicinali, sulle quali deve comparire un \"disclaimer\" che precisa che gli usi indicati per il prodotto non sono approvati dall'FDA, e la chiara indicazione che si tratta di diluizioni omeopatiche.\nNel marzo 2012 in Australia il National Health and Medical Research Council ha prodotto una bozza nella quale ha definito non etico l'uso dell'omeopatia per via della sua inefficacia:\nLo stesso ente nel 2015, in seguito ad un'analisi di tutta la letteratura scientifica internazionale riguardante l'omeopatia, ha rilasciato una dichiarazione nella quale si afferma che non esiste alcuna evidenza a sostegno dell'affermazione che l'omeopatia sia efficace nel trattamento di qualsiasi problema di salute.\nAspetti legislativi.\nNonostante non sia stata prodotta alcuna prova, accettata dalla comunit\u00e0 scientifica internazionale, che l'omeopatia sia una metodica valida, pur tuttavia la legislazione delle diverse nazioni ne ha inquadrato l'utilizzo. Ad esempio, la direttiva 2001/83/CE dell'Unione europea definisce il medicinale omeopatico \"ogni medicinale ottenuto a partire da sostanze denominate materiali di partenza per preparazioni omeopatiche o ceppi omeopatici, secondo un processo di produzione omeopatico descritto dalla farmacopea europea o, in assenza di tale descrizione, dalle farmacopee utilizzate ufficialmente negli Stati membri della Comunit\u00e0 europea; un medicinale omeopatico pu\u00f2 contenere pi\u00f9 sostanze\". Comunque, l'art. 8 della detta direttiva prescrive chiaramente che il foglietto illustrativo o la confezione debba riportare obbligatoriamente la dicitura \"senza indicazioni terapeutiche approvate\" (ovvero efficacia dimostrata, secondo le procedure dei farmaci convenzionali). L'obiettivo della direttiva \u00e8, a ogni modo, unicamente quello di garantire informazione e cautela (l'art. 14 della direttiva 2001/83/CE recita: \"grado di diluizione che garantisca l'innocuit\u00e0 del medicinale\" cio\u00e8 sicurezza, cosa diversa dall'efficacia). Tale situazione pu\u00f2 generare disorientamento in quanto, da una parte, s'inquadra il preparato come \"medicinale\", dall'altro si obbliga il produttore a dichiararne la sostanziale inefficacia ai fini terapeutici.\nSempre la legislazione corrente vieta la pubblicit\u00e0 per i medicinali omeopatici e, per ragioni legate alla procedura semplificata di registrazione di questi, anche il foglietto illustrativo (il cosiddetto \"bugiardino\") \u00e8 in pratica assente (per il semplice motivo che il produttore non potrebbe riportare alcuna indicazione terapeutica comprovata e dimostrata, che solo la procedura di registrazione completa consente). Ne discende che, a parte l'automedicazione, solo il medico o il farmacista possono, rispettivamente, prescrivere o consigliare un prodotto omeopatico al posto di uno convenzionale. Appare piuttosto evidente, anche in questo caso, una certa contraddizione da parte del legislatore: da una parte lo si definisce \"medicinale\" e si obbliga a venderlo solo in farmacia, dall'altra si obbliga a trattarlo, dal punto di vista informativo, per quello che sostanzialmente \u00e8: nulla.\nA fine giugno 2017, in Italia, \u00e8 scaduto il periodo concesso per presentare all'Aifa (Agenzia Italiana del Farmaco) l'AIC (autorizzazione per l'immissione in commercio) dei medicinali omeopatici. Questo per\u00f2 riguarda unicamente la sicurezza del preparato (innocuit\u00e0) non la sua validit\u00e0 che rimane indimostrata e per cui rimane obbligatorio dichiararne l'inefficacia terapeutica.\nPrescrizione e vendita.\nUn'altra contraddizione riguarda il fatto che il medicinale omeopatico, nella stragrande maggioranza dei casi un preparato formato esclusivamente da zucchero o acqua, debba essere solo prescritto da medici (o pediatri o veterinari) oppure suggerito dal farmacista, e comunque venduto esclusivamente in farmacia. Questo per\u00f2 deriva dal semplice fatto che, per legge, il prodotto omeopatico \u00e8 \"medicinale\" e pertanto solo i farmacisti possono fornirlo al paziente (o il medico se lo prepara egli stesso). Questa situazione per\u00f2 contribuisce a confondere il cittadino in quanto si potrebbe intendere che i preparati omeopatici abbiano una qualche utilit\u00e0, quando invece \u00e8 dimostrato il contrario. Una petizione italiana chiede ai farmacisti di astenersi, pur avendo un minor introito, dal vendere medicinali omeopatici.\nIn Italia, \u00e8 stato presentato un disegno di legge per inquadrare, tra le altre cose, il titolo di \"omeopata\". Infatti, attualmente i corsi di specializzazione eseguiti da medici o farmacisti non sono oggetto di regolamentazione ministeriale ovvero non sono riconosciuti a livello pubblico, cos\u00ec come le numerose associazioni di specializzati in omeopatia. D'altra parte, per legge, solo i medici possono prescrivere cure omeopatiche.\nLa conseguenza paradossale attuale \u00e8 che la pratica omeopatica non \u00e8 un metodo curativo inquadrato dal punto di vista legislativo, mentre l'utilizzo dei medicinali omeopatici lo \u00e8.\nAmbiguit\u00e0 teorico-terapeutica.\nLa medicina omeopatica \u00e8 suddivisa in diverse scuole, ognuna delle quali sostiene una propria visione e metodologia. Per diverse associazioni di medici e farmacisti omeopati l'omeopatia non \u00e8 alternativa alla medicina convenzionale (detta allopatica): pertanto, prescrivono sia farmaci convenzionali che rimedi omeopatici, sia su loro prescrizione sia su richiesta del paziente. L'idea \u00e8 che ciascuna singola situazione debba essere curata specificatamente. Questo comportamento per\u00f2 pu\u00f2 generare perplessit\u00e0 o, peggio, sensazione di essere sottoposti a \"prove\". Ci\u00f2 \u00e8 ulteriormente vero se si pensa che a livello terapeutico, soprattutto per determinate scuole, si sostiene che non esiste \"il rimedio\" ma esiste un possibile rimedio a seconda di numerosi fattori della combinazione malattia-paziente.\nUn altro punto debole \u00e8 che quando un rimedio omeopatico non funziona si tende a replicare che i metodi della medicina o farmacologia \"ufficiale\" non sono quelli adatti a provare l'omeopatia in quanto questa si concentra sulle cause, uniche e specifiche, del singolo paziente. In pratica, rifiutando la logica dei \"sintomi standard\", si afferma che non serve dimostrazione generica perch\u00e9 ogni combinazione disturbo-paziente-situazione deve essere affrontata \"ad hoc\".\nRimedi omeopatici.\nEsempi di preparati omeopatici o sostante utilizzate nell'omeopatia sono:\nOmeopatia e fitoterapia.\n\u00c8 diffusa l'opinione, totalmente errata, che l'omeopatia sia una sorta di fitoterapia o addirittura di erboristeria. La confusione nasce probabilmente da concetti come il cosiddetto \"naturale\" o perch\u00e9 molti medicinali omeopatici hanno come principio una sostanza di origine vegetale (sebbene altri si basino su sostanze animali o minerali). L'omeopatia non ha nulla a che vedere con l'antichissima pratica del curarsi attraverso il ricorso a essenze vegetali. La fitoterapia utilizza molecole estratte da radici, semi, foglie, ecc. ma a concentrazioni in cui valgono le leggi della chimica, paragonabili a quelle dei farmaci convenzionali, e senza applicare la succussione omeopatica. Ma la differenza sostanziale \u00e8 sul principio: la fitoterapia usa la sostanza che elimina o riduce la malattia/disturbo, l'omeopatia impiega invece quella che la provoca."}
{"id": "2260687", "revid": "73411", "url": "https://it.wikipedia.org/wiki?curid=2260687", "title": "Francesco Simonetta", "text": ""}
{"id": "2260692", "revid": "775372", "url": "https://it.wikipedia.org/wiki?curid=2260692", "title": "Protesta del soldino", "text": "La protesta del soldino \u00e8 stata una manifestazione condotta nel maggio del 1923.\nStoria.\nIl movimento del \"soldino\", prendeva questo nome dal fatto che, per dimostrare la loro fiducia nella monarchia, molti cittadini meridionali portavano all'occhiello una monetina con l'effige del re.\nParteciparono molte citt\u00e0 fra cui Messina, Reggio Calabria, Palermo. Venne organizzato per sollevare il problema relativo alle condizioni del meridione. Le forze della polizia grazie ad autoblindo repressero la protesta e arrestarono il sospetto promotore, l'onorevole Ettore Lombardo Pellegrino, rilasciato in seguito. Mussolini commento l'accaduto: \"in questi cinque anni di regime fascista non vi \u00e8 stata che la manifestazione collettiva del \"soldino\" e bast\u00f2 l'apparire di poche autoblindo tra Messina e Palermo per farla finita.\""}
{"id": "2260697", "revid": "125410646", "url": "https://it.wikipedia.org/wiki?curid=2260697", "title": "Italo-belgi", "text": "Italo-belgi sono gli Italiani emigrati e residenti in Belgio negli ultimi secoli, ed i loro discendenti.\nStoria.\nI primi italiani in Belgio furono alcuni mercanti e banchieri toscani del Rinascimento, e successivamente poche decine di artigiani ed esuli fino al Settecento.\nCon il primo Ottocento cominci\u00f2 a crearsi una piccola comunit\u00e0 di Italiani, quasi tutti settentrionali, nelle principali citt\u00e0 della Vallonia ed a Bruxelles. Questi Italiani, anche se poche centinaia, fecero sentire la loro influenza nei moti per l'indipendenza del Belgio del 1830.\nUna parte dell'emigrazione italiana nel Belgio si dedic\u00f2 a lavorare nelle miniere di carbone della Vallonia, ma l'emigrazione fu sempre limitata fino al Novecento. Inoltre si affievol\u00ec negli anni del fascismo fino ad essere costituita da poche decine di esuli antifascisti.\nDopo la seconda guerra mondiale si ebbe invece una notevole ripresa del flusso emigratorio, principalmente a causa delle distruzioni belliche in Italia:\nNel 1956 si ebbe il disastro di Marcinelle, e da allora si ridusse sensibilmente il numero di Italiani che lavoravano nelle miniere belghe.\nDopo gli anni Settanta, in cui si registrarono quasi 300.000 italiani nel Belgio, l'emigrazione si \u00e8 andata riducendo e vi risiedono attualmente circa 290.000 cittadini italiani.\nBisogna inoltre precisare che negli ultimi decenni, con la creazione e lo sviluppo dell'Unione europea e della NATO, che hanno sede centrale a Bruxelles, molti funzionari e impiegati italiani, nonch\u00e9 gli impiegati dell'indotto istituzionale (liberi professionisti, lobbisti, associazioni non governative) vi si sono trasferiti a vivere con le rispettive famiglie (anche se temporaneamente). Inoltre, si registra un nuovo flusso migratorio dall'Italia anche nel settore terziario, soprattutto avanzato.\nComunit\u00e0 italiana.\nL'attuale comunit\u00e0 italiana in Belgio \u00e8 molto bene integrata nella societ\u00e0 belga. Gli Italo-belgi occupano ruoli di massima importanza: basti pensare all'ex regina del Belgio Paola Ruffo di Calabria o all'ex primo ministro Elio Di Rupo.\nSecondo statistiche ufficiali dell'AIRE (Anagrafe degli italiani residenti all'estero), nel 2007 vi sono residenti 235.673 Italiani (includendo i Belgi con doppia cittadinanza).\nDai dati dei registri consolari italiani risulta anche che quasi 50.000 italiani in Belgio (ossia, oltre il 25%) provengono dalla Sicilia. Seguono poi, ma in quantit\u00e0 molto minori, gli italo-belgi originari dalla Puglia (9,5%), dall'Abruzzo (7%), dalla Campania (6,5%) e dal Veneto (6%).\nInoltre va precisato che sono quasi 300.000 (pi\u00f9 del 2,5% della popolazione belga totale) le persone d'origine italiana in Belgio, secondo alcuni ricercatori belgi.\nLa collettivit\u00e0 italiana sarebbe dunque la pi\u00f9 numerosa in Belgio ed anche la pi\u00f9 antica, essendo concentrata per l'85% in Vallonia e nella capitale.\nStampa ed istituzioni italiane.\nIn Belgio vi sono numerose istituzioni a tutela degli italo-belgi, sia per pensioni che per assistenza sociale. Dodici scuole italiane, concentrate a Bruxelles ed in Vallonia (come l'Ufficio scolastico consolare di Charleroi), si dedicano all'insegnamento della lingua italiana assieme ad istituzioni come la Societ\u00e0 Dante Alighieri.\nLa stampa italiana \u00e8 molto diffusa. Queste sono le principali pubblicazioni, secondo il CIM:"}
{"id": "2260698", "revid": "287204", "url": "https://it.wikipedia.org/wiki?curid=2260698", "title": "Combinazione (scacchi)", "text": "La combinazione negli scacchi \u00e8 una serie di mosse che inizia spesso con il sacrificio di uno o pi\u00f9 pezzi e che impone all'avversario risposte forzate. Il fine della combinazione \u00e8 guadagnare un vantaggio concreto e decisivo, se non dare lo scacco matto.\nIn ogni combinazione si distinguono:\nCombinazioni di scacco matto.\nNella posizione del diagramma qui sotto, in una partita tra Pillsbury e Maroczy il primo ha sconfitto il secondo con questa combinazione:\nIl sacrificio della Donna bianca ha messo allo scoperto il Re avversario, che cos\u00ec \u00e8 diventato facile preda degli altri pezzi.\nPosizione di una partita Cigorin - Bird\n1.Txg7+! Rxg7 2.Tb7+ Rg6 3.Df7+ Rf5 4.Tb5+ Re4 5.f3+ Re3 6.Db3+ Re2 (Se 6\u2026Rd2 allora 7.Af4+ Re1 8.Db1+ Re2 9.Df1#) 7.Db2+ Rd3 8.Db1+ Re2 9.Df1+ Re3 10.De1+ Rd4 11.Dd2+ Rc4 12.Tb4#. \nIn questo esempio il Re nero \u00e8 stato costretto a peregrinare per tutta la scacchiera.\nQuesta posizione che scaturisce dalle mosse 1 d4 e6 2 e4 d5 3 Cd2 a6? (Cf6) 4 Cgf3 b5? (c5) 5 a4! b4 6 exd5 Dxd5 7 Ac4 Dd8 8 0-0 a5 9 Ce5 c5 mostra come il coordinamento dei pezzi bianchi riesce in poche mosse a dare matto.\n10 Df3! Ta7 (qualche resistenza in pi\u00f9 la dava il tratto f6) 11 Ab5+ Re7 12 Dxf7 Rd6 13 Cdc4+ Rd5 14 Df3+ Rxd4 15 Td1#\nIn una partita Schlechter - Wolf si \u00e8 avuto 1 Axh7+! Rxh7 2 Cg5+ Rg6 3 Dg4 f5 4 exf6 gxf6 (Se 4..Rxf6 allora 5 Te1) 5 Ce6+ Rf7 6 Dg7+ Rxe6 7 Te1+ Rf5 8 Dh7+! Rg5 9 Txe7 Tg8 10 Te3 b4 11 Tg3+ Dxg3 12 Dxg8+ e vince.\nIl nero comunque avrebbe potuto opporre un po' pi\u00f9 di resistenza giocando al quarto tratto 4..Cf5 con sacrificio poi della donna nera sulla torre bianca.\nQuesta posizione si raggiunge dopo le mosse: 1 e4 e5 2 f4 Cc6 3 Cc3 Cf6 4 fxe5 Cxe5 5 d4 Cg6 6 e5 Cg8 7 Cf3 d6 8 Ac4 dxe5 9 De2 Ae7 10 0-0 e4. Tocca ora al bianco che con una bella combinazione fa crollare la posizione del nero dando il matto.\n11 Cg5! Axg5 12 Axf7+ Rd7 13 Cxe4 Ae7 (Axc1) 14 Cf6+!! Cxf6?? (Rd6) 15 De6#\nCombinazioni per guadagnare materiale.\nIn questa posizione motivo della combinazione \u00e8 la posizione indifesa della Dc1. Il bianco Meienberg, crea una seconda minaccia, qual \u00e8 il matto sull'ottava traversa:\n1 Ce7+ Rh8 2 Td8! (doppia minaccia Dxc1 e Txf8) che il nero non pu\u00f2 parare in una sola mossa."}
{"id": "2260720", "revid": "767487", "url": "https://it.wikipedia.org/wiki?curid=2260720", "title": "Incident at Loch Ness", "text": "Incident at Loch Ness \u00e8 un falso documentario del 2004 diretto da Zak Penn, che l'ha anche scritto, prodotto ed interpretato con Werner Herzog.\nIl film, interamente di finzione, \u00e8 costruito come un \"film nel film\": \"Incident at Loch Ness\" racconta gli eventi accaduti durante le riprese del documentario \"Enigma of Loch Ness\", sul leggendario mostro del lago scozzese, attraverso le immagini del documentario \"Herzog in Wonderland\".\nTrama.\nIl direttore della fotografia John Bailey \u00e8 impegnato in un documentario sul cinema di Werner Herzog intitolato \"Herzog in Wonderland\", quando il regista tedesco intraprende un nuovo progetto, su invito dello sceneggiatore e produttore statunitense Zak Penn, un documentario sul mostro di Loch Ness, intitolato \"Enigma of Loch Ness\". Il regista non crede all'esistenza del mostro, ma \u00e8 interessato dal punto di vista del fenomeno psicologico collettivo che ha portato alla sua creazione.\nPer una volta Herzog non \u00e8 costretto ad autoprodursi e pu\u00f2 contare su una produzione di tutto rispetto, che coinvolge tecnici di prim'ordine del cinema mainstream hollywoodiano, come il direttore della fotografia Gabriel Beristain e il tecnico del suono Russell Williams II. Ma fin dall'arrivo della troupe in Scozia, il regista comincia a rendersi conto che il produttore ha un'idea diversa dalla sua sul film che devono realizzare insieme: Zak Penn cerca tutti i modi per renderlo pi\u00f9 \"spettacolare\", chiede a tutta la troupe di indossare una bizzarra tuta (ricevendo lo sdegnato rifiuto di Herzog), ribattezza la modesta barca con cui affrontano il lago con un nome pi\u00f9 altisonante (contrariando il capitano reclutato sul posto, secondo cui la cosa porta sfortuna), sceglie come improbabile operatore del sonar una statuaria modella e persino l'eccentrico criptozoologo della spedizione, Michael Karnow, apparentemente ossessionato dalle sue bizzarre convinzioni, \u00e8 in realt\u00e0 un attore, ma soprattutto \u00e8 intenzionato ad utilizzare un finto mostro per rendere il film appetibile al pubblico.\nDopo solo pochi giorni di riprese, quando ormai i rapporti tra Herzog e Penn sono irrimediabilmente degenerati e il regista sta proseguendo il lavoro solamente per orgoglio personale, perch\u00e9 non pu\u00f2 tollerare di avere nella propria carriera un progetto abbandonato quando \u00e8 riuscito a portare in fondo autentiche imprese come \"Fitzcarraldo\" e \"Aguirre, furore di Dio\", accade l'imprevedibile: la barca della spedizione, rimasta in panne in mezzo alla nebbia, si imbatte davvero nel mostro, con lo sconcerto di Herzog per primo, visto che non aveva mai creduto nella sua esistenza.\nPenn e l'assistente di produzione Robert O'Meara abbandonano gli altri, fuggendo con il gommone di salvataggio. Ma sia la barca che il gommone vengono attaccati dalla leggendaria creatura.\nPenn, giunto in qualche modo fino a riva e trovato da una coppia di turisti, guida il recupero degli altri membri della sfortunata spedizione, che vengono tutti tratti in salvo, ad eccezione di Michael Karnow e Robert O'Meara, dati per dispersi.\nLe autorit\u00e0 del luogo liquidano quanto accaduto come l'ennesimo incidente sul lago che viene attribuito al mostro. \nHerzog, in conclusione, ammette che questa avventura mette in discussione il senso di tutto il suo cinema."}
{"id": "2260721", "revid": "729019", "url": "https://it.wikipedia.org/wiki?curid=2260721", "title": "Junkers G 31", "text": "Lo Junkers G 31 era un trimotore di linea e da trasporto ad ala bassa prodotto dall'azienda tedesca Junkers GmbH negli anni venti."}
{"id": "2260723", "revid": "834", "url": "https://it.wikipedia.org/wiki?curid=2260723", "title": "Acquario (Arti e Mestieri)", "text": "Acquario \u00e8 un album degli Arti e Mestieri, pubblicato dalla Nexus International (originariamente fu pubblicato dallo \"Studio Records\", MS 1002 sempre nel 1983) nel 1983. Il disco fu registrato (in diretta contemporaneamente e senza sovraincisioni) il 17, 18, 19 e 20 gennaio 1983 al \"Dynamo Sound Studio\" di Torino, Italia.\nTracce.\nBrani composti da Antonino Salerno, eccetto dove indicato\nFormazione.\nMusicisti aggiunti"}
{"id": "2260724", "revid": "287204", "url": "https://it.wikipedia.org/wiki?curid=2260724", "title": "Il Rinascimento e la crisi militare italiana", "text": "Il Rinascimento e la crisi militare italiana \u00e8 un saggio storico di Piero Pieri, edito dalla casa editrice Einaudi nel 1952. L'opera \u00e8 un'edizione rivista e ampliata del libro apparso nel 1934 col titolo La crisi militare italiana nel Rinascimento, nei suoi rapporti colla crisi politica ed economica, pubblicato da Ricciardi.\nTema.\nIl poderoso saggio - oggi non pi\u00f9 ristampato - \u00e8 incentrato sul problema della crisi della \"libert\u00e0 italiana\" all'inizio dell'era moderna. L'autore ne indaga gli aspetti etici, politici, economici, sociali e soprattutto militari, dimostrando che la crisi dell'apparato militare italiano nel Rinascimento rappresent\u00f2 la conseguenza di una crisi assai pi\u00f9 vasta e complessa che invest\u00ec l'intero sistema degli stati italiani del periodo.\nStruttura.\nL'opera presenta due parti, a loro volta suddivise in vari capitoli:\nSeguono un capitolo di conclusioni, un'ampia bibliografia, ed un indice dei nomi."}
{"id": "2260728", "revid": "343261", "url": "https://it.wikipedia.org/wiki?curid=2260728", "title": "Dwapara Yuga", "text": ""}
{"id": "2260731", "revid": "767487", "url": "https://it.wikipedia.org/wiki?curid=2260731", "title": "La Bonne", "text": "La Bonne \u00e8 un film del 1986 diretto da Salvatore Samperi. Il titolo \u00e8 stato mantenuto in francese, ma lo stesso Samperi l'avrebbe tradotto con La serva.\nTrama.\nVicenza, 1956. Anna \u00e8 la bella moglie di Giacomo, impegnato anche in politica locale nel consiglio comunale. Vive tutto il giorno in casa, facendo praticamente da badante alla suocera.\nNel corso del tempo conosce meglio Angela, domestica smaliziata che, per vincere la monotonia delle giornate di provincia, la inizia a confidenze che presto sfociano in giochi erotici sempre pi\u00f9 spinti, che provocano la morte accidentale della suocera, e culminano, su istigazione di Angela, in un m\u00e9nage \u00e0 trois col farmacista Mario.\nAlla fine Angela, rimasta incinta, viene licenziata e allontanata dalla casa di Anna."}
{"id": "2260753", "revid": "122918894", "url": "https://it.wikipedia.org/wiki?curid=2260753", "title": "Knoll", "text": "Knoll \u00e8 un'azienda statunitense di design che produce articoli di arredamento per uffici e abitazioni. Fra essi le sedie, i classificatori, i tavoli e le scrivanie, i tessuti, e un'ampia gamma di accessori. Con un fatturato annuo di oltre 900 milioni di dollari, la ditta \u00e8 un marchio leader nel campo del disegno industriale, a livello internazionale. Fra i nomi dei designer che con le loro collaborazioni hanno contribuito alla formazione della fama aziendale si trovano Ludwig Mies van der Rohe, Harry Bertoia, Florence Knoll (Florence Schust), Frank Gehry, Maya Lin e Eero Saarinen.\nAlcuni classici di Knoll.\nMolti dei prodotti della societ\u00e0 sono inclusi nelle collezioni museali, come il Cooper-Hewitt National Design Museum e il MOMA.\nNel 1953 la societ\u00e0 ha rilevato i diritti esclusi degli arredi di Ludwig Mies van der Rohe, tra cui la poltrona Barcelona progettata per il Padiglione Barcellona nel 1929. \nNel 1956 l'azienda ha commissionato a Eero Saarinen la progettazione della collezione Tulip formata da tavoli e sedie.\nLa societ\u00e0 detiene i diritti di produzione di diversi modelli disegnati da Marcel Breuer, tra cui la Wassily Chair.\nNel 1947 Knoll acquist\u00f2 i diritti di esclusiva per la produzione negli Stati Uniti della sedia Hardoy (\u201cButterfly chair\u201d) di Jorge-Ferrari-Hardoy. Molteplici imitazioni invasero il mercato costringe Knoll a intraprendere un'azione legale e alla fine abbandonare la produzione.\nStoria.\nGli anni 20 e 30.\nLa nascita dell'azienda si accompagna alla nascita del Bauhaus. Hans Knoll, nato a Stoccarda nel 1914 \u00e8 il secondo figlio di Walter Knoll, un produttore di mobili di successo di seconda generazione. Suo nonno, Wilhelm Knoll, ha fondato l'azienda di famiglia nel 1865 e vanta una reputazione nei mobili di alta qualit\u00e0. Walter e suo fratello, Guglielmo II, hanno scelto di riorientare l'attivit\u00e0 e creare mobili moderni sull'onda della nascita del movimento Bauhaus. Hans li avrebbe seguiti presto nell'impresa di famiglia.\nIntanto, dall'altra parte dell'Atlantico nasceva, nel 1917, Florence Margaret Schust a Saginaw, Michigan.\nIn mezzo ai disordini crescenti in Europa, nasce una nuova era del design che subito viene esportata negli Stati Uniti. Cos\u00ec, poco prima che l'epoca del Bauhaus si chiuda, viene aperta a Bloomfield Hills, Michigan, la Cranbrook Academy of Art dove si continueranno a sperimentare le idee del Bauhaus; la Cranbrook Academy of Art \u00e8 una scuola dedicata all'arte applicata e all'artigianato fondata nel 1925 dal magnate George G. Booth e diretta da Eliel Saarinen; \u00e8 un luogo dove architetti, artisti ed artigiani potevano risiedere e lavorare liberamente.\nGli anni '30 si chiudono per Hans con la fondazione di Knoll nella sua prima denominazione - The Hans G. Knoll Furniture Company \u2013 con sede in un piccolo spazio sulla East 72nd Street a New York.\nHans Knoll, noto per ottimismo e ambizione, appende un cartello al suo ufficio di una sola stanza con scritto \u201cFabbrica n.1\u201d. La sua intenzione \u00e8 quella di importare i mobili dall'Europa ma, con l'avanzare della guerra, diventa sempre pi\u00f9 difficile fare spedizioni sicure cos\u00ec, parallelamente, Hans comincia a cercare sul mercato interno sia pezzi da aggiungere alla sua linea che designer ai quali possa commissionare pezzi originali.\nFlorence Schust, rimasta orfana all'et\u00e0 di 12 anni, dimostra subito un precoce interesse per diventare architetto cos\u00ec viene iscritta alla Kingswood School nel campus di Cranbrook. Presto conosce Eliel Saarinen che la prende immediatamente in simpatia, tanto che spesso \u00e8 ospite della famiglia Saarinen e trascorre con loro le vacanze. Questa frequentazione d\u00e0 la possibilit\u00e0 a Florence di godere della compagnia di molti grandi architetti e designer contemporanei. Nel 1934, dopo aver completato gli studi alla Kingswood School, Florence si iscrive a Cranbrook. Tra i suoi compagni di studi ci saranno Eero Saarinen e Charles Eames.\nNel 1937, grazie alla raccomandazione di Alvar Aalto e Eliel Saarinen, Florence viene accettata all'Architectural Association di Londra ma, dopo due anni di studi, a causa dell'inizio della guerra \u00e8 costretta a tornare negli Stati Uniti dove far\u00e0 apprendistato nello studio di Walter Gropius e Marcel Breuer a Cambridge in Massachusetts.\nGli anni quaranta.\nNel 1940 Florence Schust si iscrive all'Illinois Institute of Technology per completare la sua formazione in campo architettonico e prende lezioni con Ludwig Mies van der Rohe, che sarebbe diventato un mentore e un amico di Florence.\nIntanto nel 1941 Hans Knoll stabilisce il primo impianto produttivo in una ex sala da ballo a East Greenville, in Pennsylvania. Hans \u00e8 attratto da questa area in parte per l'abbondanza di abili artigiani: la popolazione olandese della Pennsylvania ricorda a Hans, per dialetto e abilit\u00e0, i falegnami tedeschi in mezzo ai quali \u00e8 cresciuto.\nSempre nello stesso anno, Hans incontra Florence che, completati gli studi a Chicago, lavora in uno studio di progettazione a New York. Hans, riconoscendo la stessa sua ambizione in Florence, l'assume per sviluppare alcuni progetti interni per la sua azienda.\nNel 1942 viene dato alle stampe il primo catalogo di Knoll che comprende principalmente pezzi progettati appositamente per Knoll da Jens Risom, prodotti costruiti con pezzi di legno di scarto e scarti di tessitura in nylon da fabbriche di paracadute, viste le restrizioni di materiali imposti dalla guerra.\nNel 1943 Jens Risom deve arruolarsi e quindi lascia l'azienda cos\u00ec Hans ingaggia Florence a tempo pieno per aiutare nella progettazione di interni. Florence porta nuova energia e particolare attenzione al portfolio e all'organizzazione, dimostrando di avere un gusto squisito e un occhio critico per il design.\nNel 1946 Hans e Florence si sposano e l'Hans G. Knoll Furniture Company diventa Knoll Associates, segnando l'inizio di una nuova era di ambizione e crescita. Florence fonda la Planning Unit, un concetto rivoluzionario nel settore del mobile perch\u00e9 la Planning Unit d\u00e0 la possibilit\u00e0 a Florence di realizzare la progettazione di interi spazi. Il boom delle costruzioni del dopoguerra significa milioni di metri quadrati di spazio da decorare e organizzare.\nNon del tutto soddisfatti della grafica attuale di Knoll, Florence assume Herbert Matter, il graphic designer di origine svizzera, per rinnovare l'immagine aziendale.\nNel 1947 Knoll stabilisce un reparto tessile guidato da Arundell Clarke. Non pi\u00f9 limitati dalle restrizioni dei tempo di guerra, i tessuti diventano parte integrante dell'azienda Knoll e uno showroom interamente dedicato al tessile viene aperto sulla East 65th Street a New York. Fino a quel momento era stato molto difficile trovare tappezzeria adatta in termini di qualit\u00e0 e design cos\u00ec Florence torna ancora una volta a Cranbrook e ingaggia Marianne Strengel, capo del Dipartimento di Tessitura, per sviluppare una nuova linea.\nDurante il primo decennio di attivit\u00e0 di Knoll, l'azienda \u00e8 cresciuta rapidamente mutando da importatore a costruttore e si evolve ulteriormente da fornitore di oggetti a influente riferimento di stile per gli interni.\nFlorence e Hans hanno a disposizione le migliori menti creative, molte conosciute durante gli anni alla Cranbrook, e hanno ridefinito l'ufficio moderno, un risultato notevole in ogni epoca, e tanto pi\u00f9 degno di nota se visto sullo sfondo della guerra mondiale e le sue conseguenze.\nGli anni \u201850.\nFlorence e Hans vanno in California a visitare Harry Bertoia, uno scultore di talento che Florence aveva conosciuto a Cranbrook. Bertoia viene invitato a impostare uno studio sul metallo presso la produzione Knoll e da questo studio, due anni dopo, verr\u00e0 la collezione di sedute in filo metallico. Intanto la Planning Unit prospera sotto la direzione di Florence Knoll e nuovi designer legati a Cranbrook arrivano in azienda, come Don Knorr.\nHans, che ha stabilito gi\u00e0 collegamenti con il Dipartimento di Stato USA, viene coinvolto nei progetti di ricostruzione che in parte sa che riguarderanno anche l'Europa cos\u00ec nel 1951 Knoll stabilisce filiali in Francia e Germania dando vita a Knoll International sperando di poter sfruttare l'occasione. Florence progetta il primo showroom europeo nella d\u00e9pendance di una cattedrale a Parigi, subito dopo aver aperto il nuovo showroom newyorkese al 575 di Madison Avenue.\nNel 1955 l'azienda viene scossa dalla prematura scomparsa di Hans Knoll in un incidente automobilistico durante un suo viaggio a l'Avana per conto del dipartimento di Stato. Il futuro della societ\u00e0 \u00e8 momentaneamente in questione ma Florence ne prende le redini diventando Presidente e promuovendo Cornell Dechert a Direttore Generale.\nNel 1956 continua l'espansione in Europa e viene aperto il primo showroom in Italia, a Milano.\nNel 1957 l'azienda viene incaricata di progettare gli interni della First National Bank di Miami e, mentre lavora al progetto, Florence conosce il capo della banca, Harry Hood Basset, con il quale si sposer\u00e0 l'anno successivo.\nTanto pi\u00f9 Knoll cresce, tanto pi\u00f9 Florence si trova ad affrontare questioni commerciali della societ\u00e0 che oltre a essere complicate per lei, le interessano anche poco. Florence decide di vendere la societ\u00e0 alla Art Metal Construction Company, credendo pienamente nella visione del suo presidente, Andrew Wilson. L'Art Metal, con sede a Jamestown, New York, \u00e8 stato un enorme produttore di mobili per ufficio in metallo e promette di sostenere l'eredit\u00e0 di qualit\u00e0 e innovazione ma mor\u00ec solo 6 mesi dopo l'acquisizione senza poter dar seguito ai suoi piani ambiziosi.\nGli anni '60.\nCi affacciamo a un decennio di transizione per Knoll: Florence ha completato il suo ultimo progetto con la Planning Unit per il quartier generale della CBS. Robert Cadwallader e la nuova gestione di Knoll rivitalizzano lo sviluppo del prodotto mentre la societ\u00e0 ha ampliato il portfolio acquisendo la societ\u00e0 italiana Gavina Spa, iniziando cos\u00ec un'ampia attivit\u00e0 di importazione.\nNel 1965, dopo pi\u00f9 di 20 anni di continua innovazione e leadership, Florence Knoll Basset si ritira dalla societ\u00e0. In azienda arriva Don Albinson per dirigere sia il dipartimento di progettazione che di sviluppo del Gruppo. Un genio tecnico, Albinson con il suo team ha la responsabilit\u00e0 di valutare le idee e i prototipi di dei designer e metterli in produzione.\nNel 1967 Robert Cadwallader, il nuovo capo del marketing, chiede a Massimo Vignelli di progettare la nuova grafica aziendale per dare una identit\u00e0 di marca pi\u00f9 coesa. Vignelli crea un programma con un sistema a rete che sar\u00e0 un punto di riferimento per tutto il materiale grafico. Il nuovo concept comprende anche il listino prezzi che diventa pi\u00f9 intuitivo e pratico, tanto che tutte le industrie lo prenderanno a modello.\nNel 1968 Knoll acquisisce la Gavina Spa, una azienda italiana che rappresenta molti emergenti modernisti italiani. L'acquisizione include i progetti di Cini Boeri, Kazuhide Takahama, Tobia Scarpa e Marcel Breuer. L'acquisizione comprende anche lo stabilimento di Gavina a Foligno e che ancora oggi produce la collezione Knoll per il mercato europeo. Vista la presenza sempre pi\u00f9 internazionale e la crescente popolarit\u00e0 dell'azienda, il nome Knoll Associates viene cambiato in Knoll International.\nGli anni '70.\nL'acquisizione di Gavina Spa nel 1968 diventa un punto di svolta verso l'importazione e la commissione di prodotti a designer italiani. Intanto l'era del sistema a pannello era arrivata in Knoll con il lancio del sistema Stephen ed era cresciuta con l'introduzione del sistema Zapf.\nNel 1972, dopo anni di pianificazione e progettazione, apre la mostra Knoll au Louvre al Pavillon de Marsan del Mus\u00e9e des Arts D\u00e9coratifs di Parigi. La mostra \u00e8 una celebrazione dei primi 25 anni della societ\u00e0 e una testimonianza dell'impatto di Knoll sul mondo del design.\nNel 1977 Marshall Cogan e Stephen Swid acquistano Knoll per conto della General Felt Industries e iniziano un programma di rivitalizzazione del patrimonio della societ\u00e0, con particolare attenzione al mondo ufficio.\nGli anni '80.\nMarshall Cogan e Stephen Swid, i nuovi proprietari della societ\u00e0, ingaggiano una nuova generazione di architetti e designer per dare un volto nuovo all'azienda e ai suoi prodotti ed effettivamente Knoll riesce a riconquistare una ottima posizione nel settore dell'ufficio. Si aggiunge anche un nuovo programma di sviluppo tessile e viene acquisita l'azienda Spinneybeck specializzata nella lavorazione della pelle.\nNell'ottica della nuova organizzazione diversificata, l'azienda viene riorganizzata in quattro divisioni: KnollOffice, KnollStudio, KnollTextile e KnollAccents (ora KnollExtra). KnollOffice si concentra sul mercato degli uffici mentre KnollStudio racchiude i prodotti classici e si rivolge principalmente al mondo residenziale.\nGli anni '90.\nNegli anni 90 la Westinghouse Electric Corporation acquisisce Knoll. Knoll ha ampliato la propria quota di mercato con nuovi prodotti di successo per l'ufficio. KnollStudio, dedicato alle collezioni classiche e prodotti di design, enfatizza la qualit\u00e0 del fare dell'azienda\nNel 1990 Knoll, insieme ad altre due aziende del mobile, viene acquisita dalla Westinghouse Electric Corporation. Westinghouse riunisce le societ\u00e0 sotto il nome Gruppo Knoll. Westinghouse intendeva combinare i patrimoni, il sistema di pannelli, i mobili di acciaio di Shaw-Walker, i mobili in legno del REFF e l'identit\u00e0 di Knoll per creare una forza importante nel settore contract.\nNel 1992 Knoll presenta la collezione di Frank Gehry. Nessuno sapeva esattamente cosa sarebbe successo nel 1989 quando Gehry e Knoll cominciarono a collaborare ma, vedendo il potenziale dell'idea, Knoll ha aiutato Gehry aprendo uno studio e dedicando 3 anni all'esplorazione e lo sviluppo del concetto.\n\u00c8 cos\u00ec che nel 1993, sfruttando l'energia creata dalla collezione Gehry, 4 dirigenti di Knoll, Burt Staniar, John Lynch, Kass Bradley e Andrew Cogan, acquistano la societ\u00e0 dalla Westinghouse.\nGli anni 2000.\nKnoll ha continuato a rafforzare la propria posizione di mercato reintroducendo pezzi dell'archivio che i continui passaggi di mano della societ\u00e0 avevano messo nel dimenticatoio.\nNel 2003 Florence Knoll Bassett si aggiudica la National Medal of Arts per il suo contributo incommensurabile al design moderno.\nNel 2004 Knoll inc. viene listata fra gli azionisti del New York Stock Exchange (NYSE)\nNel 2013, come parte delle celebrazioni per i 75 anni dell'azienda, Knoll lancia \u201cTools for Life\u201d, una raccolta di undici pezzi disegnati da Rem Koolhaas e OMA. \u201cTools for Life\u201d offre un'interfaccia contemporanea tra i mobili e le persone, sostenendo il flusso e riflusso della vita lavorativa e sociale e le dinamiche delle diverse esigenze.\nNell'aprile 2021 l'azienda \u00e8 stata rilevata dalla concorrente Herman Miller per 1,8 miliardi di dollari.\nKnoll e la design community.\nKnoll sponsorizza mostre, borse di studio e altre attivit\u00e0 legate all'architettura moderna oltre a partecipare in attivit\u00e0 volte a proteggere il pianeta.\nNel 2006 Knoll diventa lo sponsor fondatore insieme al World Monuments Fund di Modernism at Risk, un'iniziativa dedicata alla conservazione di edifici moderni di tutto il mondo che sono in rovina o in imminente pericolo di demolizione. Ogni due anni viene premiato un progettista o uno studio di progettazione per progetti che in modo innovativo conservano monumenti moderni.\nNello stesso anno Knoll diventa la prima industria di mobili a far parte del Chicago Climate Exchange, un sistema di scambio di compensazione volontaria di carbonio mentre dal 2007 Knoll attua una politica di legno sostenibile, mirata a proteggere le foreste in via di estinzione e promuovere la raccolta sostenibile.\nNel 2011 Knoll ha ricevuto il prestigioso National Design Award for Corporate and Institutional Achievement dal Cooper-Hewitt National Design Museum. Il premio vuole riconoscere l'eredit\u00e0 di Knoll nella storia del design moderno in America e l'impegno della societ\u00e0 a promuovere il rapporto tra buon design e qualit\u00e0 della vita. Nelle precedenti edizioni il premio era stato dato a US Green Building Council, Google, Nike, Aveda e Apple."}
{"id": "2260759", "revid": "174925", "url": "https://it.wikipedia.org/wiki?curid=2260759", "title": "Catodi", "text": ""}
{"id": "2260763", "revid": "1305772", "url": "https://it.wikipedia.org/wiki?curid=2260763", "title": "Quattrini", "text": ""}
{"id": "2260765", "revid": "599013", "url": "https://it.wikipedia.org/wiki?curid=2260765", "title": "Ospedale Vecchio (Parma)", "text": "L'Ospedale Vecchio \u00e8 un monumento situato nel centro di Parma ed \u00e8 stato l'ospedale cittadino dal XV secolo fino al 1926.\nCollocazione.\nPosto nel quartiere dell'Oltretorrente, lungo l'attuale strada Massimo d'Azeglio, \u00e8 stato l'ospedale cittadino dal XV secolo fino al 1926. Molto amato dalla popolazione cittadina per i servizi umanitari che ha dispensato nei secoli e tuttora per gli enti culturali che ospita, dagli archivi alle biblioteche, ai circoli. Simbolo di positive energie politiche, religiose e popolari.\nRaro esempio di architettura ospedaliera, \u00e8 stato pi\u00f9 volte al centro della discussione politica nella ricerca di una destinazione d'uso consona alla sua importanza storica, architettonica e sociale. Attualmente l'edificio \u00e8 sede di numerose istituzioni culturali tra cui l'Archivio di stato, la Biblioteca Civica, la Biblioteca Bizzozero, l'Emeroteca comunale, la Biblioteca Balestrazzi e la Videoteca comunale.\nStoria.\nNel 1201, Rodolfo Tanzi, cavaliere teutonico, fond\u00f2 un ospedale in alcune case di borgo Taschieri (oggi borgo Pietro Cocconi), nei pressi della Porta Santa Croce. L'ospedale era gestito da un gruppo di uomini e donne che dovevano vivere in comunit\u00e0, donare i propri beni ed abitarci per servire gli infermi, i pellegrini ed i bambini orfani. Accoglieva solo malati di ceto sociale povero poich\u00e9 chi ne aveva le facolt\u00e0 poteva curarsi in casa propria.\nRodolfo Tanzi lo diresse fino al 1216 (anno probabile della sua morte). Negli anni seguenti il numero degli infermi bisognosi crebbe in modo da rendere insufficienti i locali disponibili, cosicch\u00e9 attorno al 1250 venne deciso di costruire una nuova struttura per i trovatelli, che venne quindi chiamata \"Degli Esposti\", a poca distanza dall'ospedale madre, posto sull'odierna via d'Azeglio.\nLo scopo, secondo i rettori non era solo quello di ospitare e nutrire gli esposti ma anche quello di soccorrere i poveri ed i carcerati, per i quali venivano mandati, una volta a settimana, due pani, del vino e della carne.\nNel 1322 in seguito alla costruzione dell'Ospedale degli \"Incurabili\" di Ugolino da Neviano, l'Ospedale degli Esposti entrava nella storia della citt\u00e0 come zona ospedaliera medievale. \nAll'ospedale di Rodolfo Tanzi nel 4 dicembre 1471 furono annessi 59 minori istituti, tra ospedali, ospizi della citt\u00e0 e della provincia.\nTale concessione era tuttavia sottoposta ad alcune condizioni, in particolare che il reddito dei beni fosse usato solo per il sostentamento dei malati e che l'Ospedale si rendesse indipendente dal vescovo di Parma e fosse soggetto solo al Papa.\nNel 1530 venne fondata una seconda ala ospedaliera, chiamata dei \"Misericordiosi\", che era composto da quattro sezioni volte ad ospitare infermi, feriti e orfani. Dal 1548 fu gestito dal \"Consorzio dei vivi e dei morti\", confraternita che si dedicava alla pratica della carit\u00e0 attraverso l'assistenza agli ammalati.\nNegli anni successivi, con il passaggio di propriet\u00e0 dal vescovo al comune l'amministrazione dell'ospedale si laicizz\u00f2 e venne cos\u00ec, a configurarsi sempre di pi\u00f9 come servizio sociale e sempre meno come opera di beneficenza.\nNel 1925 l'Ospedale cess\u00f2 le sue funzioni, che furono trasferite nei nuovi padiglioni costruiti sui prati di Valera, attuale via Gramsci. Dagli anni settanta il comune ha cominciato a restaurarlo e recuperarlo per il sistema bibliotecario comunale, inserendovi la sede dell'Istituzione Biblioteche del Comune di Parma, la Biblioteca Civica, Bizzozero, Balestrazzi, l'Emeroteca , la Videoteca, l'Archivio storico comunale e l'Archivio storico del teatro Regio; tutte istituzioni per le quali il palazzo dell'Ospedale Vecchio \u00e8 diventato un polo culturale della citt\u00e0.\nStoria architettonica.\nPrimo tra gli edifici di architettura umanistica della citt\u00e0 , nasce dall'esigenza di riunire tutti gli xenodochi sparsi in Parma unificandoli in una sola struttura per non disperdere i patrimoni.\nL'intera struttura \u00e8 organizzata intorno alla grande crociera a pianta a croce greca centrale sormontata da una cupola. I quattro lati delle braccia dovevano avere quattro cortili porticati, mentre un atrio con le scale doveva portare alla crociera posta al primo piano. La fronte dell'edificio era occupata da un portico dove si affacciavano delle botteghe che assicuravano degli ulteriori guadagni all'istituzione. La copertura della crociera, alta diciotto metri, era a volta e aveva degli oculi apribili dall'alto, che servivano per mantenere un microclima ottimale e ricambi d'aria. Un corridoio che percorreva la crociera sul fianco occidentale permetteva di spostare merci e persone dalla strada principale ai cortili di servizio. In mezzo alla crociera, sotto la cupola, un altare permetteva di seguire tutte le funzioni, anche di carattere religioso."}
{"id": "2260772", "revid": "767487", "url": "https://it.wikipedia.org/wiki?curid=2260772", "title": "Mem\u00f3rias, cr\u00f4nicas e declara\u00e7\u00f5es de amor", "text": "Mem\u00f3rias, cr\u00f4nicas e declara\u00e7\u00f5es de amor \u00e8 un album della cantante brasiliana Marisa Monte, pubblicato nel 2000.\nIl disco.\nLa storia.\n\"Mem\u00f3rias, cr\u00f4nicas e declara\u00e7\u00f5es de amor\" \u00e8 il quinto album di Marisa Monte, il primo realizzato per la sua etichetta Phonomotor Records e co-prodotto ancora con Arto Lindsay. Nel disco sono ancora presenti canzoni scritte con i \"parceiros\" Carlinhos Brown e Arnaldo Antunes con omaggi a Paulinho da Viola, al maestro del choro Nelson Cavaquinho, a Caetano Veloso e a Jorge Ben Jor e una passerella di ospiti, tra i quali Jo\u00e3o Donato.\nL'album fu registrato nel 1999 tra New York, Rio de Janeiro e Salvador de Bahia, nello studio di registrazione Ilha dos Sapos di propriet\u00e0 di Carlinhos Brown.\nIl disco ebbe un enorme successo in patria, trainato da sofisticate canzoni pop come \"Amor I Love You\", \"N\u00e3o v\u00e1 embora\", \"O que me importa\", \"Gentileza\" e \"N\u00e3o \u00e9 f\u00e1cil\" e da omaggi alla MPB e fu accompagnato da un'altra grande tourn\u00e9e dal quale fu tratto l'immancabile DVD omonimo, pubblicato nel 2001.\nIn \"Amor I Love You\", uno dei singoli tratti dall'album, il \"parceiro\" Arnaldo Antunes partecipa recitando con la sua profondissima voce un brano tratto dal romanzo \"O Primo Bas\u00edlio\" di Jos\u00e9 Maria E\u00e7a de Queiroz del 1878. Antunes compare anche nel video clip della canzone diretto da Breno Silveira e dal fidato Lula Buarque de Hollanda.\nDal disco furono tratti altri due singoli accompagnati dal relativo video clip, \"O que me importa\" e \"Gentileza\".\n\"Mem\u00f3rias, cr\u00f4nicas e declara\u00e7\u00f5es de amor\", uno dei dischi pi\u00f9 venduti di Marisa Monte (secondo solo al successivo \"Tribalistas\"), vinse diversi premi musicali in Brasile e il Latin Grammy Awards nella categoria \"Brazilian Contemporary Pop Album\" ottenendo anche una nomination per la canzone \"Amor I Love You\".\nLa musica.\n\"Mem\u00f3rias\" \u00e8 un disco con sfumature pi\u00f9 pop rispetto ai precedenti \"Barulhinho bom\" e \"Verde, anil, amarelo, cor-de-rosa e carv\u00e3o\". Un disco pop-melodico, com'\u00e8 stato definito. Alla romantica \"Amor I love You\" scritta con Carlinhos Brown, si affiancano la rockeggiante \"N\u00e3o v\u00e1 embora\" scritta con Arnaldo Antunes) e la leggera e sofisticata \"N\u00e3o \u00e9 f\u00e1cil\" scritta con entrambi, in una anticipazione dei Tribalistas, come \"\u00c1gua tamb\u00e9m \u00e9 mar\".\n\"O que me importa\" \u00e8 una canzone scritta nel 1971 da Jos\u00e9 de Ribamar Cury Heluy, autore del Par\u00e1, vecchio successo brasiliano dell'epoca della \"Jovem guarda\" successivamente ripreso da Tim Maia alla cui versione si rif\u00e0 quella di Marisa. La canzone fu anche cantata nel 2007 in italiano da Ornella Vanoni (artista da sempre amante della musica brasiliana).\nSempre di Brown sono \"Perd\u00e3o voc\u00ea\", \"Tema de amor\" e \"Abolol\u00f4\". \"Para ver as meninas\" \u00e8 una composizione dell'amico Paulinho da Viola (uno dei pochi momenti samba del disco), \"Cinco minutos\" \u00e8 una vecchia composizione di Jorge Ben Jor del 1974, \"Gotas de luar\" \u00e8 un successo del vecchio sambista Nelson Cavaquinho e \"Sou seu sabi\u00e1\" \u00e8 l'ennesimo omaggio a Caetano Veloso in una delle sue pi\u00f9 belle e note canzoni incisa dal cantautore lo stesso anno."}
{"id": "2260786", "revid": "91329772", "url": "https://it.wikipedia.org/wiki?curid=2260786", "title": "Attilio Vergerio", "text": "Laureatosi presso l'Universit\u00e0 di Bologna nel 1907, dove in un primo momento \u00e8 stato assistente di Beppo Levi e successivamente libero docente di Analisi matematica. Ha pubblicato diversi lavori di analisi in particolare sulla teoria delle equazioni integrali. Ha fatto parte tra il 1914 e il 1922 dell'Accademia dei Lincei."}
{"id": "2260787", "revid": "306856", "url": "https://it.wikipedia.org/wiki?curid=2260787", "title": "Le origini del fascismo", "text": "Le origini del fascismo \u00e8 un saggio storico di Paolo Alatri, edito dalla casa editrice Editori Riuniti.\nCaratteristiche.\nIl volume (552 pagine + indice dei nomi), \u00e8 una raccolta di otto saggi incentrati sulle origini del ventennio fascista, di cui sono indagati i prodromi negli anni di formazione dello Stato unitario italiano, con le storture gi\u00e0 presenti, secondo l'autore, in quella classe dirigente.\nL'autore inquadra cos\u00ec la questione delle origini del Fascismo nella prospettiva storiografica dell'Italia contemporanea che attraverso il Risorgimento, s'inserisce in un'Europa generalmente pervenuta ad un grado pi\u00f9 avanzato di sviluppo sociale, economico e politico.\nStruttura.\nL'opera \u00e8 suddivisa nei seguenti otto capitoli:"}
{"id": "2260788", "revid": "287204", "url": "https://it.wikipedia.org/wiki?curid=2260788", "title": "Monti Ouachita", "text": "I Monti Ouachita sono una catena montuosa degli Stati Uniti d'America centro-meridionali. Si estende per circa 320\u00a0km di lunghezza tra il centro dell'Arkansas e il sud-est dell'Oklahoma. La vetta principale \u00e8 il Monte Rich (899\u00a0m), in Oklahoma.\nI Monti Ouachita sono costituiti prevalentemente da basse montagne, i cui vertici sono stati erosi. Costituiscono assieme all'Altopiano d'Ozark la U.S. Interior Highlands, cio\u00e8 l'unica regione montuosa degli Stati Uniti compresa tra le Montagne Rocciose e gli Appalachi.\nLe montagne sono ricoperte da foreste temperate di alberi decidui."}
{"id": "2260793", "revid": "631536", "url": "https://it.wikipedia.org/wiki?curid=2260793", "title": "Campionato europeo di pallavolo maschile 1975", "text": "Il IX campionato europeo di pallavolo maschile si svolse a Belgrado, Kraljevo, Skopje e Subotica, in Jugoslavia, dal 18 al 25 ottobre 1975. Al torneo parteciparono 12 squadre nazionali europee e la vittoria finale and\u00f2 per la quinta volta all'Unione Sovietica.\nPodio.\nCampione.\nUnione Sovietica(Quinto titolo)\nSecondo posto.\nPolonia\nTerzo posto.\nJugoslavia"}
{"id": "2260799", "revid": "247933", "url": "https://it.wikipedia.org/wiki?curid=2260799", "title": "Ouachita Mountains", "text": ""}
{"id": "2260808", "revid": "15431", "url": "https://it.wikipedia.org/wiki?curid=2260808", "title": "Passo del Furka", "text": ""}
{"id": "2260818", "revid": "81103", "url": "https://it.wikipedia.org/wiki?curid=2260818", "title": "Lagerst\u00e4tten", "text": ""}
{"id": "2260821", "revid": "1571097", "url": "https://it.wikipedia.org/wiki?curid=2260821", "title": "Tu che sei parte di me", "text": "Tu che sei parte di me \u00e8 un brano musicale del cantante italiano Pacifico, estratto come singolo dall'album \"Dentro ogni casa\" pubblicato nel 2008.\nIl brano.\nIl brano \"Tu che sei parte di me\" \u00e8 stato scritto da Pacifico. Nella parte finale del brano figura la partecipazione della cantante Gianna Nannini. La canzone \u00e8 entrata in rotazione radiofonica ed \u00e8 stata resa disponibile per il download digitale a partire dal 28 novembre 2008.\nPacifico e Gianna Nannini avevano gi\u00e0 precedentemente collaborato per la stesura del celebre brano \"Sei nell'anima\", registrato dalla Nannini per l'album \"Grazie\" del 2006.\nIl successo.\nIl singolo ha ricevuto una buona accoglienza dal mercato. Dopo una massiccia programmazione radiofonica, \"Tu che sei parte di me\" ha debuttato nella top 20 dei brani pi\u00f9 scaricati in Italia alla posizione numero quattordici, per poi salire le settimane seguenti sino alla posizione numero sette.\nIl video.\nIl video musicale prodotto per \"Tu che sei parte di me\" ruota principalmente intorno a Pacifico, che registra il brano in uno studio di incisione, mentre in dissolvenza sono mostrate delle vedute cittadine, riprese dall'interno di una automobile in movimento. Gianna Nannini non compare affatto nel brano, e durante il pezzo cantato da lei, i suoi versi compaiono scritti a video."}
{"id": "2260830", "revid": "203463", "url": "https://it.wikipedia.org/wiki?curid=2260830", "title": "Casa della Musica", "text": "La Casa della Musica \u00e8 un'istituzione della citt\u00e0 di Parma nata con lo scopo di conservare e valorizzare patrimoni documentari della cultura musicale, promuovere la ricerca specialistica e diffonderne le acquisizioni. \u00c8 situata in piazzale San Francesco 1, nel rinascimentale Palazzo Cusani.\nStoria.\nLa Casa della Musica \u00e8 nata nel 2002 per iniziativa del Comune di Parma, con l'intento di creare un centro dedicato all'approfondimento e alla divulgazione della cultura musicale, senza limiti cronologici e geografici.\nOspita e gestisce istituzioni e servizi quali:\nPer la didattica e quindi per le scuole e la cittadinanza, nella Casa della Musica funziona il Laboratorio per la Divulgazione Musicale (LADIMUS), in cui si sviluppano corsi di avvicinamento alla musica e di storia della musica vera e propria, dalla musica antica alla musica pop, attraverso specifici programmi di approfondimento e di ascolto. Inoltre, la Casa della Musica dispone di due sale per concerti e di una biblioteca-mediateca aperta al pubblico.\nAttiva anche nel campo editoriale, la Casa della Musica pubblica, fra le altre cose, la collana \"Musica in Atto\", in collaborazione con l'editore Marsilio di Venezia.\nDall'apertura la Casa della Musica ha registrato un significativo aumento del numero di visitatori e utenti: da 37.000 presenze nel 2006 a quasi 60.000 nel 2008."}
{"id": "2260831", "revid": "486946", "url": "https://it.wikipedia.org/wiki?curid=2260831", "title": "Quietate", "text": ""}
{"id": "2260832", "revid": "486946", "url": "https://it.wikipedia.org/wiki?curid=2260832", "title": "Domato", "text": ""}
{"id": "2260835", "revid": "1005847", "url": "https://it.wikipedia.org/wiki?curid=2260835", "title": "Elezioni parlamentari in Polonia del 2005", "text": "Le elezioni parlamentari in Polonia del 2005 si tennero il 25 settembre per il rinnovo dell'Assemblea nazionale (Sejm e Senato). In seguito all'esito elettorale, Diritto e Giustizia form\u00f2 il governo; Presidente del Consiglio divenne Kazimierz Marcinkiewicz, sostituito nel 2006 da Jaros\u0142aw Kaczy\u0144ski.\nContesto.\nQuadro politico.\nIn occasione delle elezioni parlamentari del 2001, la coalizione formata da Alleanza della Sinistra Democratica (SLD) e Unione del Lavoro (UP) aveva ottenuto la maggioranza relativa dei voti; Azione Elettorale Solidarno\u015b\u0107 (AWS), erede del movimento politico Solidarno\u015b\u0107, era rimasta fuori dal Parlamento e aveva visto la propria base elettorale polarizzarsi attorno a due principali partiti, Piattaforma Civica (PO), di orientamento liberal-conservatore, e Diritto e Giustizia (PiS), su posizioni riconducibili al conservatorismo nazionale.\nLa coalizione vincitrice aveva cos\u00ec formato un governo col Partito Popolare Polacco (PSL); l'esecutivo fu prima guidato da Leszek Miller, poi, dal 2004, da Marek Belka.\nEsito.\nI partiti concorrenti alle elezioni erano in gran parte quelli delle elezioni del 2001, con l'aggiunta di Socialdemocrazia di Polonia (SDPL), nato a seguito di una scissione da SLD, e il Partito Democratico (PD), formatosi dall'Unione della Libert\u00e0 (UW) e da alcuni dissidenti dell'SLD. Entrambi i nuovi partiti non riuscirono ad ottenere seggi.\nLe elezioni videro un'ampia vittoria per Diritto e Giustizia e per Piattaforma Civica, che ottennero 288 su 460 seggi al Sejm, a fronte dei 55 di SLD. Il leader di Pis, Jaros\u0142aw Kaczy\u0144ski, rinunci\u00f2 all'incarico di Presidente del Consiglio per non pregiudicare la corsa alla Presidenza della Repubblica del fratello gemello, Lech Kaczy\u0144ski. Il Primo Ministro uscente, Marek Belka, perse il proprio seggio.\nIl partito Autodifesa della Repubblica Polacca (\"Samobroona\"), populista e isolazionista, ottenne pi\u00f9 seggi delle precedenti elezioni e divenne il terzo partito, mentre Lega delle Famiglie Polacche e Partito Popolare Polacco mantennero la propria rappresentanza.\nAl Senato, il PiS ottenne 49 seggi e PO 34; i restanti 17 seggi furono ripartiti fra otto diversi partiti, mentre SLD non ottenne alcun seggio.\nI due partiti vincitori, se fossero stati in grado di formare una maggioranza parlamentare, avrebbero avuto il 62,6% dei seggi all'Assemblea, poco meno della maggioranza dei due terzi necessaria per modificare la Costituzione. Le linee programmatiche delle due forze politiche erano, peraltro, tra loro divergenti: Diritto e Giustizia incentrava la sua politica sulla difesa della famiglia tradizionale e dei valori cristiani, manifestava il proprio scetticismo nei confronti del liberismo e proponeva aiuti statali per le fasce economicamente svantaggiate; Piattaforma Civica intendeva invece promuovere il libero mercato, la deregolamentazione e la privatizzazione, prospettando l'introduzione di una flat tax e politiche economiche tese a favorire l'adozione dell'euro il prima possibile.\nDistribuzione del voto.\nIl voto tra le diverse forze politiche non risult\u00f2 distribuito in modo omogeneo. Il sostegno a PiS e PO si concentr\u00f2 in massima parte nelle citt\u00e0, particolarmente a Varsavia e nelle aree meridionali industriali intorno a Cracovia e Katowice, ma comprende anche Danzica, Gdynia, Pozna\u0144, Breslavia e Stettino. L'unico centro urbano che non ha sostenuto la destra \u00e8 stato \u0141\u00f3d\u017a. I due partiti principali non sono riusciti ad ottenere la maggioranza in nessun distretto rurale, eccetto Rzesz\u00f3w nel sud. In sette distretti rurali, i due partiti hanno ottenuto meno del 40% dei voti, mentre in uno (Che\u0142m) hanno ottenuto meno del 35%. Dato che nessun altro partito singolo ha ottenuto la maggioranza in nessun distretto, il voto ha mostrato la continuit\u00e0 della divisione nella politica polacca tra votanti delle citt\u00e0, generalmente pi\u00f9 liberali e in favore delle economie di mercato, e i votanti delle aree rurali, pi\u00f9 conservatori ed economicamente di sinistra.\nDopo le elezioni.\nI negoziati tra PiS e PO sulla formazione del nuovo governo subirono un crollo alla fine di ottobre, precipitati dal disaccordo riguardo a chi avrebbe dovuto essere il Marsza\u0142ek Sejmu (\"Presidente del Sejm\"). Il 1\u00ba novembre il PiS annunci\u00f2 un governo di minoranza guidato da Kazimierz Marcinkiewicz, come nuovo Primo Ministro. I negoziati furono inficiati dalle elezioni presidenziali del 2005, dove il vincitore fu Lech Kaczy\u0144ski (PiS), fratello gemello del leader del PiS Jaros\u0142aw Kaczy\u0144ski; Jaros\u0142aw Kaczy\u0144ski aveva dichiarato che non sarebbe divenuto Primo Ministro se il fratello avesse vinto le elezioni. Il requisito costituzionale per formare un governo entro un dato periodo bruci\u00f2 i negoziati per la coalizione.\nUno dei grandi ostacoli alla creazione di una coalizione fu l'insistenza del PO per ottenere il Ministero dell'Interno, se avesse dovuto entrare in coalizione con il PiS, per impedire ad un partito di controllare tutti e tre i ministeri \"importanti\" (Sicurezza, Giustizia e Interno). Il PO si oppose anche all'\"alleanza tattica\" tra PiS e Samoobrona, che condividono atteggiamenti euroscettici e populisti, ma differenti in politica economica. La campagna elettorale, in cui i partiti di centro-destra svolsero una competizione tra essi stessi invece che coi partiti di sinistra, accentu\u00f2 le differenze e cre\u00f2 una relazione di antagonismo tra i due partiti.\nIl governo di minoranza dipese dal sostegno dei radicali di Samoobrona e con l'iper-conservatore Lega delle Famiglie Polacche (LPR) al governo, una situazione che rese difficili molte delle aspettative per una coalizione PiS/PO. Il 5 maggio 2006 PiS form\u00f2 un governo di coalizione con Samoobrona e LPR.\nNel luglio 2006 Marcinkiewicz rassegn\u00f2 le dimissioni, a seguito di scontri con il leader del partito Kaczy\u0144ski. Quest'ultimo form\u00f2 un nuovo governo e giur\u00f2 il 14 luglio, divenendo Primo Ministro."}
{"id": "2260836", "revid": "110157", "url": "https://it.wikipedia.org/wiki?curid=2260836", "title": "Museo Fondazione Cariparma", "text": "Il museo Fondazione Cariparma ha sede in strada al Ponte Caprazucca 4 a Parma, all'interno del Palazzo Bossi Bocchi.\nStoria.\nNel 1977 Claudia Bossi in Bocchi don\u00f2 alla Fondazione Cariparma il palazzo di famiglia, divenuto dal 1995 sede della Fondazione e del suo museo, arricchitosi negli anni.\nLa collezione \u00e8 oggi costituita da oltre 3000 opere, pervenute alla Fondazione grazie alla cessione della raccolta della Cassa di Risparmio di Parma e Piacenza avvenuta nel 2002, alle acquisizioni da parte della Fondazione stessa e ai lasciti di numerosi privati; risale al 2014 l'ultima cospicua donazione di 70 opere da parte di Renato e Tita Bruson.\nPercorso espositivo.\nIl percorso espositivo \u00e8 suddiviso su tre piani del palazzo: il seminterrato \u00e8 destinato alla collezione delle cartamonete, il livello terreno \u00e8 utilizzato quale sede delle mostre temporanee e il primo piano ospita l'esposizione permanente dei dipinti, delle statue, delle incisioni, delle monete, delle ceramiche e degli arredi.\nLa collezione raccoglie principalmente le opere di artisti attivi nella citt\u00e0 di Parma fra il XVI e il XX secolo, esposte nelle sale e nei corridoi del primo piano, fra i numerosi arredi d'epoca e le statue dello scultore Luigi Froni.\nLa raccolta comprende inoltre una cospicua serie di disegni ed incisioni realizzati dall'architetto di Corte Ennemond Alexandre Petitot, su commissione del duca Filippo di Borbone.\nLa donazione Renato Bruson contiene infine opere di Giovanni Boldini, Francesco Paolo Michetti, Giovanni Segantini, Pompeo Mariani, Giovanni Fattori, Silvestro Lega, Telemaco Signorini, Niccol\u00f2 Cannicci, Guglielmo e Beppe Ciardi, Pietro Galter, Pietro Fragiacomo, Leonardo Bazzaro, Italico Brass ed Ettore Tito.\nCorridoio.\nIl corridoio d'ingresso \u00e8 suddiviso in tre sezioni:\nSala di Maria Luigia.\nLa sala adiacente ospita numerose opere legate al ducato di Maria Luigia, tra cui un suo ritratto dipinto da Antonio Pasini, varie stampe raffiguranti i personaggi a lei connessi ed immagini della citt\u00e0 dell'epoca, alcuni oli rappresentanti altre vedute di Parma realizzati da Giuseppe Alinovi e una collana di perle della\nduchessa.\nSala delle nature morte.\nLa sala espone fra gli arredi cinquecenteschi tre grandi oli raffiguranti \"Nature morte\", dipinti da Felice Boselli.\nNell'ambiente sono conservate anche altre preziose opere a soggetto sacro, risalenti al XV e al XVI secolo, tra cui le tavole raffiguranti \"San Ludovico da Tolosa\" e la \"Madonna col Bambino\", dipinte da Cristoforo Caselli detto \"il Temperello\", \"San Pietro Martire\" di Andrea di Bartolo, \"San Giovannino\" di Jan Soens, \"Cristo portacroce tra San Gerolamo e San Bernardino da Feltre\" di Prospero Fontana, \"Santa Maria Maddalena\" attribuita a Mariotto Albertinelli e \"San Francesco in estasi\" di Flaminio Torre.\nSala Goliardo Padova.\nSull'altro lato del corridoio si apre la piccola sala, che espone numerosi quadri a soggetto prevalentemente paesaggistico, dipinti dal pittore novecentesco Goliardo Padova.\nSala dei Contemporanei.\nLa sala adiacente conserva vari dipinti di autori contemporanei, tra i quali Antonio Ligabue, Gianfranco Manara, Piero Furlotti, Renato Vernizzi e Guglielmo Lusignoli.\nSala dei paesaggi.\nDall'estremit\u00e0 destra del corridoio d'ingresso si accede sulla sinistra alla Sala dei paesaggi, che espone fra gli arredi settecenteschi numerose tele a soggetto paesaggistico, risalenti al XIX secolo; fra gli autori dei dipinti si annoverano Giulio Carmignani, Guido Carmignani, Giuseppe Boccaccio, Giorgio Scherer, Luigi Marchesi, Ermogene Tarchioni, Camillo Scaramuzza, Giacomo Giacopelli e Giuseppe Ferrarini.\nSala del Novecento.\nL'ambiente adiacente ospita alcuni ritratti eseguiti da artisti novecenteschi parmigiani, tra cui quattro grandi dipinti di Daniele de Strobel, un olio eseguito da Donnino Pozzi, una grande tela raffigurante \"Il t\u00e8\" e tre altri piccoli quadri, realizzati da Amedeo Bocchi, ed infine tre opere di Cecrope Barilli.\nSala del Parmigianino.\nLa sala ospita tra arredi settecenteschi un prezioso \"Autoritratto\", eseguito a penna da Francesco Mazzola detto il Parmigianino; dello stesso autore sono inoltre conservate otto incisioni all'acquaforte, raffiguranti \"Giuditta\", \"Malinconia\", la \"Nativit\u00e0\", il \"Giovane e due vecchi\", \"San Giacomo Maggiore\", l\"'Annunciazione\", il \"Giovane pastore\" e la \"Vergine col Bambino\".\nL'ambiente espone inoltre tre grandi tele, raffiguranti rispettivamente la \"Conversione di San Matteo\", dipinta da Giovanni Lanfranco, una \"Battaglia romana\", attribuita alla scuola di Salvator Rosa, e una \"Natura morta con pesci, verdure, gatti e porcellino d'India\", eseguita da Felice Boselli.\nSala Giovan Battista Borghesi.\nLa saletta adiacente \u00e8 decorata sulle pareti e sul soffitto con un ciclo neoclassico di affreschi a carattere mitologico, eseguiti da Giovan Battista Borghesi, pittore di corte della duchessa Maria Luigia; i dipinti, ricomposti nell'ambiente, provengono da uno studio di un palazzo di Parma.\nSala dei ritratti.\nIl salone espone fra arredi settecenteschi alcuni ritratti di nobili parmigiani; i pi\u00f9 preziosi, di autore ignoto, raffigurano il duca \"Ranuccio I Farnese\" e sua moglie \"Margherita Aldobrandini\"; ad essi si aggiungono il ritratto della duchessa \"Dorotea Sofia di Neuburg\", realizzato da Giovanni Maria delle Piane detto il \"Mulinaretto\", e quelli della marchesa \"Anna Malaspina\" e della duchessa \"Luisa Elisabetta di Borbone-Francia\", dipinti da Louis-Michel van Loo.\nLa stanza espone inoltre due quadri raffiguranti una \"Battaglia\" e \"Dopo la battaglia\", realizzati da Francesco Simonini.\nL'ambiente conserva infine un modello ligneo dell\"'Ara dell'Amicizia\", eseguito dall'architetto Ennemond Alexandre Petitot nel 1769.\nSala Bruno Zoni.\nLa sala adiacente espone numerosi dipinti del pittore parmigiano contemporaneo Bruno Zoni.\nSala Luigi Froni.\nIl piccolo ambiente raccoglie una serie di busti, erme, volti, statuette e statue in bronzo, gesso e marmo, eseguiti dallo scultore parmigiano Luigi Froni, pervenuti grazie alla donazione della vedova dell'artista.\nSale delle maioliche.\nLe due stanze che si aprono sulla destra del corridoio d'ingresso ospitano grandi teche contenenti la ricca collezione di maioliche italiane del XV e XVI secolo, di provenienza prevalentemente faentina, di ceramiche orientali e di porcellane francesi, pervenuta grazie alla donazione Garbarino.\nSala da pranzo Garbarino.\nLa sala ospita una serie di arredi da sala da pranzo risalenti al XV e XVI secolo; vi sono inoltre esposti una tela raffigurante una \"Natura morta con pesci\", dipinta da Giuseppe Recco, e numerose porcellane della collezione Garbarino.\nStudio Garbarino.\nLo studio, dominato da una grande libreria con colonne e capitelli intagliati, risalente alla fine del XV secolo, espone, oltre ad alcuni arredi da studio seicenteschi, una tavola raffigurante la \"Madonna con Bambino e San Giovannino\", dipinta da Biagio di Antonio Tucci, un altorilievo quattrocentesco in legno rappresentante la \"Madonna col Bambino\", alcune stampe settecentesche, vari oggetti sacri e numerose ceramiche della collezione Garbarino.\nSotterranei.\nI sotterranei del palazzo ospitano la ricca collezione di cartamoneta, seconda per completezza in Italia dopo quella della Banca d'Italia; lunghe teche espongono biglietti di Stato, banconote, sottoscrizioni e biglietti fiduciari, che abbracciano il periodo storico dall'Unit\u00e0 d'Italia all'epoca contemporanea, comprendendo anche i periodi di occupazione straniera e l'impero coloniale italiano. Arricchiscono la collezione i buoni partigiani e di requisizione, provenienti dalla donazione Giulianini, e la sezione dei falsi, che mostra anche alcune tecniche di falsificazione."}
{"id": "2260837", "revid": "110157", "url": "https://it.wikipedia.org/wiki?curid=2260837", "title": "Castello dei burattini", "text": "Il castello dei burattini \u00e8 un museo di Parma in cui sono esposti burattini, marionette, e altri oggetti di scena.\nStoria.\nIl museo dei burattini si trova nel complesso storico del monastero di San Paolo, affacciato sul \"giardino segreto\" e nacque grazie alla ricca collezione di Giordano Ferrari.\nNei circa 300 metri quadrati della galleria sono esposti ben 1500 pezzi di Ferrari consistenti in burattini, marionette, copioni, fotografie, manifesti e altri oggetti riguardanti l'arte dei burattini in generale. E sono solo una parte di quanto l'artista ha costruito e collezionato in oltre sessant'anni di attivit\u00e0.\nA questa gi\u00e0 ricchissima collezione si sono aggiunte altre tre collezioni donate da Franco Cristofori, Amilcare Adamoli e dal \"gruppo 80\".\nLa collezione degli oggetti di Cristofori fu un'iniziativa della moglie e dei figli alla sua scomparsa essendo convinti che fosse questa la volont\u00e0 del giornalista, arricchendo cos\u00ec il museo di oltre mille oggetti di burattini, marionette, copioni, scenari teatrali e altri oggetti per lo spettacolo. Ci sono, inoltre, 134 buste con documenti sulle rappresentazioni del mondo del teatro di figura.\nIl fondo costituito dai pezzi dell'ingegnere bresciano Adamoli \u00e8 composro da un insieme di burattini, effetti speciali, fondali, vestiti, copioni e il teatrino che si era costruito lui stesso.\nL'ultima collezione aggiuntiva \u00e8 composta dai pupazzi televisivi del \"gruppo 80\", guidato da oltre venti anni da Kitty Perria e Enrico Valenti.\nPercorso museale.\nIl museo \u00e8 organizzato in due parti: l'area per i burattini e quella per le marionette. I burattini sono disposti secondo un ordine geografico: sono, infatti, collocati secondo le regioni di provenienza. Le marionette sono posizionate in base alla scelta di mettere in rilievo le pi\u00f9 notevoli compagnie degli ultimi tre secoli.\nUn'ultima sala nel museo \u00e8 destinata a tutta la famiglia Ferrari: infatti \u00e8 proprio in questa stanza che vengono esposti i burattini che sono appartenuti a tutti i membri della famiglia: la maggioranza sono quelli costruiti da Giordano Ferrari."}
{"id": "2260847", "revid": "124805490", "url": "https://it.wikipedia.org/wiki?curid=2260847", "title": "Paolo Guinigi", "text": "Ascesa politica.\nFiglio di Francesco Guinigi e di Filippa di Arbore Serpenti e ultimo di cinque fratelli, Paolo, condizionato dalla concorrenza dei congiunti, non aveva alcuna probabilit\u00e0 di diventare signore di Lucca. Gi\u00e0 dal 1370, infatti la famiglia Guinigi aveva acquistato un grande potere a Lucca prima con Francesco Guinigi, padre di Paolo, e poi con Lazzaro Guinigi, fratello di Paolo. Infatti i Guinigi unirono il loro patrimonio e potere con la fortuna economica del ramo della famiglia Antelminelli di Lucca, di cui Filippa era discendente, per ottenere una posizione di risalto nella signoria lucchese.\nPaolo fu inviato a Londra nel 1389, poi nelle Fiandre dal 1390 al 1392 dove svilupp\u00f2 una grande esperienza. Successivamente rientr\u00f2 in patria e copr\u00ec alcune importanti cariche politiche e militari quali membro del Consiglio generale nel 1392 e la carica di \"Anziano\" nel 1395.\nPur non essendo inizialmente il candidato della casata ad assumere il potere sulla citt\u00e0, una serie di tragici avvenimenti, come la morte dei fratelli, lo design\u00f2 a pieno titolo. Vi fu infatti anche una guerra fratricida nella quale Paolo combatt\u00e9 contro il fratello Antonio Guinigi per vendicare la morte dell'altro fratello Lazzaro.\nNel 1400, Paolo assunse il potere facendosi nominare capitano e difensore del popolo, diventando Signore di Lucca il 21 novembre.\nLe mogli.\nNel 1400 Paolo spos\u00f2 Maria Caterina della famiglia lucchese degli Antelminelli legandosi ulteriormente alla prestigiosa e influente discendenza di Castruccio Castracani, gi\u00e0 Signore di Lucca. Il matrimonio, pare mai consumato, fu celebrato quando Maria Caterina aveva appena 11 anni, e questa mor\u00ec quasi subito dopo le nozze. \nDopo la morte della prima moglie nel 1403 Paolo spos\u00f2 Ilaria del Carretto, della ligure famiglia Del Carretto, dalla quale ebbe il primo figlio Ladislao. La morte di Ilaria nel 1406, durante il parto della seconda figlia Ilaria minor, \u00e8 legata alla realizzazione del famoso sarcofago di Jacopo della Quercia che si trova nella cattedrale di San Martino a Lucca.\nPaolo si spos\u00f2 altre due volte, con Piacentina da Varano (da cui ebbe quattro figli sopravvissuti) e con Jacopa Trinci (da cui ebbe una figlia).\nPolitica.\nPaolo all'inizio della sua signoria realizz\u00f2 alcune opere pubbliche incrementando in particolare la fortificazione di Lucca e di conseguenza la sicurezza della citt\u00e0. Il 9 maggio 1401 inizi\u00f2 la costruzione di un baluardo sui resti dell'antica fortezza Augusta realizzata da Castruccio Castracani nel 1322 e successivamente smantellata nel 1370. La nuova fortificazione fu chiamata la Cittadella e Paolo vi elesse la sede del suo potere.\nDal punto di vista commerciale potenzi\u00f2 l'efficienza del commercio del marmo di Carrara, dell'attivit\u00e0 bancaria e della produzione dei prodotti in seta, facilitando l'afflusso a Lucca dei maestri da ogni parte di Europa. Perch\u00e9 i commerci prosperassero, Paolo attu\u00f2 una politica estera conciliante, cercando alleanze con tutti i principati italiani e soprattutto con il papato. Questa strategia teneva in considerazione la limitata capacit\u00e0 bellica lucchese, volta invece principalmente verso il commercio.\nArte.\nPaolo fu un buon mecenate secondo gli usi dell'epoca: oltre al famoso sarcofago di Ilaria del Carretto eseguito nel 1408 da Jacopo della Quercia e posto nel duomo di Lucca, Paolo Guinigi commission\u00f2 altre importanti opere, in particolare il polittico con la \"Madonna col Bambino e i santi Lorenzo, Girolamo e Frediano\" nella basilica di San Frediano, scolpita da Jacopo della Quercia tra 1412 e 1422. \n&lt;br&gt;Per suo volere venne eretta anche la villa Guinigi dentro le mura di Lucca, oggi sede del Museo nazionale, con una ricca biblioteca.\nLa caduta.\nNel 1429 Lucca fu attaccata dai fiorentini a causa dell'alleanza lucchese con il duca di Milano Filippo Maria Visconti. I fiorentini, guidati da Niccol\u00f2 Fortebraccio, penetrarono facilmente nelle campagne lucchesi e cinsero d'assedio le mura della citt\u00e0. Data l'impossibilit\u00e0 di abbattere le grandi mura i fiorentini si affidarono a Filippo Brunelleschi affinch\u00e8 deviasse il corso del Serchio per allagare la citt\u00e0. Ma il piano fu scoperto dai lucchesi che, con un'ardita uscita dalle mura e l'arrivo di Niccol\u00f2 Piccinino ,distrussero la diga in costruzione deviando le acque sul campo fiorentino. L'anno successivo i Medici tornarono al contrattacco ma anche stavolta Lucca fu salvata dall'aiuto di Francesco Sforza che invi\u00f2 il suo capitano Niccol\u00f2 Piccinino per scongiurare la caduta di Lucca in mano a Firenze.&lt;br&gt;Ma nel disordine che segu\u00ec questa vicenda, una rivolta popolare capeggiata da Pietro Cenami e Lorenzo Buonvisi il 15 agosto 1430 depose Paolo Guinigi e la repubblica venne nuovamente restaurata. Paolo venne processato e condannato a morte, fu poi arrestato, e mor\u00ec nel 1432 in carcere a Pavia prigioniero del duca di Milano. \n&lt;br&gt;I beni della sua famiglia furono confiscati e dispersi. Fu anche tentato di smembrare il sarcofago di Ilaria del Carretto, ma per la sacralit\u00e0 dell'opera si ritenne di non distruggerlo, limitandosi a asportarne solo alcune pareti laterali, pi\u00f9 tardi ritrovate e ricollocate ai lati del sepolcro."}
{"id": "2260849", "revid": "1543377", "url": "https://it.wikipedia.org/wiki?curid=2260849", "title": "Municipalit\u00e0 locale di eDumbe", "text": "eDumbe \u00e8 una municipalit\u00e0 locale (in inglese eDumbe Local Municipality) appartenente alla municipalit\u00e0 distrettuale di Zululand della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 82.243 abitanti.\nLa sede amministrativa e legislativa \u00e8 la citt\u00e0 di Paulpietersburg e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 KZN261.\nGeografia fisica.\nConfini.\nLa municipalit\u00e0 locale di eDumbe confina a nord con quelle di Pixley ka Seme e Mkhondo (Gert Sibande/Mpumalanga), a est con quella di uPhongolo, a sud con quella di Abaqulusi e a ovest con quella di Emadlangeni (Amajuba)."}
{"id": "2260850", "revid": "599013", "url": "https://it.wikipedia.org/wiki?curid=2260850", "title": "Ivan Osiier", "text": "Biografia.\nAd eccezione della prima, dove ha partecipato solamente al concorso della spada, e dell'ultima partecipazione, dove ha gareggiato nel fioretto a squadre e nella sciabola individuale, ha fatto parte della squadra danese di ogni arma.\nIl suo miglior risultato \u00e8 stato l'argento conquistato nella spada individuale ai Giochi della V Olimpiade di Stoccolma del 1912. Altri risultati di rilievo sono stati il quarto posto nel fioretto squadre ad Anversa nel 1920 e a Los Angeles nel 1932.\nHa vinto dieci volte il titolo danese di spada (1913, 1915, 1917, 1918, 1919, 1923, 1924, 1927, 1928, 1929), cinque di spada (1915, 1916, 1917, 1927, 1928) e dieci volte quello di sciabola (1913, 1916, 1917, 1918, 1919, 1920, 1922, 1923, 1928, 1929).\nAi Campionati Scandinavi ha collezionato sei titoli di fioretto, sei di sciabola e uno di spada.\nFu il primo danese a conquistare una medaglia olimpica nella scherma, la seconda fu sua moglie Ellen Osiier che conquist\u00f2 l'oro ai Giochi della VIII Olimpiade, diventando l'unico cittadino danese ad aver mai conquistato l'oro in questa disciplina. "}
{"id": "2260857", "revid": "767487", "url": "https://it.wikipedia.org/wiki?curid=2260857", "title": "Analogy", "text": "Analogy \u00e8 un gruppo di rock progressivo nato nel 1970 a Varese.\nBiografia.\nLe origini degli Analogy vanno fatte risalire al gruppo dei The Joice, fondato a Varese all'inizio del 1970 dai tedeschi Martin Thurn (trasferitosi in Italia per frequentare la Scuola Europea) alla chitarra, Hermann-J\u00fcrgen Nienhaus alla batteria, Jutta Nienhaus come cantante, oltre all'italiano Mauro Rattaggi al basso (i genitori dei quali lavoravano per il Centro Comune di Ricerca di Ispra), il tastierista di Arona Nicola Pankoff, e Wolfgang Schoene alla chitarra ritmica, aggiuntisi successivamente.\nIl gruppo si esib\u00ec in numerosi concerti in Italia settentrionale e Svizzera, per poi firmare un contratto con Antonio Cagnola delle Produzioni Ventotto, con la quale nel 1971 produssero il 45 giri \"Sold out\"/\"God's own land\". Per un errore di stampa, sulla copertina del disco il nome del gruppo venne riportato come Yoice, che venne in seguito mantenuto dalla band.\nNel 1972 Mauro Rattaggi lasci\u00f2 il gruppo per fare il servizio militare e venne sostituito al basso da Wolfgang Schoene. Nel 1972 il gruppo inizi\u00f2 a lavorare al loro primo LP con la produzione di Aldo Pagani, anche se questa collaborazione fu molto difficile. Dal titolo di uno dei brani ritenuti pi\u00f9 rappresentativi dal gruppo, la band cambia nuovamente il proprio nome in Analogy, nome utilizzato anche come titolo dell'album.\nNel 1972 il gruppo partecipa al Festival Pop di Villa Pamphili a Roma ed accompagnano il cantautore Simon Luca al Cantagiro, ma, a seguito di tensioni interne, Nicola Pankoff lasci\u00f2 il gruppo. Iniziano a lavorare ad una suite scritta da Martin Thurn e Wolfgang Schoene d'impostazione medievale/rinascimentale con testi in italiano, con alcuni brani presentati anche in alcuni loro concerti in Liguria, ma a causa del peggiorare dei rapporti con Cagnola e Pagani il contratto con la \"Produzioni Ventotto\" viene rescisso e l'opera non venne pubblicata.\nSu indicazione di Aldo Pagani, il gruppo si arricchisce del flautista Rocco Abate, acquisisce un contratto con la Trident, partecip\u00f2 ad importanti concerti come il Be-In a Napoli, ma per una serie di difficolt\u00e0 il gruppo si sciolse alla fine del 1973.\nJutta Taylor-Nienhaus e Martin Thurn-Mithoff si trasferirono in Inghilterra, dove formarono nel 1975 il gruppo degli Earthbound, sciolti nel 1979, e registrarono nel 1980 la suite composta nel 1973, poi pubblicata nel 1993 a nome degli Analogy.\nNel 2012 dopo diversi anni si riuniscono con una nuova formazione, che vede la voce storica di Jutta Taylor, le chitarre di Martin Thurn mithoff, una doppia presenza bassistica, ovvero Mauro Rattaggi, Richard Brett, alla batteria Scott Hunter e alle tastiere la partecipazione di Roberto Carlotto (Aka Hunka munka).\nIl nuovo esordio si \u00e8 svolto il 14 aprile 2012, con una data zero svoltosi a Lamezia T.\n\u00c8 solo l'inizio di una nuova avventura che porter\u00e0 anche a concerti al di fuori dall'Italia e chissa che non esca in futuro qualche nuovo disco.\nNel corso del 2018 Martin Thurn-Mithoff e Jutta Taylor-Nienhaus scompaiono a distanza di pochi mesi l'uno dall'altra, rispettivamente il 7 aprile e il 10 dicembre.\nFormazione.\nDal 2012 Analogy feat. Earthbound e hunka munka\nCollegamenti esterni.\nMySpace"}
{"id": "2260859", "revid": "107831", "url": "https://it.wikipedia.org/wiki?curid=2260859", "title": "Ivan Joseph Martin Osiier", "text": ""}
{"id": "2260860", "revid": "76963", "url": "https://it.wikipedia.org/wiki?curid=2260860", "title": "Hiromi \u014cshima", "text": "Nel giugno 2004 \u00e8 stata la prima modella giapponese eletta come Playmate del mese di \"Playboy\".\nCarriera.\nOltre a essere Playmate del mese e ad apparire sul paginone centrale della celebre rivista, Hiromi \u014cshima \u00e8 apparsa anche in molti video di \"Playboy\" e ha posato per la rivista \"Playboy Special Editions\" e per due calendari sexy: nel 2005 fu scelta per accompagnare il mese di agosto, nel 2006 per il mese di luglio.\nIn veste di attrice, la \u014cshima ha interpretato tre film, il pi\u00f9 noto dei quali \u00e8 \"La coniglietta di casa\", diretto da Fred Wolf nel 2008, in cui interpreta s\u00e9 stessa. \u00c8 comparsa inoltre nel videoclip della canzone \"Shake Ya Tailfeather\", di Nelly, in tre documentari inerenti \"Playboy\" e nella serie televisiva \"The Girls Next Door\"."}
{"id": "2260871", "revid": "116264816", "url": "https://it.wikipedia.org/wiki?curid=2260871", "title": "Coppa Mitropa 1980-1981", "text": "La Coppa Mitropa 1980-1981 fu la trentanovesima edizione del torneo e venne vinta dai cecoslovacchi del Tatran Presov, al primo titolo nella competizione.\nTorneo.\nRisultati.\n\"Gare giocate il 10 ottobre\"\n\"Gare giocate il 5 novembre\"\n\"Gare giocate il 26 novembre\"\n\"Gare giocate il 18 marzo\"\n\"Gare giocate l'8 aprile\"\n\"Gare giocate il 21 aprile\""}
{"id": "2260872", "revid": "122190051", "url": "https://it.wikipedia.org/wiki?curid=2260872", "title": "Europa centro-orientale", "text": "Europa centro-orientale \u00e8 la designazione, usata soprattutto in ambito accademico, della regione d'Europa comprendente la parte orientale dell'Europa centrale. Ne fanno parte le seguenti nazioni che si estendono ad est della Germania e sono comprese fra il Mar Baltico al nord e la Grecia a sud:\nAnche le aree occidentali di alcune nazioni ex sovietiche come , , e l'exclave della Kaliningrad, nonostante siano membri della Comunit\u00e0 degli Stati Indipendenti (eccezione fatta per l'Ucraina), sono saltuariamente inserite nel novero delle nazioni dell'Europa centro-orientale, condividendo situazione economica e posizione geografica."}
{"id": "2260878", "revid": "827882", "url": "https://it.wikipedia.org/wiki?curid=2260878", "title": "Sophie Dahl", "text": "Carriera.\nFiglia dell'attore Julian Holloway e della scrittrice Tessa Dahl, Sophie \u00e8 anche nipote dello scrittore Roald Dahl e dell'attrice vincitrice di un premio Oscar Patricia Neal, mentre suo nonno paterno \u00e8 il comico Stanley Holloway. Viene scoperta da Isabella Blow, stilista di \"Vogue UK\" che le fa ottenere un contratto con l'agenzia di moda Storm Model Agency all'et\u00e0 di 18 anni. In breve tempo la Dahl compare in importanti riviste del settore come \"Elle\", \"Harper's Bazaar\", \"Marie Claire\" e nelle edizioni europee e statunitensi di \"Vogue\".\nNel 1997 partecipa al video dei Duran Duran \"Electric Barbarella\", al video di Elton John \"Something About the Way You Look Tonight\" ed al video degli U2 \"Last Night on Earth\".\nTuttavia la notoriet\u00e0 internazionale arriva per Sophie Dahl quando viene scelta nel 2000 come testimonial per la campagna pubblicitaria del profumo Opium della casa di moda Yves Saint Laurent. Nei cartelloni pubblicitari di Opium, la Dahl compare completamente nuda, distesa su un tappeto. La campagna pubblicitaria suscit\u00f2 un certo clamore, al punto che fu bandita dal Regno Unito. In seguito la modella \u00e8 stata anche testimonial per Versace, Alexander McQueen, Patrick Cox, Pringles, Godiva Chocolatier, Banana Repulic e The Gap.\nSophie Dahl \u00e8 stata anche autrice di tre libri, \"The Man With the Dancing Eyes\" (2003), \"Playing with the Grown-Ups\" (2008) e \"Miss Dahl's Voluptous Delights\", libro di cucina in uscita nel 2009. Ha inoltre recitato in diversi film fra cui \"People I Know\" (2002), \"King of Bollywood\" (2004) e \"Stories of Lost Souls\" (2006).\n\u00c8 stata sentimentalmente legata all'attore Griffin Dunne dal 2000 al 2001"}
{"id": "2260881", "revid": "247222", "url": "https://it.wikipedia.org/wiki?curid=2260881", "title": "Analogy (album)", "text": "Analogy \u00e8 un album discografico del gruppo di rock progressive tedesco degli Analogy, pubblicato dall'etichetta discografica italiana \"Dischi Produzioni Ventotto\" nel giugno del 1972.\nFormazione.\nNote aggiuntive"}
{"id": "2260893", "revid": "287204", "url": "https://it.wikipedia.org/wiki?curid=2260893", "title": "The suite", "text": "The suite \u00e8 un album degli Analogy pubblicato nel 1993.\nTracce.\nThe Suite A (16:04)\nThe Suite B (11:53)"}
{"id": "2260895", "revid": "767487", "url": "https://it.wikipedia.org/wiki?curid=2260895", "title": "Blastfighter", "text": "Blastfighter \u00e8 un film del 1984 diretto da Lamberto Bava con lo pseudonimo di John Old jr e interpretato da Michael Sopkiw.\nTrama.\nL'ex-poliziotto \"Tiger\" Shark esce di prigione dopo aver scontato una condanna di dieci anni per l'omicidio del maniaco che gli aveva ucciso la moglie. Confortato dalla presenza dell'unico amico rimastogli, si ritira a vivere in una foresta, nella casa in cui aveva vissuto la sua infanzia, alla ricerca di pace e tranquillit\u00e0. La sua vita per\u00f2 viene disturbata da una banda di bracconieri dedita allo sterminio della selvaggina locale per un traffico di ingredienti destinati ai fabbricanti cinesi di prodotti afrodisiaci.\nLa banda \u00e8 guidata dal fratello minore di un ex collega di Tiger chiamato Tom, che un tempo era stato il suo migliore amico. Durante una rissa furiosa tra Tiger e alcuni componenti della banda \u00e8 l'intervento del suo ex amico che fa cessare le ostilit\u00e0 solo temporaneamente. Tiger si lamenta della carneficina che gli uomini di suo fratello stanno compiendo, ricordandogli che neanche quando erano entrambi sotto le armi venivano perpetrate tali carneficine. Nel frattempo, Tiger viene raggiunto nella foresta dall'amata figlia Connie, che non vedeva pi\u00f9 da moltissimi anni, e dal suo fidanzato.\nLa banda di bracconieri, in un crescendo di violenza, inizia a prendere di mira le persone vicine a Tiger e nel giro di pochi giorni arriver\u00e0 a ucciderne prima l'amico, poi il fidanzato della figlia e infine la figlia stessa, dopo avere tentato di violentarla. L'omicidio della figlia elimina ogni proposito nonviolento di Tiger, che inizia a vendicarsi uccidendo a uno a uno i componenti della banda di bracconieri, prima a colpi di pugnale poi con un'arma sofisticatissima, un misto tra un fucile a pompa e un lanciagranate, con cui massacra letteralmente i suoi avversari.\nTiger affronta infine Tom, che era presente nel momento della morte della figlia, rimasto ormai completamente privo dei compagni, in un vibrante duello finale con un solo colpo in canna nel quale per\u00f2, avuta la meglio sul suo nemico, decide inaspettatamente di risparmiargli la vita. Lo porta con s\u00e9 in macchina e infine i due si allontanano insieme,con il retro del pick up pieno dei cadaveri lasciati sul campo da Tiger."}
{"id": "2260897", "revid": "228587", "url": "https://it.wikipedia.org/wiki?curid=2260897", "title": "Ouachita", "text": ""}
{"id": "2260899", "revid": "253958", "url": "https://it.wikipedia.org/wiki?curid=2260899", "title": "Ponte Crepaldo", "text": ""}
{"id": "2260900", "revid": "599013", "url": "https://it.wikipedia.org/wiki?curid=2260900", "title": "Anthony Annan", "text": "Carriera.\nClub.\nGli inizi in patria.\nA livello giovanile, Annan ha giocato per le Super Rainbow Stars, per le Venomous Vipers e per l'Adelaide. Successivamente, \u00e8 stato in forza all'Eleven Wise, ai Sekondi Hasaacas e agli Hearts of Oak.\nL'approdo allo Start e lo Stab\u00e6k.\nNel 2007, Annan \u00e8 stato messo sotto contratto dai norvegesi dello Start. Ha esordito nell'Eliteserien in data 9 aprile, schierato titolare nella vittoria per 2-4 sul campo dell'Aalesund. Nel corso della stagione, ha disputato 14 partite tra campionato e coppa, senza segnare alcuna rete. Lo Start ha chiuso l'annata al penultimo posto in graduatoria, retrocedendo in 1. divisjon.\nNel 2008, Annan \u00e8 passato allo Stab\u00e6k con la formula del prestito, fino ad agosto. Il 30 marzo ha debuttato con questa casacca, impiegato da titolare nel pareggio a reti inviolate in casa del Molde. A fine prestito, ha totalizzato 18 presenze in campionato, 3 in coppa e 2 in Coppa UEFA: ha inoltre contribuito a quella che sarebbe stata poi la vittoria del titolo nazionale da parte della sua squadra.\nIl passaggio al Rosenborg.\nTerminato il prestito allo Stab\u00e6k, Annan \u00e8 passato al Rosenborg a titolo definitivo. Ha esordito con questa maglia in data 14 settembre 2008, schierato titolare nel pareggio per 1-1 sul campo del Fredrikstad. Annan, avendo gi\u00e0 giocato nella Coppa UEFA 2008-2009 con lo Stab\u00e6k, non ha potuto giocare nella medesima competizione con la maglia del Rosenborg. In questo primo scorcio di stagione in squadra, ha disputato 6 partite senza andare a segno.\nL'anno seguente, l'allenatore Erik Hamr\u00e9n ha scelto il 4-2-3-1 come nuovo modulo e Annan \u00e8 stato schierato in mediana assieme ad Alexander Tettey. In estate, Tettey \u00e8 stato ceduto e Annan ha ricevuto responsabilit\u00e0 ancora maggiori. Ha disputato 31 partite in stagione, tra campionato e coppa, e ha contribuito alla vittoria finale del campionato.\nNel 2010, come modulo \u00e8 stato adottato inizialmente il 4-4-2, poi cambiato in un 4-3-3 maggiormente offensivo. Il Rosenborg ha vinto anche questo campionato, con Annan che ha disputato 40 partite. In virt\u00f9 delle sue prestazioni stagionali, ha ricevuto il premio Kniksen come miglior giocatore dell'anno.\nLo Schalke 04 e i prestiti.\nA gennaio 2011, \u00e8 stato ingaggiato dai tedeschi dello Schalke 04. Ha esordito nella Bundesliga in data 4 febbraio, schierato titolare nel pareggio a reti inviolate nella sfida contro il . In questa porzione di stagione in squadra, ha disputato 10 partite tra campionato e coppa.\nL'anno seguente si \u00e8 trasferito in prestito agli olandesi del Vitesse. Ha disputato la prima partita nell'Eredivisie in data 10 settembre, impiegato da titolare nella sconfitta per 4-0 sul campo dell'AZ Alkmaar. Il Vitesse ha chiuso al 7\u00ba posto in classifica, mentre il ghanese ha totalizzato 27 presenze stagionali.\nIl 23 agosto 2012 \u00e8 stato ceduto all'Osasuna con la formula del prestito. Il giorno seguente si \u00e8 allenato per la prima volta con i nuovi compagni. Ha debuttato nella Primera Divisi\u00f3n in data 1\u00ba settembre, schierato titolare nella sconfitta per 2-0 in casa del Celta Vigo. Ha disputato 8 incontri in stagione, per poi tornare allo Schalke 04.\nRimasto in rosa per il campionato 2013-2014, Annan \u00e8 stato impiegato in 4 partite tra campionato e coppa, svincolandosi poi a fine stagione.\nHJK e Monaco 1860.\nIl 2 settembre 2014, Annan ha firmato ufficialmente per i finlandesi dell'HJK. Ha esordito in squadra il 12 settembre, schierato titolare nella vittoria per 2-0 contro il MyPa, in una partita valida per la Veikkausliiga. A fine stagione, l'HJK ha centrato la vittoria del campionato e della Suomen Cup. Annan ha totalizzato 13 presenze in squadra, tra campionato e coppe.\nIl 26 gennaio 2015 \u00e8 stato tesserato a titolo gratuito dal Monaco 1860, militanti in 2. Bundesliga, facendo cos\u00ec ritorno in Germania dopo l'esperienza allo Schalke 04. Il 9 febbraio ha giocato la prima sfida in squadra, contro l'Heidenheim: \u00e8 subentrato a Valdet Rama nel corso del secondo tempo. Ha disputato 3 partite per il Monaco 1860, per poi svincolarsi.\nIl ritorno allo Stab\u00e6k.\nLibero da vincoli contrattuali, in data 10 settembre 2015 ha firmato un contratto valido fino al termine della stagione con lo Stab\u00e6k, tornando in squadra dopo l'esperienza del 2008. Il 19 settembre \u00e8 ritornato a calcare i campi norvegesi, schierato titolare nella vittoria interna per 2-1 sul Troms\u00f8. In questa porzione di stagione in squadra, ha totalizzato 8 presenze tra tutte le competizioni, senza alcuna rete. Alla fine dell'anno, ha lasciato lo Stab\u00e6k in scadenza di contratto.\nNuovamente all'HJK.\nIl 6 febbraio 2016, l'HJK ha comunicato ufficialmente sul proprio sito internet d'aver tesserato Annan, che ha fatto ritorno nel club finlandese dopo l'esperienza del 2014: il ghanese si \u00e8 legato al club con un contratto triennale.\nNazionale.\nAnnan ha giocato 65 partite per il , tra il 2007 ed il 2013, con 2 reti all'attivo. In questo arco di tempo, ha partecipato a quattro edizioni della Coppa delle Nazioni Africane (2008, 2010, 2012 e 2013), oltre che al .\nStatistiche.\nPresenze e reti nei club.\n\"Statistiche aggiornate al 6 febbraio 2016.\""}
{"id": "2260913", "revid": "1543377", "url": "https://it.wikipedia.org/wiki?curid=2260913", "title": "Municipalit\u00e0 locale di Abaqulusi", "text": "Abaqulusi \u00e8 una municipalit\u00e0 locale (in inglese Abaqulusi Local Municipality) appartenente alla municipalit\u00e0 distrettuale di Zululand della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 191.018 abitanti.\nLa sede amministrativa e legislativa \u00e8 la citt\u00e0 di Vryheid e il suo territorio si estende su una superficie di ed \u00e8 suddiviso in 20 circoscrizioni elettorali (\"wards\"). Il suo codice di distretto \u00e8 KZN263.\nGeografia fisica.\nConfini.\nLa municipalit\u00e0 locale di Abaqulusi confina a nord con quella di eDumbe, a nord e a est con quella di uPhongolo, a est con quella di Nongoma, a est e a sud con quella di Ulundi, a sud e a ovest con quella di Nquthu (Umzinyathi) e a ovest con quella di Emadlangeni (Amajuba)."}
{"id": "2260915", "revid": "22356", "url": "https://it.wikipedia.org/wiki?curid=2260915", "title": "Aristonectes", "text": "L'aristonecte (gen. Aristonectes) \u00e8 un rettile marino estinto, appartenente ai plesiosauri. Visse nel Cretaceo superiore (Maastrichtiano, circa 70 milioni di anni fa); i suoi resti sono stati ritrovati in Sudamerica.\nDescrizione.\nCome tutti i plesiosauri, l'aristonecte era fornito di un collo lungo e di una testa piccola. Il corpo a forma di barile era circondato da quattro arti trasformati in pinne. Il collo era lungo circa due metri e costituito da una trentina di vertebre cervicali, pi\u00f9 larghe che lunghe; le vertebre che formavano la base del collo avevano una caratteristica conformazione ellittica. Il cranio di questo animale era notevole, a causa della particolare dentatura; questa era costituita da un gran numero di denti piccoli e sottili (90 nella mascella, 116 nella mandibola), che andavano a intersecarsi perfettamente fra loro quando la bocca era chiusa. Questa struttura \u201ca trappola\u201d sembra essere stata molto simile a quella dei plesiosauri criptoclididi del Giurassico. La lunghezza totale dell'animale doveva aggirarsi sugli otto metri. Una forma simile ad \"Aristonectes\", conosciuta per uno scheletro postcranico, potrebbe rappresentare uno dei pi\u00f9 grandi e pesanti elasmosauridi noti (O'Gorman, 2019).\nClassificazione.\nDescritto per la prima volta nel 1941 da Cabrera, l'aristonecte \u00e8 stato il primo plesiosauro descritto in Sudamerica, sulla base di resti quasi completi provenienti dalla Patagonia e denominati Aristonectes parvidens. Originariamente classificato nella famiglia degli elasmosauridi a causa della conformazione delle vertebre, questo animale \u00e8 stato in seguito considerato un membro della poco nota famiglia dei cimoliasauridi (Cimoliasauridae) e addirittura un pliosauro aberrante. Uno studio effettuato nel 1981 ha poi classificato \"Aristonectes\" come un criptoclidide, sulla base della fitta disposizione dei denti, ma studi successivi hanno di nuovo preso in considerazione l'ipotesi di Cabrera, e cio\u00e8 che \"Aristonectes\" fosse un elasmosauro.\nUn esemplare fossile di plesiosauro rinvenuto in Antartide, descritto come \"Morturneria seymourensis\", \u00e8 stato ascritto ad \"Aristonectes\", ma ulteriori studi indicherebbero una distinzione fra i due generi. Un'altra specie attribuita a questo genere (A. quiriquinensis) \u00e8 stata descritta nel 2014 e proviene dal Maastrichtiano del Cile (Otero et al., 2014).\nStile di vita.\nL'aristonecte doveva essere un predatore marino piuttosto lento, che utilizzava il lungo collo per arpionare prede all'interno di banchi di pesci o di altri animali acquatici, che venivano poi catturati e trattenuti dai denti sottili e fitti.\nLe massicce mandibole avevano una struttura a pettine formato da molti denti sottili proiettati lateralmente. Analogamente, i denti del mascellare superiore si estendevano verso il basso e lateralmente. Insieme ad altre caratteristiche come un palato profondamente a volta, questa disposizione di denti suggerisce che \"Aristonectes\" fosse un organismo filtratore. Questo animale probabilmente riempiva la bocca con acqua di mare e poi, con movimenti coordinati della gola e della lingua, ributtava fuori l'acqua attraverso i denti a pettine, lasciando solo le particelle di cibo all'interno della bocca, che venivano poi raccolte con la lingua (O'Keefe, 2015)."}
{"id": "2260916", "revid": "729019", "url": "https://it.wikipedia.org/wiki?curid=2260916", "title": "Ski Alp Race Dolomiti di Brenta", "text": "La Ski Alp Race Dolomiti di Brenta \u00e8 una gara storica di sci alpinismo, che si svolge nella cornice dolomitica di Madonna di Campiglio (in Trentino), localit\u00e0 famosa per gli sport invernali, in particolare lo sci alpino, grazie anche alla storica 3-Tre, prova di Coppa del Mondo, e le rassegne iridate di snowboard e freestyle, svoltesi a Campiglio nel 2001 e nel 2007.\nStoria.\nLa Ski Alp \u00e8 nata nel 1975, riproposta ogni anno senza interruzione, fino al 1988 disputata sulle nevi di Pinzolo e poi trasferita a Madonna di Campiglio, per l'organizzazione del locale Sporting Club Campiglio in collaborazione proprio con il comitato 3-Tre. L'evento si svolge la seconda domenica del mese di aprile, uno degli ultimi appuntamenti stagionali per gli appassionati delle pelli di foca.\nNel 2007 ha costituito l'ultima tappa della Coppa del Mondo individuale, per poi ripetersi nel 2008.\nPercorso.\nLa partenza e l'arrivo si trovano ai 2.085 metri del rifugio Boch, localit\u00e0 che pu\u00f2 essere facilmente raggiunta con la cabinovia Grost\u00e8, la quale prosegue verso Passo Grost\u00e8, dagli spettatori per assistere al transito degli atleti.\nDopo la partenza dalla localit\u00e0 Boch, il percorso sale fino ai 2.850 metri di Cima Grost\u00e8, dopo i passaggi dal rifugio Graffer e da Passo Grost\u00e8 (2.560 metri), per poi scendere fino al sentiero Tuckett (2050 metri) e risalire a Castello di Vallesinella (2.782 metri). Quindi si scende nuovamente fino ai 2.050 metri del sentiero Tuckett, prima dell'ultima salita che porta i concorrenti ai 2.417 metri di Corna Rossa, a precedere la tecnica picchiata finale verso il traguardo.\nIn totale sono 16,5 i chilometri del suggestivo e selettivo percorso, per un dislivello complessivo di sole salite che raggiunge i 1.864 metri.\nAlbo d'oro.\nNell'albo d'oro figurano noti atleti dello sci alpinimo, quali Fabio Meraldi, il valtellinese Guido Giacomelli, gli altoatesini Hansjoerg Lunger e Manfred Reichegger e il francese Florent Perrier al maschile, mentre al femminile spiccano i nomi di Bice Bones, Arianna Follis e Laetitia Roux."}
{"id": "2260922", "revid": "320578", "url": "https://it.wikipedia.org/wiki?curid=2260922", "title": "La Teta Asustada", "text": ""}
{"id": "2260924", "revid": "1442080", "url": "https://it.wikipedia.org/wiki?curid=2260924", "title": "Morturneria seymourensis", "text": "La morturneria (Morturneria seymourensis) \u00e8 un rettile marino estinto, appartenente ai plesiosauri. Visse nel Cretaceo superiore (Maastrichtiano, circa 66 milioni di anni fa) e i suoi resti fossili sono stati ritrovati in Antartide.\nDescrizione.\nBench\u00e9 noto per resti incompleti, l'aspetto di questo animale \u00e8 desunto dai fossili di altri animali simili e meglio conosciuti: come gran parte dei plesiosauri, anche \"Morturneria\" doveva possedere un collo lungo, una testa piccola, quattro arti trasformati in strutture simili a pinne e un corpo tozzo e corto. \nLa particolarit\u00e0 di \"Morturneria\" risiedeva nel cranio: la bocca era irta di piccoli denti aguzzi, molto vicini fra loro e simili ad aghi. Nella mandibola, in particolare, questi \"aghi\" non erano rivolti verso l'alto come quelli di tutti gli altri plesiosauri, bens\u00ec proiettati verso l'esterno e ricurvi verso il basso, cosicch\u00e9 quando la bocca era chiusa i denti superiori e quelli inferiori formavano una sorta di setaccio. Questa caratteristica struttura non \u00e8 mai stata osservata in nessun altro rettile marino. \nOltre a ci\u00f2, sembra che le mascelle di \"Morturneria\" fossero piuttosto deboli, e non indicate a trattenere prede guizzanti. La mandibola, infine, era particolarmente rigonfia e a forma di cerchio, mentre il palato era fortemente carenato e formava due camere orali laterali arcuate; queste strutture erano adatte ad accrescere il volume d'acqua che questo animale poteva ingoiare. \"Morturneria\" si differenziava dall'assai simile \"Aristonectes\" per la presenza di un processo paroccipitale plesiomorfico (simile a quello di \"Alexandronectes\") e per la caratteristica carena sul palato.\nClassificazione.\n\"Morturneria seymourensis\" venne descritto per la prima volta nel 1989 sulla base di fossili (un cranio incompleto e alcune vertebre cervicali) ritrovate sull'isola di Seymour, in Antartide, in terreni risalenti alla fine del Cretaceo. Inizialmente denominato Turneria seymourensis, l'esemplare venne in seguito ribattezzato \"Morturneria\" poich\u00e9 il nome \"Turneria\" era stato gi\u00e0 utilizzato per un altro animale. Successivamente, nel 2003, alcuni studi indicarono che \"Morturneria\" altro non era che un esemplare di un genere di plesiosauro gi\u00e0 noto in Sudamerica, \"Aristonectes\". Solo nel 2017 vennero chiarite sufficienti caratteristiche distintive tra \"Aristonectes\" e \"Morturneria\". In ogni caso, questi due animali fanno parte di un clade di plesiosauri elasmosauridi, gli Aristonectinae, comprendenti rettili marini dalle caratteristiche craniche estremamente specializzate. \nPaleobiologia.\nSecondo lo studio del 2017, sembra che \"Morturneria\" (e forse anche \"Aristonectes\") fosse un organismo sospensivoro: \"Morturneria\" setacciava il sedimento e poi, tenendo le sue mandibole leggermente aperte, in qualche modo pompava l'acqua carica di sedimento in sospensione e intrappolava gli anfipodi e altre piccole prede con i denti che si intersecavano fra loro. In questo modo, \"Morturneria\" potrebbe essere stato l'equivalente cretaceo di una balena grigia attuale."}
{"id": "2260925", "revid": "320578", "url": "https://it.wikipedia.org/wiki?curid=2260925", "title": "The Milk of Sorrow", "text": ""}
{"id": "2260927", "revid": "22356", "url": "https://it.wikipedia.org/wiki?curid=2260927", "title": "Criptoclididi", "text": ""}
{"id": "2260933", "revid": "1418004", "url": "https://it.wikipedia.org/wiki?curid=2260933", "title": "Christopher Priest", "text": "Biografia.\nDopo studi che l'avrebbero portato a divenire un contabile, Christopher Priest decise di dedicarsi alla scrittura nel 1963.\nIl suo primo racconto, intitolato \"The Run\", venne pubblicato sulla rivista \"Impulse\" nel 1966. Dovettero passare quattro anni prima che riuscisse a pubblicare un romanzo, \"Indoctrinaire\".\nMalgrado il riconoscimento del suo talento, soprattutto da parte del mondo letterario, il successo non fu immediato. \nRiusc\u00ec a conquistare il pubblico, in maniera definitiva solo nel 1974, grazie alla pubblicazione del suo terzo romanzo, \"Il mondo alla rovescia\" (\"Inverted World\") che vinse, nello stesso anno, il premio BSFA come migliore romanzo.\nDal 2006 occupa la carica di vicepresidente della International H. G. Wells Society.\nOltre a quelle gi\u00e0 elencate, le sue opere importanti sono state: \"Fugues for a Darkening Island\" (1972), in cui si narra della massiccia immigrazione di africani in Inghilterra a causa di una guerra nucleare, \"The Space Machine\" (1976), ispirato alla figura di H. G. Wells, in cui vengono fatti confluire gli invasori marziani e la macchina del tempo, dei due pi\u00f9 famosi romanzi dello scrittore vittoriano; la raccolta di racconti \"An infinite summer\" (1979) che contiene il tema dell'\"arcipelago dei sogni\" che sar\u00e0 ripreso in \"The Affirmation\" (1981), in \"The Glamour\" (1984) riprende un altro dei temi wellsiani, quello dell'invisibilit\u00e0. Nel 1996 pubblica \"The Prestige\" (vincitore del World Fantasy Award 1996) che dieci anni dopo verr\u00e0 adattato (molto liberamente) per il cinema da Christopher Nolan nel film omonimo. Nel 1999 scrive la versione romanzata del film \"eXistenZ\" di David Cronenberg.\nConsiderato come uno degli autori pi\u00f9 originali del genere, acclamato dalla critica di fantascienza, non ha per\u00f2 ancora incontrato il successo commerciale. Le sue opere che ruotano attorno al tema della percezione della realt\u00e0, abbracciano la maggior parte dei temi dell'immaginario, spaziando dalla fantascienza classica al fantastico, passando, come abbiamo visto, anche per lo steampunk. \nQueste caratteristiche lo portano ad essere considerato oggigiorno come il successore di Philip K. Dick, e insieme a Ballard uno dei rinnovatori della fantascienza degli anni settanta."}
{"id": "2260937", "revid": "72396", "url": "https://it.wikipedia.org/wiki?curid=2260937", "title": "Kenny Howard", "text": "Da molti \u00e8 considerato uno dei padri della Kustom Kulture, una sottocultura prettamente americana basata sulla customizzazione di auto e motociclette.\nBiografia.\nGli inizi.\nKenny Howard nasce e cresce nei sobborghi di Los Angeles e ha 15 anni quando inizia a lavorare in un negozio come meccanico, dopo come verniciatore e decoratore di moto. Suo padre stesso era un decoratore e Kenny si esercitava con i pennelli del padre. La specialit\u00e0 che lo render\u00e0 famoso \u00e8 il pinstriping, uno stile di decorazione su vernice per auto e moto che consiste in linee intersecate su fiancate, cofani e carrozzeria. I lavori che esegue sono apprezzati dal suo capo, che lo sposta dal reparto meccanico a quello di verniciatura e striping. Nel giro di poco tempo i suoi lavori diventano ambiti da motociclisti e famose in tutto il sud della California.\nLa celebrit\u00e0.\nVon Dutch diventa cos\u00ec celebre da attirare alcune star hollywoodiane appassionate di auto e moto veloci, da James Dean a Steve McQueen. Il suo nome stesso divenne sinonimo di pinstriping. In realt\u00e0 si narra che Von Dutch non abbia mai amato la celebrit\u00e0: raddoppiava i prezzi per scoraggiare i troppi clienti, sempre pi\u00f9 numerosi, ma fu un accorgimento inutile. \nL'abbandono.\nNel 1958 Von Dutch abbandona completamente i lavori di \"pinstriping\" e viene nel frattempo sostituito da diversi ammiratori e imitatori che ne continuano la tradizione, dai fratelli Barris a Ed \"Big Daddy\" Roth, da Shackey Jack a molti altri. Scompare e nessuno sa dove sia finito.\nIl ritorno.\nDopo alcuni anni di assenza dalle scene Von Dutch ricompare. Vive in Arizona con la sua famiglia cercando di vivere una vita normale costruendo coltelli e pistole incise con i suoi disegni. A met\u00e0 anni 70 torna in California per fare il custode e il riparatore in museo di automobili di una collezione privata. Misantropo per natura, si rinchiudeva nel laboratorio per lunghi periodi senza voler frequentare nessuno; fu proprio in questi anni che spar\u00f2 a un giornalista di Cleveland che voleva fargli un'intervista. \nLa morte.\nVon Dutch visse come un artista di strada. Alcune delle sue cattive abitudini come l'alcolismo lo uccisero. Non aveva mai amato i dottori, ma quando i dolori per una cirrosi epatica ed un ascesso allo stomaco furono insostenibili e si decise a farsi visitare era gi\u00e0 troppo tardi. Mor\u00ec il 19 settembre del 1992, lasciando due figlie, Lisa e Lorna. \nL'eredit\u00e0 di Von Dutch.\nL'occhio alato, che divenne il suo logo, \u00e8 stato copiato da decine di artisti e grafici e derivava da alcune immagini dell'iconografia dell'antico Egitto che aveva visto e reinterpretato. Per lui aveva assunto il significato dell\"'occhio nel cielo che sa tutto e vede tutto\". \nNel 1997 quattro giovani californiani decidono di realizzare e vendere abbigliamento Kustom Kulture, proprio perch\u00e9 si trattava di articoli impossibili da trovare nei mercatini dell'usato. Cominciano quindi a vendere pagando una percentuale sul venduto alle figlie di Von Dutch, per l'uso del nome \"Von Dutch Garage\". Poco tempo dopo il marchio fu rilevato da Tonni Sorensen, un imprenditore danese ex campione di kick boxing, che acquist\u00f2 i diritti del nome e apr\u00ec un negozio a Los Angeles attirando nel giro di poco tempo attori e popstar. Attualmente l'azienda Von Dutch vende abbigliamento in tutto il mondo e ha come logo proprio l'occhio alato disegnato dallo stesso Kenny Howard."}
{"id": "2260938", "revid": "164044", "url": "https://it.wikipedia.org/wiki?curid=2260938", "title": "MLS 2009", "text": ""}
{"id": "2260939", "revid": "22475", "url": "https://it.wikipedia.org/wiki?curid=2260939", "title": "Il segreto ammirabile del Santo Rosario", "text": "Il segreto ammirabile del Santo Rosario, per convertirsi e per salvarsi (in francese, \"Le secret admirable du tr\u00e8s Saint Rosaire, pour se convertir et se sauver\") \u00e8 un'opera di san Louis-Marie Grignion de Montfort.\nContesto storico.\n\"Il segreto ammirabile del Santo Rosario\", fu scritto da Luigi Maria negli ultimi anni di vita, probabilmente dopo il 1710. Il libro \u00e8 diviso in cinque parti, tante quante sono le decine della corona del rosario, che non per niente costituiscono il titolo di ognuno dei cinque capitoli, e a sua volta ogni capitolo, \"decina\", \u00e8 suddivisa in dieci paragrafi, tanti quanti sono i grani, \"rose\", del rosario.\nPunto di riferimento per quanto riguarda la traduzione dell'opera \u00e8 certamente quella di Padre Antonio Daddario (1842 \u2013 1918) pubblicata dalle Paoline nel 1902\nL'origine e il nome.\nNella \"prima decina\" che intitola \"L'eccellenza del Santo Rosario nell'origine e nel nome\" parla delle origini del rosario e del suo nome (in origine si chiamava infatti \"salterio angelico\" o \"salterio di Ges\u00f9 e di Maria\") raccontando la storia di San Domenico tramite il libro \"De Dignitate psalterii\" di Alano della Rupe:\nLe preghiere che compongono il rosario.\nNella \"seconda decina\" intitolata \"L'eccellenza del Rosario nelle preghiere che lo compongono\", analizza e commenta le preghiere del rosario, soffermandosi particolarmente sul Padre Nostro e l'Ave Maria, analizzando ogni rigo delle due preghiere, e soprattutto all'Ave Maria dedica una maggiore riflessione perch\u00e9: \u00ab[...] \u00e8 la mia preghiera preferita, \u00e8 la mia pietra di paragone sicura per distinguere quelli che sono condotti dallo spirito di Dio da quelli che sono nell'illusione dello spirito maligno.\u00bb.\nI misteri del rosario.\nNelle \"terza decina\" intitolata \"L'eccellenza del Rosario nella meditazione della vita e della Passione di N.S. Ges\u00f9 Cristo\", analizza i misteri del rosario:\n\u00abCosa sacra che difficilmente si pu\u00f2 comprendere \u00e8 un mistero. Le opere di Cristo Ges\u00f9 sono tutte sacre e divine, perch\u00e9 Egli \u00e8 uomo e Dio insieme; quelle della Vergine sono santissime, perch\u00e9 ella \u00e8 la pi\u00f9 perfetta fra tutte le pure creature. Ben a ragione le opere di Ges\u00f9 e della sua santa Madre sono dette \"misteri\" perch\u00e9 sono ricolme delle innumerevoli meraviglie, perfezioni, delle sublimi e profonde istruzioni che lo Spirito Santo rivela agli umili ed ai semplici che le apprezzano.\u00bb.\nPassa quindi ad analizzare i 15 misteri nella \"prima rosa\" e poi dedica le altre nove alla meditazione dei misteri, spiegando l'importanza della meditazione: \u00abmeditando devotamente le virt\u00f9 di Ges\u00f9 Cristo nei quindici misteri della sua vita, diventano somiglianti al divino Maestro con l'aiuto della sua grazia e per l'intercessione della Vergine santa.\u00bb. che essendo un \"mezzo di grande perfezione\" non deve essere utile solo ai sacerdoti e ai religiosi ma anche ai laici, per sette motivi: \u00ab[...] per invogliarti ancor pi\u00f9 ad abbracciare questa devozione delle anime grandi, aggiungo che il Rosario recitato con la meditazione dei misteri:\nI prodigi ottenuti mediante il rosario.\nNella \"quarta decina\", intitolata \"L'eccellenza del Rosario nelle meraviglie da Dio operate in suo favore\", presenta gli effetti prodotti dalla recita del rosario, narrando degli eventi accaduti grazie alla recita quotidiana del rosario, racconta ad esempio che san Luigi IX di Francia nacque dopo che la madre Bianca di Castiglia, non riuscendo ad avere figli dopo 12 anni di matrimonio, ricorse alla recita del rosario; e prosegue raccontando altre vicende accadute a San Domenico, Alano della Rupe, Alfonso VIII di Castiglia e altri personaggi dei quali non dice il nome.\nCome recitare il rosario.\nInfine nell'ultima \"decina\", che intitola \"Modo di recitare il Rosario\", dove spiega per l'appunto il modo in cui va recitato il rosario:\nIl libro si conclude senza riportare la \"cinquantesima rosa\" che \u00e8 costituita dal testo che ha allegato a questo libro e cio\u00e8 i \"Metodi santi per recitare il Santo Rosario\". In totale fornir\u00e0 cinque metodi, ma solo due sono allegati al \"Segreto del Rosario\". Il terzo metodo \u00e8 derivato da un libro di preghiere del 1761 e che diede in uso alle Figlie della Sapienza, mentre il quarto e il quinto li allegher\u00e0 ad un altro suo testo, il \"Libro delle Prediche\". In appendice ai \"Metodi santi per recitare il Santo Rosario, scrive poi \"Le principali regole del Santo Rosario\" dove riassume in modo schematico il \"Segreto del Rosario\"."}
{"id": "2260941", "revid": "365417", "url": "https://it.wikipedia.org/wiki?curid=2260941", "title": "Nanofiltrazione", "text": "La nanofiltrazione (NF) \u00e8 un processo di separazione a membrana utilizzata per il trattamento di liquidi (tra cui l'acqua) con una bassa percentuale di solidi sospesi. Viene utilizzata in operazioni di addolcimento (rimozione di cationi polivalenti) e in altre applicazioni che riguardano il trattamento delle acque reflue.. La metodica della nanofiltrazione si differenzia dagli altri tipi di separazione a membrana dal diametro nominale dei pori presenti nel mezzo filtrante, che in genere vanno da 10\u22127 a 10\u22129 metri. Le membrane nanofiltranti (NF) compongono la quarta classe di membrane pressure-driven, dopo le membrane microfiltranti, ultrafiltranti e per osmosi inversa. Hanno un \"molecular weight cut-off\" (MWCO) che va dai 200 ai 1000 Dalton, che corrisponde a porosit\u00e0 delle dimensioni di circa 0,5 \u2013 2 nm. Nella maggior parte dei casi, queste membrane sono cariche negativamente in ambienti alcalini o neutri, mentre sono cariche positivamente in ambienti acidi. I tre meccanismi dominanti il funzionamento delle membrane NF sono l\u2019ingombro sterico, l\u2019esclusione elettrostatica e l\u2019esclusione dielettrica. \nLe membrane sono costituite da diversi elementi chiamati \u201cmoduli\u201d, \u201cvessels\u201d o \u201cstacks\u201d a seconda del tipo di sistema e delle applicazioni, e possono avere diverse geometrie: fogli piatti, fibre capillari, fibre vuote, tubi, spirali etc. La forma della membrana determina la sua densit\u00e0 di impaccamento, ovvero quanta superficie pu\u00f2 essere allocata in un determinato volume: al crescere della densit\u00e0 di impaccamento, diminuisce lo spazio all\u2019interno del modulo per altre funzioni come, ad esempio, l\u2019allontanamento dei materiali respinti dalla membrana, con conseguente rischio di sporcamento (fouling).\nIl rendimento di una membrana viene definito attraverso la sua efficienza di rigetto:\nformula_1 \ndove formula_2 \u00e8 la concentrazione del permeato, mentre formula_3 \u00e8 la concentrazione del flusso in ingresso alla membrana.\nApplicazioni.\nNegli anni, le membrane nanofiltranti e ad osmosi inversa hanno trovato un\u2019importanza sempre maggiore nella purificazione di acque non potabili e per il riutilizzo delle acque in molti tipi di industria: dall\u2019agricoltura (prodotti caseari, produzione dello zucchero, olii e grassi) all\u2019industria chimica, farmaceutica e petrolchimica, da quella tessile a quella della carta. L\u2019obiettivo che le accomuna \u00e8 quello di chiudere il ciclo delle acque, garantendo il riutilizzo delle acque di scarto e delle acque municipali, eliminando cos\u00ec gli sprechi: si stima che entro il 2050 il numero di eventi di siccit\u00e0 a livello mondiale crescer\u00e0 di cinque volte rispetto alla situazione attuale; pertanto, il recupero delle acque avr\u00e0 un ruolo sempre pi\u00f9 essenziale negli anni a venire. \nLa filtrazione delle acque ha come obiettivo quello di eliminare gli inquinanti dissolti e di garantire e modulare una parziale trasmissione di sali. Le membrane a osmosi inversa hanno tassi di rigetto maggiori rispetto alle membrane nanofiltranti e richiedono pressioni pi\u00f9 elevate proprio per via della loro bassa permeabilit\u00e0: ne consegue che gli impianti di filtrazione che sfruttano le membrane ad osmosi inversa necessitano di maggiore energia per operare; pertanto, anche i costi risultano pi\u00f9 elevati. Un ulteriore vantaggio nell\u2019utilizzo di membrane nanofiltranti risiede nella possibilit\u00e0 di permettere un passaggio parziale di sali come il carbonato di calcio, che pu\u00f2 proteggere le tubazioni metalliche rallentandone i processi corrosivi. Al diminuire della grandezza dei pori, aumentano le perdite di carico associate al passaggio del mezzo filtrante, per cui la pressione che bisogna imporre ai capi della membrana (detta pressione transmembrana, in inglese TMP, \"Trans-Membrane Pressure\") nel caso della nanofiltrazione \u00e8 maggiore della pressione trasmembrana che si ha nelle operazioni di ultrafiltrazione e microfiltrazione, mentre \u00e8 minore della pressione transmembrana che si ha nell'operazione di osmosi inversa. Per questo si rende necessario l'utilizzo di membrane pi\u00f9 sottili. Nell'operazione di nanofiltrazione si raggiunge in genere una pressione transmembrana di circa 6-30 ata (pari a 200-300 psig).\nLe membrane NF sono oggi utilizzate principalmente per la rimozione di minerali solvatati, metalli pesanti, solfati, nitrati, fluoruri e per la regolazione della durezza. Inoltre, sono di interesse le rimozioni di molecole organiche come pesticidi, agenti disinfettanti e scarti dell\u2019industria farmaceutica. Per quanto riguarda le membrane nanofiltranti, le acque da purificare devono essere non-salmastre, poich\u00e9 il tasso di rigetto di queste membrane per ioni sodio e cloro \u00e8 molto basso.\nFenomeni di trasporto.\nUna membrana semipermeabile \u00e8 un sottile strato di materiale capace di separare soluti a seconda delle loro propriet\u00e0 chimiche o fisiche quando una driving force viene applicata attraverso la membrana stessa. La driving force pu\u00f2 essere fisica, chimica o elettrica: le membrane pressure-driven sfruttano una differenza di pressione tra due diversi punti del sistema e sono state sviluppate su larga scala specialmente per il trattamento delle acque. Solitamente, le membrane pressure-driven vengono differenziate sulla base della grandezza media del materiale respinto.\nA differenza delle membrane micro e ultrafiltranti, che sono porose e separano materiali alla micro e nanoscala, quelle nanofiltranti e a osmosi inversa sono dense: le NF separano dal solvente macromolecole, nanoparticelle e ioni di grandi dimensioni, mentre le membrane a osmosi inversa separano sali semplici e composti organici a basso peso molecolare.\nPer descrivere i fenomeni di trasporto attraverso le membrane nanofiltranti esistono essenzialmente due gruppi di modelli:\nModelli basati sulla termodinamica dei processi.\ndescrive il flusso di solvente e il flusso di soluto per una soluzione acquosa con un solo soluto\nformula_4\nformula_5\ndove formula_6 \u00e8 la permeabilit\u00e0 del solvente, formula_7 la differenza di pressione, formula_8 la frazione di soluto respinta dalla membrana, formula_9 la differenza di pressione osmotica dell\u2019acqua attraverso la membrana, formula_10 la permeabilit\u00e0 del soluto e formula_11 la concentrazione del soluto.\ndescrive i flussi per alte differenze di concentrazione tra ci\u00f2 che permea e ci\u00f2 che non riesce a passare attraverso la membrana\nformula_12\ncon formula_13 la permeabilit\u00e0 locale di soluto formula_14, formula_11 la concentrazione del soluto e formula_8 la frazione di soluto respinta dalla membrana.\nModelli basati sui parametri di membrana.\nd\u00e0 una descrizione delle propriet\u00e0 delle membrane rispetto a due parametri chiave: il raggio dei pori r_p e il rapporto tra porosit\u00e0 e spessore di membrana formula_17. Tramite il modello SHP \u00e8 possibile calcolare la frazione di soluto respinta e la permeabilit\u00e0 nel caso in cui il sistema consista di un singolo soluto neutro\nformula_18\nformula_19\ncon formula_20 e formula_21 due parametri sterici relativi ai fattori di correzione alle pareti nei coefficienti di convezione e diffusione e formula_22 ed formula_23 i coefficienti di distribuzione nelle condizioni di convezione e diffusione. formula_24 \u00e8 la diffusivit\u00e0 del soluto nel solvente\ndescrive un flusso di solvente puro attraverso pori cilindrici uniformi senza significativi gradienti di concentrazione attraverso la membrana\nformula_25\nSecondo questo modello, la viscosit\u00e0 formula_26 \u00e8 l\u2019unico parametro del solvente che influenza la permeazione. formula_27 \u00e8 la porosit\u00e0, formula_28 il raggio dei pori, formula_29 lo spessore della membrana e formula_30 il fattore di tortuosit\u00e0. Nonostante sia usato per membrane porose, questo modello pu\u00f2 talvolta essere usato anche per membrane NF.\ndescrive le propriet\u00e0 elettriche delle membrane assumendo una distribuzione radiale uniforme di cariche fisse e specie mobili. Per un elettrolita con rapporto stechiometrico 1:1 (ad esempio &lt;chem&gt;NaCl&lt;/chem&gt;) i parametri di membrana sono dati da:\nformula_31\nformula_32\ncon formula_33, dove formula_34 e formula_35 sono le diffusivit\u00e0 di catione e anione, e formula_36 dove formula_37 \u00e8 la densit\u00e0 di carica fissata e formula_11 la concentrazione del soluto.\ndiscende direttamente dall\u2019equazione di Nernst-Planck per il trasporto ionico. In questo caso la driving force non \u00e8 solamente una differenza di pressione ma anche un potenziale elettrico. Il modello si basa su alcune ipotesi:\nformula_43\ndove formula_44 \u00e8 la valenza dello ione, formula_45 la costante di Faraday, formula_46 il gradiente di potenziale elettrico attraverso la membrana, e formula_47 e formula_48 i fattori di ingombro sterico per convezione e per diffusione. L\u2019equazione ci dice che il flusso di soluto \u00e8 influenzato da diffusione, convezione ed elettromigrazione. Per un soluto neutro, l\u2019ultimo termine a destra pu\u00f2 essere considerato trascurabile.\nRiordinando i termini dell\u2019equazione, si possono ottenere un\u2019equazione differenziale per il gradiente di concentrazione e una per il gradiente di potenziale:\nformula_49\nformula_50\nNoti i due gradienti \u00e8 possibile determinare i parametri di membrana.\nFenomeni di polarizzazione e fouling.\nSi definisce come fouling (sporcamento) l\u2019accumulo di specie respinte dalla membrana all\u2019interfaccia della membrana stessa; questo accumulo pu\u00f2 portare a una diminuzione di efficacia del sistema di filtrazione. Nelle membrane pressure-driven, a causa del fouling \u00e8 necessario un aumento della differenza di pressione affinch\u00e9 ci possa essere una separazione alla membrana. Nel caso di membrane il cui principio di funzionamento si basi su una differenza di potenziale, come per esempio le membrane per l\u2019elettrodialisi, l\u2019accumulo di specie cariche alle interfacce di membrana va a formare degli strati polarizzati che presentano un\u2019elevata resistenza elettrica: ci\u00f2 comporta, a parit\u00e0 di flusso, il bisogno di un maggiore apporto di energia per la separazione.\n\u00c8 possibile trovare, attraverso un bilancio di massa semplificato sullo strato di fouling, un\u2019espressione per il flusso limitante di permeato:\nformula_51\nL\u2019equazione mostra come il flusso limitante dipenda dal coefficiente di diffusione del soluto, dallo spessore dello strato di fouling \\delta_{cp}, dalla concentrazione del soluto nel bulk e dalla concentrazione del soluto alla parete. Il flusso limitante decresce con D, che cresce al diminuire delle dimensioni delle particelle: per nanoparticelle il flusso limitante di permeato assume un valore pi\u00f9 alto rispetto a sospensioni con diametri pi\u00f9 grandi.\nEsistono due tipi di fouling: reversibile e irreversibile. Dopo molti cicli di utilizzo, le membrane vanno lavate per rimuovere gli strati di fouling reversibile, ma dopo un gran numero di utilizzi e di lavaggi l\u2019accumulo \u00e8 tale da rimanere in maniera permanente sulla membrana; quindi, i lavaggi devono essere progressivamente pi\u00f9 aggressivi nel tempo. \nIl tipo di sostanza utilizzata per pulire le membrane dipende dalla natura chimica dell\u2019agente sporcante (foulant): i pi\u00f9 comuni sono quelli organici, che tendono a formare strutture cross-linkate o ad adsorbire sulle superfici delle membrane. Il problema principale del biofouling \u00e8 quello della possibile colonizzazione batterica in ambiente acquoso (ad esempio nel corpo umano o nei sistemi di filtrazione per l\u2019acqua potabile). I foulant inorganici pi\u00f9 comuni sono composti di calcio, magnesio e ferro, ovvero quegli elementi che, in determinate condizioni termodinamiche, tendono a favorire la formazione di idrossidi.\nLa resistenza alla permeazione \u00e8 descritta dall\u2019equazione di Kozeny:\nformula_52\ncon formula_53 la porosit\u00e0 dello strato di fouling e formula_54 il diametro delle particelle che costituiscono lo strato. L\u2019equazione mostra chiaramente come, al diminuire del diametro delle particelle, la resistenza alla permeazione aumenti.\nTipologie di membrane NF.\nMembrane polimeriche.\nLe membrane NF polimeriche pi\u00f9 utilizzate sono film sottili poliammidici (PA), di polisulfone (PES) sintetizzati per polimerizzazione interfacciale (IP). Le poliammidi si ottengono per policondensazione da monomeri amminici e cloruri poliacilici all\u2019interfaccia tra due solventi immiscibili, con, tipicamente, acido cloridrico come sottoprodotto. La polimerizzazione interfacciale viene generalmente fatta su una membrana di supporto in polisulfone (PES) immersa in soluzione acquosa contenente i monomeri di reazione, ad una temperatura che pu\u00f2 variare dai 70 ai 90\u00b0C. Le alte temperature servono a far densificare il polimerizzato. Il PES \u00e8 uno dei materiali pi\u00f9 studiati per la realizzazione di membrane grazie alle sue ottime propriet\u00e0 meccaniche, ma la sua superficie deve essere funzionalizzata: a causa della loro idrofobicit\u00e0, le membrane in PES permettono piccoli flussi e danno fouling molto facilmente.\nOltre alla polimerizzazione interfacciale, esiste anche la tecnica di inversione di fase (PI), ovvero la precipitazione di polimero da fase liquida. Per ottenere un\u2019inversione di fase, si pu\u00f2 lavorare per immersione in un bagno di acqua non-solvente, per colata a caldo di soluzione polimerica su film freddo oppure per evaporazione di solvente. Il primo metodo \u00e8 il pi\u00f9 utilizzato, in quanto \u00e8 il pi\u00f9 economico e semplice e permette di ottenere sia geometrie semplici (fogli) che complesse (fibre cave).\nEsistono anche membrane multistrato ottenute per assemblamento layer-by-layer (LBL): questa tecnica prevede l\u2019adsorbimento di specie polianioniche e policationiche alternate su un substrato poroso. Ogni layer aggiunto causa un\u2019inversione di carica alla superficie e pi\u00f9 strati portano alla formazione di un complesso stabilizzato da forti interazioni elettrostatiche. L\u2019aggiunta di ogni strato \u00e8 seguita da un risciacquo con acqua e una soluzione contenente lo stesso polielettrolita presente sull\u2019ultimo strato, in modo da eliminare le specie che non sono state adsorbite correttamente. Il substrato viene scelto sulla base della porosit\u00e0 e della densit\u00e0 di carica che pu\u00f2 ospitare. Tramite la tecnica LBL \u00e8 possibile ottenere membrane con spessori nel range dei nanometri, ma sono ancora instabili e difficili da gestire. \nMembrane composite a film sottile (TFC).\nLe membrane a film sottile possono essere anche composite; \u00e8 possibile, infatti, incorporare dei nanomateriali nei layer polimerici tramite soluzioni acquose o organiche per modulare le propriet\u00e0 di membrana. I nanomateriali inorganici pi\u00f9 utilizzati a questo scopo sono il biossido di titanio (&lt;chem&gt;TiO2&lt;/chem&gt;), il biossido di silicio (&lt;chem&gt;SiO2&lt;/chem&gt;), l\u2019argento e il biossido di zinco, ma sono state vagliate anche le forme allotropiche del carbonio (nanotubi, fullereni e grafene): l\u2019aggiunta di queste specie migliora le performance di diversi sistemi di filtrazione a film sottile in termini di idrofilicit\u00e0, rigetto di sali, propriet\u00e0 meccaniche e di sporcamento. Esistono, infatti, delle funzionalizzazioni specifiche per membrane polimeriche anti-fouling: l\u2019aggiunta di fullereni, argento o di biossido di titanio alle superfici delle membrane permette di ridurre o eliminare gli agenti di sporcamento biologici. L\u2019argento e i fullereni hanno ottime propriet\u00e0 antibatteriche, mentre il biossido di titanio \u00e8 fotocatalitico: se irradiato, forma radicali idrossile che ossidano i foulant organici.\nLa funzionalizzazione tramite nanotubi di carbonio, oltre ad apportare propriet\u00e0 battericide al sistema, ne migliora le propriet\u00e0 meccaniche. Di recente, sono stati proposti degli studi sul grafene per la desalinizzazione di acque salmastre; di per s\u00e9, il grafene ha una struttura a impaccamento esagonale (honeycomb) impermeabile, ma, se funzionalizzata propriamente, possono essere introdotte delle porosit\u00e0 ingegnerizzate a seconda della selettivit\u00e0 di soluto richiesta. La funzionalizzazione del grafene pu\u00f2 essere fatta per bombardamento ionico, ossidazione selettiva o drogaggio.\nMembrane ceramiche.\nLe membrane ceramiche ad oggi presenti in commercio sono in allumina, zirconia o biossido di titanio. Normalmente, sono preparate per deposizione di nanoparticelle su un substrato e successiva calcinazione. I processi variano sulla base della metodologia con cui si arriva ai precursori nanoparticellari: quello pi\u00f9 quotato per ottenere nanoparticelle ceramiche \u00e8 il processo sol-gel, che consta di quattro step:\nPi\u00f9 alta \u00e8 la velocit\u00e0 di asciugatura, pi\u00f9 densa \u00e8 la membrana.\nQuesto processo ha delle limitazioni, in quanto le condizioni di reazione, le stechiometrie dei reagenti, la solubilit\u00e0 e la lavorabilit\u00e0 del gel finale sono difficilmente controllabili. Un\u2019alternativa al processo sol-gel \u00e8 la produzione di nanoparticelle di metalloceni facendo reagire minerali commercialmente disponibili (ad esempio la b\u00f6hmite) con acidi carbossiliciLe propriet\u00e0 fisiche dei metalloceni dipendono fortemente dal loro sostituente alchilico e si riescono a ottenere polveri che gelificano in soluzioni di idrocarburi o acqua: questo consente di avere un ottimo grado di controllo sui precursori. La solubilit\u00e0 dei metalloceni pu\u00f2 essere variata in modo da renderli pi\u00f9 compatibili con eventuali coreagenti. Questa tecnica \u00e8 pi\u00f9 economica per via del basso costo dei reagenti e maggiormente sicura grazie al fatto che non richiede solventi tossici.\n\u00c8 possibile sfruttare nanoparticelle e nanofili come template per membrane: si deposita su un substrato un nanomateriale che far\u00e0 da stampo per un solido poroso. Ad esempio, depositando nanotubi di carbonio su un opportuno substrato e utilizzando nitruro di silicio come filler, \u00e8 possibile ossidare selettivamente i nanotubi di carbonio per ottenere una membrana di &lt;chem&gt;Si3N4&lt;/chem&gt; che abbia la porosit\u00e0 desiderata."}
{"id": "2260942", "revid": "1543377", "url": "https://it.wikipedia.org/wiki?curid=2260942", "title": "Municipalit\u00e0 locale di Nongoma", "text": "Nongoma \u00e8 una municipalit\u00e0 locale (in inglese Nongoma Local Municipality) appartenente alla municipalit\u00e0 distrettuale di Zululand della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 198.443 abitanti.\nLa sede amministrativa e legislativa \u00e8 la citt\u00e0 di Nongoma e il suo territorio si estende su una superficie di ed \u00e8 suddiviso in 19 circoscrizioni elettorali (\"wards\"). Il suo codice di distretto \u00e8 KZN265.\nGeografia fisica.\nConfini.\nLa municipalit\u00e0 locale di Nongoma confina a nord con quella di uPhongolo, a est con quelle di Jozini e Big 5 False bay (Umkhanyakude), a sud con il District Management Areas KZDMA27, a sud e a ovest con quella di Ulundi e a ovest con quella di Abaqulusi."}
{"id": "2260943", "revid": "1724837", "url": "https://it.wikipedia.org/wiki?curid=2260943", "title": "Societ\u00e0 Sportiva Lazio", "text": " \nLa Societ\u00e0 Sportiva Lazio, meglio nota come S.S. Lazio o pi\u00f9 semplicemente Lazio, \u00e8 una societ\u00e0 polisportiva italiana di Roma, nota soprattutto per la sua sezione calcistica. \nFu fondata il 9 gennaio 1900 come \"Societ\u00e0 Podistica Lazio\" da nove atleti guidati dal sottufficiale dei Bersaglieri Luigi Bigiarelli. Dopo aver esordito in divisa bianca, talvolta con scritta sociale azzurra sul petto, ai primi del Novecento adott\u00f2 l'odierna tenuta di gioco biancoceleste, o la sua variante biancazzurra, mutuando i propri colori sociali dalla bandiera della Grecia, patria delle Olimpiadi. La Lazio \u00e8 presente dal 6 maggio 1998 alla Borsa di Milano nell'indice FTSE Italia Small Cap: \u00e8 stata la prima societ\u00e0 calcistica italiana a quotarsi in Borsa dove sono state successivamente ammesse anche la sua concittadina e la .\nLa Lazio inizi\u00f2 a praticare il gioco del calcio il 6 gennaio 1901, \u00e8 affiliata alla FIGC almeno dal 1908 ed ha istituito la propria sezione calcistica il 3 ottobre 1910. Ha preso parte a 79 edizioni delle 90 disputate nella Serie A a girone unico, disputando prima dell'avvento dello stesso (1929-30) tre \"finalissime\" nazionali. Vanta nel proprio palmar\u00e8s 2 titoli di campione d'Italia (1974 e 2000), 7 Coppe Italia, 5 Supercoppe italiane e, in ambito internazionale, la Coppa delle Coppe 1998-99 e la Supercoppa UEFA 1999. La Lazio \u00e8 il quinto club italiano e il venticinquesimo europeo per numero di competizioni UEFA vinte.\nLa Lazio \u00e8 anche uno dei membri dell'European Club Association (ECA), organizzazione internazionale che ha sostituito il soppresso G-14 e rappresenta i club calcistici a livello europeo, riuniti in consorzio al fine di ottenere una tutela comune dei diritti sportivi, legali e televisivi di fronte alla F\u00e9d\u00e9ration Internationale de Football Association (FIFA).\nLa Polisportiva S.S. Lazio \u00e8 con le sue oltre 80 discipline la pi\u00f9 grande, nonch\u00e9 la pi\u00f9 antica, d'Europa. Alla stessa venne insignita il 2 giugno 1921 la benemerenza di ente morale.\nStoria.\nLa \"Societ\u00e0 Podistica Lazio\" (solo dal 19 giugno 1926 rinominata \"Societ\u00e0 Sportiva Lazio\"), fu fondata il 9 gennaio 1900 in Piazza della Libert\u00e0, nel rione Prati di Roma, da un gruppo di nove ragazzi, con a capo il giovane sottoufficiale dei Bersaglieri, oltre che atleta podista, Luigi Bigiarelli..\nLa Lazio si affili\u00f2 alla FIF almeno dal 1908 (pur costituendo il proprio settore calcistico solamente due anni pi\u00f9 tardi, il giorno 3 ottobre), partecip\u00f2 ai primi tornei federali dal 1910 (anno in cui si svolsero le prime edizioni laziali della Terza Categoria), e a partire dal 1912 cominci\u00f2 a disputare la Prima Categoria, ovvero la massima serie nazionale. Il club romano, capitanato dal suo centrattacco Sante Ancherani, visse stagioni importanti nella prima parte degli anni dieci conquistando consecutivamente due Campionati dell'Italia Meridionale, raggiungendo la \"finalissima\" del torneo nazionale in tre occasioni, senza per\u00f2 mai vincerlo, perdendo rispettivamente contro (1913) (1914) e (1923).\nNel 1927 la Lazio, grazie al decisivo intervento del Generale della milizia fascista, Giorgio Vaccaro, all'epoca vicepresidente biancoceleste, fu l'unica societ\u00e0 capitolina a resistere alla volont\u00e0 del regime fascista di riunire tutte le squadre di Roma in un unico club, quello che sarebbe poi diventato l'AS Roma.\nI \"biancocelesti\" parteciparono al primo campionato di Serie A nel 1929 e guidati da Silvio Piola, storico centrattacco della Nazionale, nonch\u00e9 il pi\u00f9 prolifico attaccante italiano di tutti i tempi, raggiunse il secondo posto nella stagione 1936-1937, andando a sfiorare quello che sarebbe stato il suo primo Scudetto, e centrando il proprio miglior piazzamento in campionato antecedente alla seconda guerra mondiale; sempre nel 1937 la formazione capitolina, trascinata ancora una volta dalle reti di Piola, conquista l'accesso alla finale di Coppa dell'Europa Centrale in cui fu sconfitta nel doppio confronto dalla compagine ungherese del .\nNel 1958 la Lazio, guidata dall'ex calciatore biancoceleste Fulvio Bernardini, vince il suo primo trofeo ufficiale, conquistando la Coppa Italia. Seguono due retrocessioni in Serie B tra gli anni sessanta e gli anni settanta (1961 e 1971), prima del ritorno in massima serie.\nLa \"spina dorsale\" di questa squadra, allestita dal presidente italoamericano Umberto Lenzini, era formata dal portiere Felice Pulici, dai difensori Luigi Martini, Giancarlo Oddi, Sergio Petrelli e Giuseppe Wilson, il capitano, dai centrocampisti Mario Frustalupi, Franco Nanni e Luciano Re Cecconi, oltre che da Vincenzo D'Amico, Renzo Garlaschelli e Giorgio Chinaglia, bomber ed emblema di quell'undici guidato dall'indimenticato tecnico Tommaso Maestrelli. Questa Lazio, che al suo ritorno in massima serie si ritrova subito in lotta per lo Scudetto, perso solamente all'ultima giornata, conquist\u00f2 l'anno successivo il suo primo titolo in Serie A, nel campionato 1973-1974.\nSubito dopo l'impresa compiuta dalla \"banda Maestrelli\" con la vittoria del \"Tricolore\", la Lazio dovette affrontare alcuni drammatici avvenimenti che segneranno in maniera profonda le stagioni a venire: l'omicidio di Re Cecconi, la scomparsa dopo lunga malattia di Maestrelli, oltre all'improvviso trasferimento di Chinaglia negli Stati Uniti, fecero s\u00ec che il valore della compagine romana scendesse precipitosamente di livello. Negli anni ottanta il club capitolino \u00e8 coinvolto in due scandali per scommesse illecite, noti come Totonero e Totonero-bis. La Lazio retrocede due volte in B (1980 e 1985) e sfiora la C nel 1986, salvandosi agli spareggi per la retrocessione.\nL'insediamento del finanziere romano Sergio Cragnotti, avvenuto nel 1992, cambia radicalmente la storia del club laziale e lo rilancia in campionato e nelle competizioni europee grazie ai suoi importanti investimenti che portarono i \"biancocelesti\" a primeggiare in Italia e in Europa. Cragnotti batt\u00e9 ripetutamente tutti i record riguardo alle valutazioni del calciomercato, acquistando calciatori come Juan Sebasti\u00e1n Ver\u00f3n e Christian Vieri, con i quali super\u00f2 di molto le cifre degli allora trasferimenti pi\u00f9 costosi del mondo, e successivamente del centravanti argentino Hern\u00e1n Crespo, acquisito quasi al prezzo doppio del centrocampista Ver\u00f3n.\nTra la fine degli anni novanta e l'inizio degli anni duemila, sotto la guida dello svedese Sven-G\u00f6ran Eriksson, il club capitolino conquista due Coppe Italia (1998 e 2000), due Supercoppe italiane (1998 e 2000), la Coppa delle Coppe (ultima edizione) e la Supercoppa UEFA del 1999, oltre allo Scudetto del 2000. La Coppa delle Coppe 1999 \u00e8 il primo titolo europeo per la Lazio, che nel 1998 aveva perso la Coppa UEFA contro l'.\nNegli anni duemila, in seguito ad alcuni problemi finanziari del presidente Cragnotti e della sua societ\u00e0, la Cirio, il club rischia la bancarotta. Nel luglio 2004 l'imprenditore romano Claudio Lotito acquista il club biancoceleste secondo un accordo con i vertici della controllante Capitalia, riuscendo a salvare la societ\u00e0 dal fallimento grazie ad una transazione con l'Agenzia delle Entrate per la rateizzazione in 23 anni dei debiti accumulati dalla S.S. Lazio con il fisco nel marzo 2005. Nel 2006 la Lazio \u00e8 coinvolta nello scandalo denominato \"Calciopoli\".\nSotto la presidenza Lotito, i biancocelesti hanno ottenuto al 2020 due qualificazioni alla fase a gironi di UEFA Champions League e diverse partecipazioni alla Coppa UEFA/Europa League, oltre alla vittoria di sei trofei. Nel 2009 la Lazio si \u00e8 aggiudicata, infatti, la Coppa Italia e, qualche mese dopo, la Supercoppa italiana. Nel 2013 fu vinta per la sesta volta la Coppa Italia, dopo il successo per 1-0 nella finale-derby contro la Roma. Nel 2017 la squadra biancoceleste mise in bacheca la Supercoppa italiana e nel 2019 la settima Coppa Italia e la quinta Supercoppa italiana.\nColori e simboli.\nColori.\nI colori sociali della S.S. Lazio sono il bianco e il celeste (o la sua variante azzurro), scelti in origine da Sante Ancherani, uno dei pionieri del club romano, per la loro delicatezza e signorilit\u00e0 e in seguito adottati stabilmente dal presidente Fortunato Ballerini in onore della Grecia, patria delle Olimpiadi; Ballerini, infatti, era stato uno dei promotori dell'assegnazione alla citt\u00e0 di Roma dei Giochi della IV Olimpiade del 1908 (poi disputati a Parigi).\nPer i colori della loro maglia (la prima versione bianca con la scritta \"Lazio\" a caratteri celesti sul petto, e successivamente a quarti bianchi e celesti), i giocatori della Lazio sono soprannominati \"Biancocelesti\" o anche \"Biancazzurri\".\nSimboli ufficiali.\nStemma.\nIl simbolo della S.S. Lazio \u00e8 l'aquila, scelta in quanto emblema di potenza, vittoria e prosperit\u00e0, oltre che uno dei simboli delle legioni romane. Inoltre, secondo la simbologia antica, l'aquila rappresenta la figura di Zeus, principale divinit\u00e0 del pantheon ellenico.\nNel corso degli anni lo stemma della Lazio ha subito varie modifiche: il primo vero logo ufficiale, ideato nel 1906, raffigurava uno scudo a strisce verticali bianche e celesti sul quale era posata un'aquila che artigliava un nastro sul quale campeggiava il nome della societ\u00e0.\nQualche stagione pi\u00f9 tardi comparir\u00e0 sul simbolo laziale la dicitura \"Roma\", per poi essere modificato durante il Ventennio per volont\u00e0 del regime mussoliniano. Alla fine della dittatura lo stemma del club biancoceleste fu ridisegnato secondo lo stile originario.\nNel 1979, con l'arrivo delle moderne strategie di merchandising nel calcio italiano, anche la Lazio, per mano del noto grafico Piero Gratton, cre\u00f2 un proprio logo, registrato presso l'Ufficio italiano brevetti e marchi, ovvero una piccola aquila azzurra stilizzata, che comparve sulle maglie prodotte dal maglificio Pouchain.\nIl simbolo adottato a partire dal 1982 fino al 1987, realizzato da Cesare Benincasa e voluto dall'allora presidente laziale Gian Chiarion Casoni, fu caratterizzato esclusivamente dalla figura dell'aquila stilizzata, rivista in una foggia pi\u00f9 lineare.\nLo stemma societario attualmente in uso, scaturito da un \"restyling\" del 1993, riprende lo stile di quelli originari: in esso domina l'aquila d'oro posata su uno scudo palato biancoceleste, recante il nome del club inscritto in una fascia superiore. Tale emblema \u00e8 stato declinato in una versione speciale per il centenario della societ\u00e0, dal 9 gennaio 2000 al 9 gennaio 2001: all'interno dello scudo a bande bianche e celesti sovrastato dall'aquila era presente il numero 100 a caratteri aurei.\nInno.\nL'inno ufficiale della Lazio \u00e8 \"Vola Lazio vola\", interpretato da Toni Malco e scritto insieme a Claudio Natili e Silvio Subelli. Le sue note, solitamente, vengono lanciate durante il volo dell'aquila \"Olympia\" e al termine della partita, precedute, in caso di vittoria della Lazio, dal brano \"I giardini di marzo\" di Lucio Battisti, appassionato dei colori biancocelesti.\nAll'ingresso in campo, dall'inizio dell'era Lotito, il brano scelto \u00e8, invece, \"Inno alla Lazio\" (ribattezzato dalla tifoseria \"So' gi\u00e0 du' ore\") scritto e interpretato da Aldo Donati, primo inno realizzato per la Lazio nel 1977, richiesto al cantautore romano dall'attrice e tifosa biancoceleste Elena Fabrizi, nota come la Sora Lella.\nMascotte.\nAlla fine degli anni novanta la Lazio cre\u00f2 la sua prima mascotte ufficiale, \"Skeggia\", un aquilotto con la divisa biancoceleste e un pallone da calcio, divenuto poi anche il simbolo della scuola calcio del club capitolino.\nDal 2010 la societ\u00e0 romana ha adottato un'aquila che, dopo un sondaggio online tra i tifosi, ha battezzato col nome di \"Olympia\", e che richiama il ricordo della sua fondazione ispirata dagli ideali olimpici. Prima di ogni gara casalinga, la mascotte viene fatta volare per qualche minuto all'interno dello stadio sotto il controllo dei propri falconieri, il cui capo \u00e8 stato dapprima lo spagnolo Juan Bernab\u00e8 e poi il fratello Jos\u00e9 Maria. Il rapace, che vive all'interno del Centro sportivo di Formello, accompagna la squadra anche nel periodo del ritiro estivo.\nPatrono.\nLa squadra biancoceleste \u00e8 la prima a poter vantare un\u2019icona santificale, ovvero Sant\u2019Aquila, la cui celebrazione avviene il giorno 8 luglio. L'iniziativa \u00e8 stata avanzata dall'avvocato Gian Luca Mignogna con un articolo pubblicato il 27 giugno 2018 nel quale veniva presentato un lavoro di ricerca storica proprio su Sant'Aquila. L'idea \u00e8 stata poi accolta ufficialmente dal club attraverso un comunicato il 7 luglio successivo.\nStrutture.\nStadio.\nIl primo impianto sportivo utilizzato dalla Lazio fu il campo di Piazza d'Armi, prima di trasferirsi nel 1905 a Villa Borghese (Parco dei Daini, Piazza di Siena). L\u00ec gioc\u00f2 fino al 1913, quando un tiro dell'attaccante Fernando Saraceni I centr\u00f2 in pieno la vettura di una nobildonna: come punizione suo marito, il prefetto Angelo Annaratone, \"sfratt\u00f2\" i \"biancocelesti\".\nIn cerca di un nuovo stadio, i calciatori laziali si trasferirono prima al campo della Farnesina e successivamente, dal 1914, allo Stadio della Rondinella (che sorgeva nell'area fra gli attuali Stadio Flaminio e Palazzetto dello Sport), dove giocarono fino al 1931, anche se la squadra romana sostenne gli allenamenti presso \"La Rondinella\" fino al 1957.\nA quel punto la Lazio, cos\u00ec come la Roma, si divisero lo Stadio Nazionale, che a quei tempi aveva una capienza di circa 30.000 spettatori.\nNel 1953 entrambe le compagini capitoline si trasferirono allo Stadio Olimpico, dove tuttora disputano i loro match casalinghi. L'Olimpico, situato nel Foro Italico, \u00e8 il pi\u00f9 grande stadio della Capitale. Oltre alle partite della Lazio, ospita quelle dei rivali romanisti, occasionalmente quelle della Nazionale di calcio italiana ed \u00e8 la sede delle finali della Coppa Italia. Fu aperto per la prima volta nel 1937 e dopo la sua ultima ristrutturazione nel 2008, lo stadio ha una capacit\u00e0 di 70.634 posti a sedere. Ha ospitato le Olimpiadi del 1960, l'Europeo di calcio del 1980, il Mondiale di calcio 1990 e due finali di Champions League, nel 1996 e nel 2009. In vista dei Mondiali del 1990 che avrebbero visto l'Olimpico come uno degli stadi ospitanti, l'impianto sub\u00ec opere di ristrutturazione, e per tale motivo nella stagione 1989-1990 entrambe le squadre romane giocarono le rispettive gare casalinghe allo Stadio Flaminio, utilizzato dalla Lazio per le sue gare interne gi\u00e0 durante le annate 1961-1962 e 1967-1968.\nCentro di allenamento.\nIl Centro sportivo di Formello \u00e8 situato nell'omonimo comune nell'area metropolitana di Roma.\nFu costruito nella seconda met\u00e0 degli anni novanta per volont\u00e0 dell'allora presidente della Lazio Sergio Cragnotti e fu inaugurato il 7 aprile del 1997.\nLa squadra biancoceleste, che dalle sue origini svolgeva gli allenamenti sui campi di Piazza d'Armi, successivamente di Villa Borghese (Parco dei Daini, Piazza di Siena) e poi della Farnesina, si trasfer\u00ec nel 1914 presso il suo primo, vero impianto sportivo, ovvero lo Stadio della Rondinella, e successivamente, dal 1957 e per quasi quarant'anni, utilizz\u00f2 gli impianti del Centro sportivo di Tor di Quinto (ribattezzato il 30 aprile 1977 come Centro sportivo \"Tommaso Maestrelli\", in memoria del compianto allenatore deceduto pochi mesi prima); usufruisce del Centro sportivo di Formello gi\u00e0 dalla stagione sportiva 1995-1996, come centro di allenamento quotidiano per i calciatori laziali.\nDal 1998 \u00e8 situata presso gli uffici del centro sportivo la sede ufficiale del club capitolino, anche se in un breve periodo (dal 2001 al 2004), la sede fu spostata nel centro di Roma prima in via Augusto Valenziani 10 e poi in via Borgognona 47, per essere di nuovo trasferita in maniera definitiva nell'attuale S.S. Lazio Training Center.\nSociet\u00e0.\nLa Societ\u00e0 Sportiva Lazio \u00e8, dal 27 aprile 1967, una societ\u00e0 per azioni sotto la denominazione di \"S.S. Lazio S.p.A.\".\nLa \"S.S. Lazio S.p.A.\" \u00e8 la societ\u00e0 capogruppo la quale controlla il Gruppo S.S. Lazio S.p.A., operante nel settore del calcio professionistico nella gestione delle attivit\u00e0 tecnico-sportive e dei diritti di broadcasting relativi all'omonima squadra militante nel campionato italiano di Serie A, oltre che delle attivit\u00e0 tecnico-sportive e di gestione dei diritti di broadcasting relativi alla squadra di calcio femminile militante nel campionato italiano di Serie A tramite, a far data da settembre 2015, la controllata S.S. Lazio Women 2015; sono inoltre gestite dal Gruppo le attivit\u00e0 pubblicitarie, di merchandising e in generale di sfruttamento commerciale del marchio S.S. Lazio tramite, a far data dal 29 settembre 2006, la societ\u00e0 controllata \"S.S. Lazio Marketing &amp; Communication S.p.A.\", con la quale, a far data dal 24 ottobre 2012, si gestiscono anche le attivit\u00e0 immobiliari. Il Gruppo ha rapporti con \"S.n.a.m. Lazio Sud\", \"Bona Dea\", \"Linda\", \"Omnia Service\", \"Gasoltermica Laurentina\" e \"Roma Union Security\". La sede sociale \u00e8 l'S.S. Lazio Training Center, che risulta essere gravato da ipoteca legale iscritta il 31 marzo 2004 dal Concessionario del servizio della riscossione della Provincia di Roma. Tale garanzia rimarr\u00e0 operativa sino alla definitiva esecuzione della transazione con l'Agenzia delle Entrate.\nLa Lazio, presente dal 6 maggio 1998 alla Borsa di Milano nell'indice FTSE Italia Small Cap (codice ISIN: IT0003621783 - codice alfanumerico: SSL), \u00e8 stata la prima societ\u00e0 calcistica italiana a quotarsi in Borsa, dove sono state successivamente ammesse anche la sua concittadina e la .\nDal 19 luglio 2004 la holding che controlla la maggioranza del capitale azionario della Lazio \u00e8 la \"Lazio Events S.r.l.\" presieduta da Claudio Lotito, che attualmente ne detiene il 100% (attraverso i tre veicoli \"S.n.a.m. Lazio Sud\", \"Linda\" e \"Bona Dea\") e, proprio tramite \"Lazio Events S.r.l.\", il 67,035% del capitale azionario della societ\u00e0 biancoceleste.\nSecondo l'attuale organigramma societario, la Lazio \u00e8 articolata su un sistema di tipo dualistico di matrice tedesca; la societ\u00e0 \u00e8 guidata da un consiglio di gestione, presieduto da Claudio Lotito insieme al consigliere Marco Moschini, ed uno di sorveglianza, composto da sei membri, compreso l'attuale presidente Alberto Incollingo.\nOrganigramma societario.\nDal sito internet ufficiale della societ\u00e0.\nSponsor.\nDi seguito l'elenco degli sponsor tecnici della S.S. Lazio.\nSedi sociali e campi di gioco.\nDi seguito l'elenco delle sedi sociali e dei campi di gioco utilizzati dalla S.S. Lazio nel corso della sua storia.\nImpegno nel sociale.\nLa Lazio \u00e8 una societ\u00e0 attiva nel campo sociale e degli aiuti umanitari, tramite numerosi sezioni della polisportiva che ogni anno organizza anche eventi speciali per sostenere diverse associazioni, tra cui la \"So.Spe\", esibendone anche il logo sulle maglie nella stagione 2007-2008, e quella intitolata alla memoria del giovane tifoso laziale Gabriele Sandri, il cui logo \u00e8 apparso sulle maglie del club durante la partita di campionato Lazio-Parma del 6 novembre 2011.\nNell'annata 2008-2009, la Lazio, sempre attraverso una campagna di sponsorizzazione, ha promosso insieme all'industria alimentare Algida una raccolta fondi per le popolazioni vittime del terremoto che nel 2009 ha sconvolto l'Abruzzo.\nLa S.S. Lazio Calcio, dopo aver adottato nel 2010 l'aquila \"Olympia\", ha deciso di intraprendere al fianco dell'A.R.F., un'associazione per la tutela e soccorso degli animali operante nel Lazio, una campagna di sensibilizzazione anti-bracconaggio e la raccolta di donazioni in favore del progetto di protezione e cura dei rapaci.\nLa societ\u00e0 biancoceleste, attraverso slogan e messaggi presenti sulle maglie da gioco dei propri calciatori, si \u00e8 spesso schierata riguardo tematiche ed eventi sociali come la lotta al razzismo (slogan \u201cNo Racism\u201d e \u201cWe love football, We fight racism\u201d, rispettivamente nel 2012 e nel 2013), la lotta al terrorismo (scritta \u201cJe suis Charlie\u201d nel 2015), la lotta alle mafie (slogan \"Libera\" nel 2017), oltre che messaggi di commemorazione per le vittime dei terremoti (\"Noi con voi\" e \"I love Norcia\" nel 2016).\nIl club laziale, nel settembre 2019, diventa il primo \"football club plastic free\" italiano grazie all'accordo di partnership commerciale siglato con \"Filette Prime Water\", abbandonando l\u2019uso della plastica monouso per la difesa della salute e nella lotta contro l\u2019inquinamento. L'impegno della Lazio per la sostenibilit\u00e0 e il rispetto per l\u2019ambiente \u00e8 ribadito anche nel luglio 2021 quando, insieme allo sponsor tecnico Macron, viene presentata la nuova maglia biancoceleste realizzata con tessuto tecnologico ed ecologico proveniente da plastica riciclata.\nA giugno 2020, durante un periodo storico segnato dalla pandemia di COVID-19, la Lazio avvia il progetto \"Tu non sarai mai sola\", un\u2019iniziativa a sostegno delle tante attivit\u00e0 poste in essere dalla Croce Rossa Italiana, relative all\u2019emergenza \u2018Fase 2\u2019 COVID-19, per le fasce di popolazioni pi\u00f9 vulnerabili. \nTale iniziativa consiste nell'inviare una foto e con l\u2019acquisto da parte della Lazio di una sagoma, posta su un seggiolino a scelta per tutte le partite delle \"Aquile\" che si disputeranno a porte chiuse allo Stadio Olimpico di Roma. Il club laziale devolver\u00e0 alla CRI una parte del ricavato dalla vendita delle sagome. A dicembre dello stesso anno, il club capitolino contribuisce al progetto \"Stop the Waste\" promosso dal World Food Programme, agenzia delle Nazioni Unite che si occupa di assistenza alimentare, con lo scopo di fronteggiare lo spreco alimentare e lenire le sofferenze di chi \u00e8 malnutrito.\nNel gennaio 2021 il club romano ufficializza la partnership con la Nazionale dei sacerdoti, unione che vedr\u00e0 la Lazio portare messaggi di speranza e di aiuti in tutto il mondo attraverso le competizioni disputate dalla Sele\u00e7ao Sacerdoti, che indosser\u00e0 i colori biancocelesti quale simbolo di unione tra i comuni valori sportivi e sociali di cui entrambe le realt\u00e0 si fanno portatrici.\nIl 23 febbraio 2021, nell'anno del centenario della costituzione in ente morale della societ\u00e0 biancoceleste, viene inaugurata la nascita della ONLUS \"Fondazione S.S. Lazio 1900\", presidenziata dall'ex canottiera Gabriella Bascelli, sulla base di specifica delibera del Consiglio Generale della Polisportiva S.S. Lazio, per promuovere attraverso iniziative sportive e culturali stili di vita centrati sulla salute e il rispetto per l'ambiente, l\u2019inclusione e integrazione sociale contro ogni forma di discriminazione ed emarginazione, oltre al Welfare di comunit\u00e0 con diffusione di attivit\u00e0 culturali di interesse sociale e con finalit\u00e0 educativa.\nSettore giovanile.\nIl settore giovanile della Lazio vede a capo dell'organigramma direttivo Mauro Bianchessi, uomo di provata esperienza e dal curriculum di primo livello in ambito di giovanili. Bianchessi \u00e8 coadiuvato nel suo lavoro dai collaboratori Giovanni Ghedini, Francesco Panzerini e Stefano Pasquinelli nella gestione della scuola calcio e delle squadre agonistiche sino alla categoria Under-17, mentre la formazione Primavera \u00e8 sotto la supervisione del direttore sportivo biancoceleste Igli Tare.\nNel corso dei decenni il vivaio laziale ha da sempre cresciuto numerosi giocatori che hanno contribuito notevolmente all'accrescimento tecnico della prima squadra, dai primi anni di attivit\u00e0 del club fino a oggi: negli anni settanta la Lazio \u00e8 formata da elementi usciti dalle squadre giovanili (da D'Amico a Giordano, fino a Manfredonia, Agostinelli e Tassotti), e negli anni ottanta il vivaio laziale ha formato giocatori come Paolo Di Canio e Valerio Fiori, fino ad arrivare alla met\u00e0 degli anni novanta, quando dalla formazione Primavera sono arrivati in prima squadra Marco Di Vaio, Flavio Roma ma soprattutto Alessandro Nesta, divenuto uno dei simboli della societ\u00e0 romana nonch\u00e9 il capitano biancoceleste pi\u00f9 vincente della storia. Negli anni duemila si \u00e8 imposto in prima squadra Lorenzo De Silvestri, mentre nel decennio seguente si fanno notare Danilo Cataldi e Alessandro Murgia.\nLa Lazio ha al suo attivo cinque vittorie nel Campionato Primavera (1975-76, 1986-87, 1994-95, 2000-01, 2012-13), tre in Coppa Italia Primavera (1978-79, 2013-14, 2014-15). e una in Supercoppa Primavera (2014). Tuttavia gli \"Aquilotti\" non sono mai riusciti nell'impresa di aggiudicarsi il prestigioso Torneo di Viareggio, pur arrivando a disputare la finale in quattro occasioni.\nDiffusione nella cultura di massa.\nLa partita di campionato Lazio- (0-0) del 28 agosto 1993, prima giornata di Serie A 1993-1994, fu il primo posticipo della storia del calcio nazionale a essere trasmesso in televisione.\nNello spettacolo sono stati molti gli artisti che si sono avvicinati ai colori biancocelesti, e uno dei pi\u00f9 accesi sostenitori \u00e8 stato l'indimenticabile Mario Riva, storico presentatore de \"Il Musichiere\", durante il quale lo stesso Riva vantava in pi\u00f9 occasioni il suo essere laziale, creando simpatici siparietti con il pubblico e gli ospiti. Alla fine degli anni cinquanta il popolare show-man fu elevato alla dignit\u00e0 di consigliere onorario della Lazio dall'allora presidente Siliato.\nIn ambito cinematografico si trovano vari riferimenti alla Lazio, come ad esempio in \"Il tifoso, l'arbitro e il calciatore\" (1982), \"Ultr\u00e0\" (1991), \"Tifosi\" (1999), \"L'allenatore nel pallone\" (1984) e \"L'allenatore nel pallone 2\" (2008), nella quale vi \u00e8 un cameo del presidente Claudio Lotito nel ruolo di se stesso. Altre citazioni nelle commedie quali \"Mi faccia causa\" (1984), \"Vacanze in America\" (1984) e \"Anni 90 - Parte II\" (1993), \"Caterina va in citt\u00e0\" di Paolo Virz\u00ec (2003), nella cui soundtrack \u00e8 presente anche l'inno biancoceleste \"Vola Lazio vola\", \"Gli ultimi saranno ultimi\" di Massimiliano Bruno (2015) e in \"Nove lune e mezza\" di Michela Andreozzi (2017).\nLa Lazio compare in varie fiction televisive, come nella sesta stagione della serie di \"Un medico in famiglia\" e nella terza de \"I Cesaroni\"; nell'undicesimo episodio di quest'ultima fiction, girato in gran parte all'interno del Centro sportivo di Formello.\nImportante citazione della squadra romana \u00e8 presente anche in letteratura, nel libro \"Mangia, prega, ama - Una donna cerca la felicit\u00e0\" (2006), autobiografia della scrittrice statunitense Elizabeth Gilbert, la quale racconta che durante la sua permanenza a Roma viene accompagnata allo stadio dall'amico Luca Spaghetti, commercialista capitolino di fede laziale, ad assistere a due gare delle \"Aquile\", contro e e altre partite le ha vissute guardandole in televisione sempre in compagnia del suo amico Luca. Nelle pagine del best seller la Gilbert parla della passione per i colori biancocelesti che le ha trasmesso Spaghetti, anche se per il film \"Mangia prega ama\" (2010) la produzione decide che, contrariamente a quanto raccontanto nel romanzo, la scrittrice, interpretata da Julia Roberts, dovesse essere una simpatizzante romanista.\nLa Lazio \u00e8 entrata a far parte anche del mondo della musica. Sono state dedicate alla squadra capitolina numerose canzoni come \"E vola l'aquila\" e \"Notti biancazzurre\" di Toni Malco, \"La pi\u00f9 bella di tutte quante\" e \"Quant'\u00e8 bello esse laziali\" di Aldo Donati, \"Caput mundi\" di Enrico Lenni e \"Cent'anni insieme\", brano composto da vari autori in occasione del centenario della societ\u00e0 romana e interpretato tra gli altri da Edoardo Guarnera, Pino Insegno e Mino Reitano, simpatizzante laziale, oltre ai noti \"cantori\" biancocelesti Donati, Lenni e Malco. \nAnche la cantautrice e attrice Roberta Faccani, pronipote di Augusto Faccani, calciatore della Lazio nei primi anni del Novecento, dedica alla squadra biancoceleste il singolo \"Lazio generazione\", cos\u00ec come ha fatto Fabio Melis con la sua \"Nati per vincere\". Inoltre, il singolo \"\u00c8 gi\u00e0 domenica\" della band italiana degli Statuto \u00e8 stato dedicato alla memoria di Gabriele Sandri, tifoso laziale scomparso tragicamente l'11 novembre 2007.\nAllenatori e presidenti.\nAllenatori.\nSono 67 gli allenatori ad avere avuto a tutt'oggi la conduzione tecnica della Lazio, tra cui due hanno ricoperto il ruolo di direttore tecnico e quattro hanno assunto tale incarico dopo esser stati in stagioni precedenti anche sulla panchina biancoceleste.\nFino a tutto il secondo decennio del XX secolo non esisteva un sistema dettagliato di allenamento in preparazione degli incontri di campionato.\nIn pratica i giocatori \u2013 atleti, studenti e lavoratori \u2013 avevano l'abitudine di ritrovarsi al campo di Piazza d'Armi prima e allo Stadio della Rondinella poi per gli allenamenti, consistenti in partitelle e corse di velocit\u00e0 e/o resistenza, spesso sotto il coordinamento del capitano della squadra.\nIl primo vero allenatore della storia laziale, a parte i pionieri Bruto Seghettini e Sante Ancherani, fu l'italiano Guido Baccani, scelto dal presidente Ballerini nel 1906, al fine di introdurre innovazioni dal punto di vista tattico e strategico nel gioco della squadra.\nBaccani allen\u00f2 la formazione biancoceleste quasi per un ventennio fino al 1924, quando entr\u00f2 a far parte della commissione tecnica della Nazionale azzurra.\nA vantare il mandato tecnico pi\u00f9 lungo \u00e8 tuttora proprio Guido Baccani, rimasto alla guida della squadra per 18 stagioni, compresi gli anni in cui le attivit\u00e0 erano sospese a causa della prima guerra mondiale, dal 1906-07 al 1923-24.\nSia il numero di stagioni consecutive che quello totale sono record per i tecnici del club romano.\nSimone Inzaghi vanta il primato complessivo di panchine ufficiali (251), mentre quello di trofei vinti con il club (7 con le \"Aquile\") appartiene al tecnico svedese Sven-G\u00f6ran Eriksson.\nDa menzionare anche Tommaso Maestrelli, il principale artefice del primo \"Scudetto\" biancoceleste, scomparso nel 1976 poco dopo aver condotto la Lazio a un'insperata salvezza, Fulvio Bernardini, tecnico negli anni cinquanta e sessanta che nel 1958 regal\u00f2 ai laziali la prima vittoria di un trofeo ufficiale, ossia la Coppa Italia, ed Eugenio Fascetti che, nonostante non abbia vinto alcun titolo, rimarr\u00e0 nel cuore dei tifosi laziali insieme ai componenti della squadra da lui guidata nella stagione 1986-87, i cosiddetti \"Eroi del -9\", i quali ottennero la salvezza agli spareggi dopo essere partiti con nove punti di penalizzazione.\nDal 1\u00ba luglio 2021 l'allenatore della prima squadra \u00e8 Maurizio Sarri.\nPresidenti.\nA partire dalla fondazione del club a oggi, alla guida della Lazio si sono avvicendati 35 presidenti, di cui 4 hanno svolto anche il ruolo di commissario straordinario ed uno \"ad interim\".\nIl primo presidente del club pi\u00f9 antico della Capitale fu il Cavalier Giuseppe Pedercini.\nIl periodo pi\u00f9 lungo in carica \u00e8 appannaggio di Fortunato Ballerini, alla guida della Lazio per 18 anni dal 1904 al 1922; Sergio Cragnotti, presidente dal 1992 al 1994 e poi dal 1998 al 2003, vanta il palmar\u00e8s pi\u00f9 ampio della storia della societ\u00e0 (7 trofei complessivi, rispettivamente 6 durante la sua presidenza, 1 con Dino Zoff in carica).\nDa ricordare \u00e8 Umberto Lenzini, soprannominato dai tifosi \"Pap\u00e0 Lenzini\", presidente del primo \"Scudetto\" biancoceleste (1973-74), e Leonardo Siliato, in carica quando la Lazio conquist\u00f2 il suo primo trofeo ufficiale: la Coppa Italia del 1958.\nAttualmente in carica \u00e8 l'imprenditore romano Claudio Lotito, divenuto presidente il 19 luglio 2004, quando tramite la sua \"Lazio Events S.r.l.\" acquista il 26,969% del capitale sociale, salvando la societ\u00e0 capitolina da una situazione che l'avrebbe condotta ad un inevitabile fallimento.\nCalciatori.\nA partire dalla fondazione del club a oggi, hanno vestito la maglia della Lazio oltre 800 calciatori, in gran parte italiani; alcuni di questi hanno militato nella Nazionale italiana.\nTra i calciatori italiani di rilievo sono annoverati Sante Ancherani, uno dei pionieri della sezione calcio della polisportiva biancoceleste nonch\u00e9 primo capitano e allenatore laziale, Fulvio Bernardini, primo calciatore della Lazio, romano di nascita e proveniente dal Centro-Sud, a essere convocato in Nazionale, i fratelli Saraceni, Fernando e Luigi, pochi tra i tanti giocatori nella storia del calcio italiano ad aver indossato nel corso della loro carriera la maglia di una sola societ\u00e0, quella biancoceleste in tal caso, Ezio Sclavi, Anfilogino Guarisi, detto \"Fil\u00f2\", campione del mondo nel 1934, oltre a Silvio Piola, vero e proprio giocatore simbolo degli anni trenta e anni quaranta con la maglia della Lazio e della Nazionale azzurra, con la quale ha vinto un mondiale (1938), Enrique Flamini, divenuto anche allenatore e dirigente sia a livello giovanile che di prima squadra, Aldo Puccinelli e Leandro Remondini.\nAltro celebre calciatore ad aver scritto la storia del club romano, di cui \u00e8 diventato una vera e propria \"bandiera\", \u00e8 stato Roberto Lovati, portiere e capitano della squadra tra gli anni cinquanta e anni sessanta, colui che ha raccolto l'eredit\u00e0 di Lucidio Sentimenti IV, e successivamente tecnico e dirigente, sia delle giovanili che della prima squadra. In quegli anni cos\u00ec difficili per i colori biancocelesti spiccano le doti tecniche di calciatori come Paolo Carosi, Francesco Janich, Nello Governato, Diego Zanetti ed Arrigo Dolso, mentre negli anni settanta, con la chiusura della frontiere, nella Lazio militarono giocatori del calibro di Giorgio Chinaglia, Vincenzo D'Amico, Mario Frustalupi, Renzo Garlaschelli, Luigi Martini, Franco Nanni, Giancarlo Oddi, Sergio Petrelli, Felice Pulici, Luciano Re Cecconi e Giuseppe Wilson, record-man di presenze con la fascia da capitano al braccio, tutti protagonisti della vittoria dello \"Scudetto del '74\".\nNegli anni ottanta si distinsero Bruno Giordano, Lionello Manfredonia, Gabriele Podavini, Domenico Caso, Giuliano Fiorini, Angelo Gregucci, Raimondo Marino e Paolo Di Canio.\nDurante gli anni novanta svariati calciatori hanno registrato presenze nella Nazionale italiana, tra cui Pierluigi Casiraghi, Luca Marchegiani e Giuseppe Signori, tutti e tre protagonisti al mondiale del 1994, Roberto Cravero, Roberto Di Matteo, Giuseppe Favalli, record-man di titoli vinti con la maglia delle \"Aquile\" (8 in 12 stagioni), Roberto Mancini, Paolo Negro, Alessandro Nesta e Giuseppe Pancaro, quest'ultimi cinque campioni d'Italia nella stagione 1999-2000, oltre a Christian Vieri, autore del primo dei due gol che regalarono alla Lazio la vittoria della Coppa delle Coppe 1998-99. Negli anni duemila si distinsero anche Simone Inzaghi, con 9 stagioni all'attivo e miglior bomber, insieme a Ciro Immobile, in competizioni UEFA con la Lazio, nonch\u00e9 record-man di presenze come allenatore biancoceleste in 6 stagioni, Massimo Oddo ed Angelo Peruzzi (divenuto club manager nel 2016), entrambi campioni del mondo 2006, oltre a Tommaso Rocchi, bomber laziale per ben 9 stagioni. Agli anni duemiladieci sono legati invece i nomi del centrocampista Marco Parolo e del centravanti Ciro Immobile, colui che, vestendo la maglia biancoceleste da 5 stagioni a partire dal 2016, e con 174 reti realizzate, detiene il record di marcature nella storia del club romano.\nTra i giocatori non italiani ad aver vestito la maglia della Lazio nel corso dei decenni si segnalano Salvador Gualtieri, Arne Selmosson, vice-campione al mondiale del 1958 con la Nazionale svedese, Humberto Tozzi, Juan Carlos Morrone, Batista, mediano della Sele\u00e7\u00e3o che prese parte al mondiale del 1982, Michael Laudrup, fantasista danese vincitore con la sua nazionale della Confederations Cup del 1995, e Rub\u00e9n Sosa, attaccante uruguaiano che con la \"Celeste\" ha vinto due edizioni della Copa Am\u00e9rica (1987 e 1995).\nNegli anni novanta furono molti i calciatori stranieri in maglia laziale: fra i tanti da citare sono i tedeschi Karl-Heinz Riedle, vincitore del mondiale del 1990 giocato in Italia, e Thomas Doll, vice-campione continentale all'europeo del 1992, l'inglese Paul Gascoigne, talentuoso centrocampista noto anche per le sue vicende extra-calcistiche, l'olandese Aron Winter, campione continentale all'europeo del 1988, il croato Alen Bok\u0161i\u0107, il ceco Pavel Nedv\u011bd, insignito del Pallone d'oro nel 2003, il portoghese S\u00e9rgio Concei\u00e7\u00e3o, il cileno Marcelo Salas, gli argentini Jos\u00e9 Chamot, Mat\u00edas Almeyda, Diego Simeone e Juan Sebasti\u00e1n Ver\u00f3n ed i serbi Sini\u0161a Mihajlovi\u0107 e Dejan Stankovi\u0107. Negli anni duemila si distinsero invece l'argentino Hern\u00e1n Crespo, ovvero il calciatore pi\u00f9 pagato nella storia del club, il brasiliano C\u00e9sar, l'olandese Jaap Stam e il macedone Goran Pandev, miglior cannoniere straniero della storia biancoceleste con 64 reti in 6 stagioni. Agli anni duemiladieci sono legati invece i nomi del centravanti tedesco Miroslav Klose, campione del mondo con la Germania nel 2014, e del centracampista bosniaco Senad Luli\u0107. Il romeno \u0218tefan Radu veste la maglia laziale da 14 stagioni a partire dal 2008, e con oltre 402 presenze risulta il calciatore con pi\u00f9 gare all'attivo nella storia della Lazio.\nNel massimo campionato vinsero il titolo di capocannoniere Silvio Piola (1936-1937 e 1942-1943), Giorgio Chinaglia (1973-1974), Bruno Giordano (1978-1979), Giuseppe Signori (1992-1993, 1993-1994, 1995-1996), Hern\u00e1n Crespo (2000-2001) e Ciro Immobile (2017-2018 e 2019-2020).\nCapitani.\nSono 57 i giocatori che hanno indossato la fascia di capitani della Lazio.\nIl periodo pi\u00f9 lungo con la fascia di capitano della squadra laziale \u00e8 stato quello di Ancherani, con dieci stagioni dal 1901 al 1907 e dal 1908 al 1912. L'attuale capitano biancoceleste \u00e8 il centravanti italiano Ciro Immobile.\nContributo alle nazionali di calcio.\nIl primo giocatore della Lazio a essere convocato in Nazionale \u00e8 stato Fulvio Bernardini in occasione dell'incontro amichevole del 22 marzo 1925 contro la , vinto nettamente dagli \"azzurri\" per 7-0. Bernardini, nella sua carriera in Nazionale, ha fatto parte anche della spedizione olimpica del 1928, conquistando la medaglia di bronzo.\nSuccessivamente, in occasione della Coppa Internazionale 1931-1932, venne chiamato a vestire la maglia della Nazionale lo storico capitano Ezio Sclavi, uno dei pi\u00f9 grandi portieri dell'epoca, e nell'edizione 1933-35 fecero parte della vittoriosa compagine azzurra anche l'oriundo Guarisi e il bomber Piola.\nNel 1934, in occasione dei Mondiali, fu ancora convocato \"Fil\u00f2\" Guarisi, mentre la competizione mondiale del 1938, vinta dalla Nazionale italiana, vide come assoluto protagonista Silvio Piola. Due anni prima, in occasione dei Giochi olimpici di Berlino, nella vincente spedizione azzurra erano presenti due calciatori biancocelesti, ovvero i centrocampisti Baldo e Gabriotti.\nGli anni quaranta rappresentarono un periodo difficile nella storia della Lazio, difatti Francesco Antonazzi \u00e8 stato l'unico ad essere chiamato in Nazionale durante quel decennio in occasione dei Giochi olimpici di Londra. Tuttavia negli anni cinquanta fecero parte della spedizione per i Mondiali brasiliani del 1950 alcuni calciatori biancocelesti, quali Furiassi, Remondini e Sentimenti IV.\nPer ben 24 anni nessun \"biancoceleste\" ha preso parte alle spedizioni della Nazionale maggiore in occasione di competizioni ufficiali.\nSpezzarono il digiuno delle convocazioni tre simboli della Lazio fresca vincitrice del primo \"Scudetto\" della sua storia nel 1974, quali il bomber Chinaglia, il centrocampista Re Cecconi e il difensore Wilson, chiamati dall'allora commissario tecnico Ferruccio Valcareggi per la spedizione mondiale. Nel 1978, in vista dei Mondiali, Lionello Manfredonia \u00e8 stato l'unico rappresentante laziale nella compagine azzurra.\nDopo circa 16 anni dall'ultima presenza di giocatori biancocelesti con la maglia azzurra in competizioni ufficiali, complice un periodo particolarmente difficile per le sorti del club romano come quello vissuto negli anni ottanta, la Lazio diede alla Nazionale tre elementi, come Casiraghi, Marchegiani e Signori, chiamati a far parte della spedizione azzurra ai Mondiali statunitensi del 1994, persi in finale contro il Brasile ai calci di rigore. Due anni dopo le convocazioni (e questa volta per gli Europei del 1996) furono per Di Matteo, Fuser e Nesta, oltre a Casiraghi.\nTra il 1996 e il 2002, a parte il campionato europeo del 2000, quando fu convocato insieme a Negro, Alessandro Nesta, capitano pi\u00f9 vincente della storia biancoceleste, \u00e8 stato l'unico calciatore della Lazio a essere annesso alle spedizioni della Nazionale maggiore, cos\u00ec come Roberto Baronio, unico rappresentante laziale alle Olimpiadi di Sydney.\nL'Europeo 2004 rappresenta la competizione durante la quale la compagine azzurra presenta il maggior numero di giocatori laziali, ben cinque: Corradi, Favalli, Fiore, Oddo e Peruzzi. Questi ultimi due hanno fatto parte anche della compagine azzurra che nella notte berlinese conquista la Coppa del Mondo 2006.\nIn occasione delle Olimpiadi di Pechino del 2008 sono stati convocati i due \"biancocelesti\" De Silvestri e Rocchi, quest'ultimo come \"fuori quota\".\nCandreva e Marchetti sono stati rappresentanti laziali con la casacca azzurra in occasione della Confederations Cup 2013; mentre per i Mondiali del 2014, \u00e8 stato convocato il solo Candreva. Quest'ultimi due, insieme a Parolo, hanno fatto parte della spedizione azzurra in occasione dell'Europeo del 2016.\nAcerbi ed Immobile sono gli ultimi calciatori della formazione romana ad essere convocati in una spedizione azzurra, in occasione del vittorioso Europeo 2020.\nOltre ai calciatori vincitori di titoli con la Nazionale italiana, \u00e8 da menzionare Miroslav Klose, convocato dalla Nazionale tedesca in occasione del successo nei Mondiali 2014.\nPalmar\u00e8s.\nCompetizioni giovanili.\nA livello giovanile, la squadra Primavera della Lazio \u00e8 una delle formazioni pi\u00f9 importanti e titolate, avendo conquistato 5 Campionati Primavera, essendo cos\u00ec la quarta squadra con pi\u00f9 \"Scudetti\" giovanili, 3 Coppe Italia Primavera e una Supercoppa Primavera. Anche le squadre di altre categorie hanno ottenuto nel corso degli anni vari successi sia a livello nazionale, soprattutto con le formazioni Berretti (1), Allievi (2), Giovanissimi Nazionali (3), Pulcini (1) e in passato Juniores (1), sia in campo internazionale, con la formazione Primavera trionfante nel Trofeo Internazionale Karol Wojtyla in sei occasioni, detenendo cos\u00ec il record di vittorie del torneo, oltre a quella degli Allievi, vincitrice del Torneo Internazionale Carlin's Boys di Sanremo, del Torneo Internazionale Citt\u00e0 di Gradisca - Trofeo Nereo Rocco e della Scirea Cup.\nStatistiche e record.\nStatistiche di squadra.\nIn 104 stagioni sportive a partire dall'esordio a livello nazionale, risalente al 3 novembre 1912, la Lazio ha disputato 92 campionati di massima serie (79 campionati di Serie A, 10 di Prima Categoria Nazionale e 3 di Divisione Nazionale), mentre per una volta ha partecipato al campionato di Prima Divisione Sud (1926-27) e per 11 volte a quello di Serie B (1961-62, 1962-63, 1967-68, 1968-69, 1971-72, 1980-81, 1981-82, 1982-83, 1985-86, 1986-87, 1987-88). I \"biancocelesti\" hanno terminato il campionato a girone unico 2 volte primi, 3 volte secondi e 7 volte terzi. In 79 stagioni sportive disputate dalla Lazio nel massimo campionato a girone unico ha, dunque, terminato il torneo sul podio nel 15% dei casi. Inoltre hanno completato il campionato di massima serie con il miglior attacco del torneo in 5 occasioni, mentre per 4 volte \u00e8 stata quella laziale la miglior difesa. Dall'avvento del girone unico la Lazio \u00e8 stata 2 volte \"Campione d'inverno\" (1936-37, 1973-74).\nLa Lazio \u00e8 la sesta societ\u00e0 italiana sia per numero di partecipazioni (79) nel Campionato di Serie A sin dal 1929, anno dell'istituzione del torneo a girone unico, sia nella Classifica perpetua della Serie A dal 1929, dietro a Juventus, , , e . Al 26 maggio 2021, dei 2662 incontri nella massima serie, 1018 sono state le vittorie dei \"biancocelesti\", 775 i pareggi e 869 le sconfitte, con 3708 gol segnati e 3317 subiti. Risulta essere al sesto posto per numero di partecipazioni (28) alle competizioni internazionali UEFA. La Lazio \u00e8 inoltre quarta in Italia, dietro Juventus, Milan e Inter, per numero di trofei ufficiali vinti.\nQuella delle \"Aquile\" \u00e8 la formazione italiana ad aver disputato il maggior numero di \"finalissime\" nazionali (3 volte, pi\u00f9 specificatamente nelle stagioni 1912-13, 1913-14 e 1922-23) ovvero gli incontri che, prima dell'istituzione del campionato a girone unico, mettevano di fronte le compagini campioni del girone Nord e quello Sud per decidere la squadra campione d'Italia.\n\u00c8 stata la quarta squadra italiana, dopo , Juventus e (e successivamente ai \"biancocelesti\" anche l'Inter), ad aver conquistato, nella stagione 1999-00, il \"Double\", ovvero la conquista nello stesso anno di campionato e coppa nazionale.\nIn base alle partite ufficiali finora disputate, la vittoria della Lazio con il pi\u00f9 ampio scarto \u00e8 il 13-1 inflitto alla il 10 novembre 1912. La sconfitta con il pi\u00f9 ampio scarto, invece, \u00e8 l'8-1 rimediato nella stagione 1933-34 in trasferta contro l'.\nLa squadra biancoceleste detiene il record assoluto di vittorie fatte registrare in una sola giornata, con 3 successi ottenuti in occasione del \"Campionato Interregionale Centro-sud\" vinto il 7 giugno 1908, quando sconfisse in mattinata il Lucca FC, nel primo pomeriggio la SPES Livorno e successivamente la Virtus Juventusque in finale.\nStatistiche individuali.\nA livello individuale il romeno \u0218tefan Radu, ancora in attivit\u00e0, \u00e8 il giocatore che detiene il record di presenze in maglia biancoceleste con oltre 400 gare giocate dal 2008 ad oggi. Seguono Giuseppe Favalli con 401 partite disputate in 12 stagioni (dal 1992 al 2004) e Giuseppe Wilson con 392 presenze. Il record di partite giocate da un portiere \u00e8 di Luca Marchegiani, con i 339 incontri disputati in 10 stagioni, seguito da Idilio Cei con 287 gare in altrettante annate ed Angelo Peruzzi con 226 partite disputate in 7 stagioni.\nIl record di maggiori partite giocate esclusivamente in campionato \u00e8 invece di \u0218tefan Radu. Seguono Aldo Puccinelli e Pino Wilson rispettivamente con 339 e 324 presenze.\nIl miglior marcatore di tutti tempi della Lazio \u00e8 Ciro Immobile con 174 gol ed attualmente ancora in attivit\u00e0 con la maglia biancoceleste, con alle sue spalle Silvio Piola (149 gol in gare ufficiali e miglior marcatore nella storia della Serie A, con 274 reti totali realizzate) e Giuseppe Signori (127 gol in 6 stagioni).\nCiro Immobile, ancora in attivit\u00e0 con la Lazio, e Simone Inzaghi sono i migliori marcatori nelle competizioni europee, con 20 gol realizzati. Inzaghi \u00e8 anche uno dei sei giocatori nella storia della Champions League ad aver segnato 4 reti in una singola partita della massima competizione europea. Seguono Pavel Nedv\u011bd e Tommaso Rocchi con 12 reti messe a segno, rispetivamente in 5 e 9 stagioni di militanza laziale.\nIl record di segnature realizzate in una sola partita \u00e8 del bomber tedesco Miroslav Klose, capace di mettere a segno, il 5 maggio 2013, una cinquina ai danni del , alla trentacinquesima giornata di Serie A, gara terminata poi 6-0 per i romani.\nTifoseria.\nAl momento la Lazio rappresenta la settima squadra d'Italia per numero di tifosi (606.000), dietro a Juventus, Inter, Milan, Napoli, Roma e Fiorentina, secondo i dati di una ricerca effettuata nel 2020.\nIl tifo per la Lazio, tradizionalmente radicato dal punto di vista geografico a Roma e nelle altre province laziali, \u00e8 presente anche in altre regioni d'Italia, il che garantisce un seguito alla squadra biancoceleste anche durante gli incontri fuori casa.\nPer quanto riguarda l'orientamento politico dei gruppi organizzati della Curva Nord, questi sono schierati su posizioni riconducibili alla destra sociale e all'estrema destra, facendo riferimento in particolar modo all'ideologia neofascista. Nel corso degli anni questi gruppi si sono resi protagonisti di numerosi episodi a sfondo razzista \u2014 con cori denigratori verso giocatori di colore, l'esecuzioni di brani di stampo fascista (tra cui la canzone anticomunista \"Avanti ragazzi di Buda\") o la riproposizione del saluto romano \u2014 oltrech\u00e9 di violenti scontri con gli ultras avversari di diverso colore politico. Tale orientamento \u00e8 tuttavia fortemente osteggiato dalla maggioranza dei supporter biancocelesti, ben lontani dalle dinamiche a sfondo politico della Curva Nord e che respinge fermamente qualsivoglia forma di vicinanza con gli ambienti della destra fascista.\nI tifosi laziali possono vantare ben due record di presenze: il 12 maggio 1974, in occasione della gara Lazio-Foggia, che sanc\u00ec la vittoria del primo \"Scudetto\" della Lazio, il numero di spettatori era di 78.886, record di presenze allo Stadio Olimpico per una partita di calcio tuttora imbattuto; il 19 dicembre 1982, in occasione del match Lazio-Milan, valevole per la quindicesima giornata del campionato di Serie B 1982-83, gli spettatori paganti erano 65.850, record assoluto per una gara di cadetteria.\nStoria.\nI prodromi del fenomeno del tifo organizzato in Italia si hanno nel 1932 quando proprio la tifoseria della Lazio va ad annoverare per prima la nascita di un'associazione organizzata e con struttura gerarchica, di sostenitori. In occasione del Derby del 23 ottobre 1932, un gruppo organizzato denominato \"Paranza Aquilotti\" inscen\u00f2 infatti una coreografia allo Stadio del PNF.\nIl 28 ottobre 1979, poco prima dell'inizio del derby, viene tolta la vita a Vincenzo Paparelli, supporter laziale raggiunto in Curva Nord da un razzo sparato dalla Sud per mano di un tifoso romanista. Da allora i gruppi organizzati di tifosi biancocelesti, prima riuniti nelle gare casalinghe in Curva Sud, decisero di spostarsi definitivamente nella Nord dell'Olimpico.\nL'11 novembre 2007, presso la stazione di servizio di Badia al Pino, nei pressi di Arezzo, viene ucciso da un agente di Polizia il tifoso laziale Gabriele Sandri, a cui \u00e8 stata intitolata poi la curva. Da allora la sua immagine \u00e8 posta nella parte bassa della Nord.\nDal marzo 2010, gli \"Irriducibili\" lasciano il comando dopo 23 anni per lasciare la gestione della Curva Nord in mano ai membri della ex-\"Banda Noantri\" e \"In Basso a Destra\", gruppi sciolti formalmente per le numerose diffide ma comunque presenti sotto il nome di altri striscioni: essi creeranno una collaborazione tra tutti i gruppi storici della Nord per quanto riguarda le decisioni e la gestione di essa, e tutti si riuniranno sotto il nome di \"Ultras Lazio Curva Nord\", coadiuvato da un altro importante gruppo del tifo laziale, ovvero l\"'Associazione Sodalizio\", riunito nel settore della Tribuna Tevere.\nIl 27 febbraio 2020 lo storico gruppo degli \"Irriducibili\", dopo pi\u00f9 di 32 anni di vita, decide il proprio autoscioglimento, dando vita ad un nuovo gruppo di tifo organizzato con il nome di \"Ultras Lazio\".\nGemellaggi e rivalit\u00e0.\nIl rapporto tra gli ultras dell' e quelli della Lazio \u00e8 sicuramente il pi\u00f9 saldo e tra i pi\u00f9 longevi: esso \u00e8 nato attorno alla met\u00e0 degli anni ottanta e si \u00e8 rinsaldato a cavallo degli anni novanta e i primi del duemila con la finale della Coppa UEFA 1997-98 disputata a Parigi e il 5 maggio 2002, quando allo Stadio Olimpico, all'ultima giornata del campionato 2001-02, molti tifosi laziali auguravano agli \"amici\" interisti la conquista dello \"Scudetto\". Un altro episodio significativo \u00e8 riferibile al match Lazio-Inter del 2 maggio 2010, alla terz'ultima giornata del campionato 2009-10, quando la tifoseria della squadra capitolina ha incitato per tutti i novanta minuti la compagine milanese, in piena lotta per il titolo con i cugini romanisti, spingendola cos\u00ec verso il mantenimento della vetta della classifica. Esiste inoltre il gemellaggio, nato gi\u00e0 agli inizi degli anni ottanta, con la tifoseria della .\nLa pi\u00f9 accesa e storica rivalit\u00e0 non pu\u00f2 che essere con i tifosi dell'altra squadra della Capitale: la .\nL'ostilit\u00e0 degli ultras biancocelesti con i tifosi del nasce dal gemellaggio che legava negli anni ottanta i sostenitori napoletani con quelli romanisti.\nNei confronti della tifoseria del \u00e8 sempre esistita un'accesa rivalit\u00e0, acuitasi dopo il campionato vinto in rimonta dalla formazione rossonera nelle ultime giornate nel 1999 a discapito della Lazio.\nLa rivalit\u00e0 nei confronti della Juventus invece deriva principalmente dall'antipatia dei tifosi laziali nei confronti della dirigenza bianconera, oltre che per la rivalit\u00e0 fra gli juventini e i tifosi gemellati interisti.\nOrganico.\nRosa 2021-2022.\n\"Rosa e numerazione aggiornate al 1\u00b0 febbraio 2022.\"\nStaff tecnico.\nStaff aggiornato al 2 settembre 2021.\nLa Polisportiva S.S. Lazio.\nLa Societ\u00e0 Sportiva Lazio \u00e8 la societ\u00e0 polisportiva pi\u00f9 antica e pi\u00f9 grande d'Europa, composta da oltre 80 tra sezioni sportive ed attivit\u00e0 associate, con la Lazio Master Calcio a 5 facente parte del sodalizio come socio onorario.\nLa presidenza generale della Polisportiva S.S. Lazio \u00e8 attualmente affidata al Dott. Antonio Buccioni, dal 2005 al timone del sodalizio biancoceleste, con il Prof. Emmanuele Francesco Maria Emanuele che riveste la figura di Presidente Generale onorario; sono invece tre i vicepresidenti, oltre al Vicepresidente Vicario Federico Eichberg, ovvero: Vincenzo Albini, Massimo Moroli e Gianluca Pollini. Oltre al Segretario Generale Angelo Franz\u00e8 e al Tesoriere Paolo Marzano, sono stati nominati membri del Comitato di Presidenza: Franco Anzidei, Fabio Bonifazi, Mario Castrucci, Andrea Dalla Ragione, Pierpaolo Maio, Martino Pota, Francesco Rossi e Stefano Tagliaferri.\nLa sede ufficiale della Polisportiva S.S. Lazio, per decenni all'interno dello Stadio Flaminio, attualmente, in attesa che venga inaugurata la nuova ubicazione che sar\u00e0 nel centro storico di Roma, pu\u00f2 essere considerata nei locali del Circolo Canottieri Lazio, sito in Lungotevere Flaminio, 25.\nLa polisportiva biancoceleste \u00e8 membro fondatore dell\"'EMCA\" (\"European Multisport Club Association\"), varata per iniziativa della S.S. Lazio a Bruxelles il 9 gennaio 2013, anniversario della fondazione del sodalizio capitolino.\nIn numero totale, la Societ\u00e0 Sportiva Lazio conta circa atleti iscritti, i quali, nel corso della storia ultracentenaria della societ\u00e0, hanno regalato ai colori biancocelesti numerosi titoli e medaglie. I suddetti atleti possono contare sull'apporto di 400 tecnici e altrettanti dirigenti.\nNumerosi sono stati gli atleti di spicco che hanno indossato i colori biancocelesti nelle varie discipline sportive, come il \"Campionissimo\" Fausto Coppi nel ciclismo, Giulio Glorioso nel baseball, Abdul Jeelani nel basket, Renzo Nostini nella scherma e Carlo Pedersoli (in arte Bud Spencer) nel nuoto.\nI titoli italiani vinti attualmente sono pi\u00f9 di 80, quelli individuali sono oltre 600, mentre quelli in categorie minori e nei settori giovanili sono circa 1000. Le medaglie conquistate dagli atleti della Polisportiva in competizioni ufficiali, quali Campionati del Mondo, d'Europa e Giochi olimpici, sono numerose, e 49 sono le medaglie d'oro vinte nel corso di queste manifestazioni sportive internazionali.\nLa Societ\u00e0 Sportiva Lazio, oltre a essere stata eretta in ente morale il 2 giugno 1921, \u00e8 stata insignita nel corso della sua storia ultracentenaria d'importanti onorificenze a livello nazionale, quali la Stella d'Oro al Merito Sportivo, ricevuta nel 1967, e il Collare d'oro al Merito Sportivo del 2002."}
{"id": "2260944", "revid": "944090", "url": "https://it.wikipedia.org/wiki?curid=2260944", "title": "Trofeo Topolino di sci alpino", "text": "Il Trofeo Topolino di sci alpino \u00e8 stato una competizione sciistica internazionale, organizzata in Italia a partire dal 1957 sotto l'egida della Disney Italia. Dal 1970 aveva lo status di \"Criterium internazionale giovani FIS\". \u00c8 stata soppressa a fine 2016 e dall'edizione 2017 \u00e8 stata rinominata Alpecimbra FIS Children Cup.\nStoria.\nL'iniziativa nacque nel 1957 grazie al conduttore televisivo Mike Bongiorno e al giornalista Rolly Marchi, sotto la supervisione del maestro di sci e guida alpina Gigi Panei ed \u00e8 stata in programma ogni anno per il terzo fine settimana di febbraio. L'esordio ebbe luogo nel 1958 a Courmayeur, prima del trasferimento sulle nevi del Cortina d'Ampezzo, l'anno seguente si svolse a Madonna di Campiglio, solo l'anno dopo approda al Monte Bondone (Trento), per volont\u00e0 dello stesso Rolly Marchi. L'evento transit\u00f2 poi in altre localit\u00e0 trentine quali Folgarida, Pinzolo, Panarotta (Valsugana), per poi approdare nel 2010 a Folgaria, sempre in Trentino.\nUn evento che nel 1970 \u00e8 assurto a Criterium internazionale Giovani FIS, diventando cos\u00ec un Mondiale giovanile a tutti gli effetti, esibendosi poi in un continuo crescendo sia in termini di iscritti che di nazioni partecipanti, tant'\u00e8 che ora si presentano al via ogni anno 350 atleti in rappresentanza di una cinquantina di nazioni, nonch\u00e9 di tutti e cinque i continenti.\nIl Trofeo Topolino si \u00e8 dimostrato negli anni una vera e propria fucina di campioni, come confermato da un albo d'oro farcito di grandi nomi dello sci alpino internazionale. Su tutti, spiccano il lussemburghese Marc Girardelli, capace di infilare una doppietta nel 1975, quando si impose sia tra le porte larghe del gigante che tra i pali stretti dello speciale (categoria Ragazzi), al successo poi anche nel 1977 nello slalom categoria Allievi e da professionista vincitore di ben 5 Coppe del Mondo assolute, lo svedese Ingemar Stenmark (1965) e l'italiano Gustav Th\u00f6ni (1965).\nMa non sono stati gli unici in quanto hanno trionfato sulle nevi del Trofeo Topolino pure gli austriaci Hans Knau\u00df, Benjamin Raich (slalom Ragazzi 1991) e Kurt Engl, il francese Jean-Pierre Vidal e lo svedese Markus Larsson. Tra i partecipanti, poi, si ricordano anche Alberto Tomba (solo 32\u00b0 nel 1980), seguito negli anni successivi da Giorgio Rocca, Massimiliano Blardone, Manfred M\u00f6lgg e Davide Simoncelli, dagli austriaci Stephan Eberharter, Thomas Stangassinger, Patrick Ortlieb, Christian Mayer e Rainer Salzgeber, ma anche da altri due campionissimi svizzeri quali Pirmin Zurbriggen (al Trofeo Topolino nel 1976) e Paul Accola, senza dimenticare lo sloveno Jure Ko\u0161ir.\nSfogliando l'albo d'oro al femminile la lista si allunga ancora di pi\u00f9, partendo dall'altoatesina Denise Karbon, capace di una doppietta nel 1993 (slalom speciale e gigante categoria Ragazzi) e nel 2008 vincitrice della Coppa del Mondo di slalom gigante. L'albo d'oro ospita anche i nomi dell'austriaca Anita Wachter, delle svedesi Anna Ottosson e Pernilla Wiberg, della slovena Ur\u0161ka Hrovat, della finlandese Tanja Poutiainen, della croata Janica Kosteli\u0107 della statunitense Lindsey Kildow (successivamente Lindsey Vonn), della slovacca Veronika Zuzulov\u00e1, dell'azzurra Nadia Fanchini, e della statunitense Mikaela Shiffrin che nel 2010 vinse sia lo slalom speciale che gigante facendo segnare tempi migliori anche della categoria maschile, mentre la grande protagonista degli anni novanta Deborah Compagnoni dovette accontentarsi della semplice partecipazione.\nLa manifestazione ha perso il suo nome originario intitolato al personaggio disneyano nel 2016 con l'edizione numero 55 a seguito del ritiro della The Walt Disney Company Italia dal settore dello sport e la conseguente sparizione dei Trofei Topolino di tutte le discipline sportive. Dall'edizione 2017 il Criterium Internazionale Giovani FIS si chiama Alpecimbra FIS Children Cup si disputa sempre a Folgaria e continua ad essere la pi\u00f9 importante e partecipata (41 nazioni nel 2017) gara al mondo per le categorie Ragazzi e Allievi (Children).\nLe gare.\nQuattro le gare in programma, ovvero un gigante ed uno slalom speciale per la categoria Allievi (14-15 anni) ed un gigante ed una \u201ccombirace\u201d (un misto di porte da gigante e da slalom) per la categoria Ragazzi (12-13 anni). Per la squadra italiana, che ha diritto in quanto Paese ospitante a schierare due squadre da 10 atleti ciascuna (tutte le altre nazioni possono schierare al massimo 10 atleti ciascuna), qualche giorno prima delle gare internazionali si svolge una due giorni di selezione, una sorta di campionato italiano con la presenza di tutti i migliori giovani sul territorio nazionale.\nAi fini della composizione delle squadre, si tiene conto del miglior piazzamento ottenuto da ciascun atleta in una delle due gare in programma (gigante e combirace per i Ragazzi, gigante e speciale per gli Allievi) mentre, a parit\u00e0 di piazzamento, si d\u00e0 priorit\u00e0 al risultato conseguito in gigante. In caso di ulteriore parit\u00e0, viene scelto il concorrente partito con il numero di pettorale pi\u00f9 alto. I venti atleti selezionati, poi, partecipano alle gare internazionali, per le quali vengono sorteggiati i pettorali assieme ai concorrenti delle altre nazioni.\nPremio di pittura.\nParallelamente al Trofeo Topolino di sci alpino si svolgeva, a partire dal 1969 anche il Premio di Pittura, un concorso riservato agli alunni delle scuole elementari delle localit\u00e0 che ospitavano l'evento e dei paesi circostanti. Ogni anno il comitato organizzatore proponeva un tema diverso, linea guida per la successiva opera di ogni partecipante, il quale poteva esprimersi liberamente nella tecnica preferita utilizzando il materiale che gli veniva messo a disposizione. I vincitori venivano poi premiati assieme a quelli del Trofeo Topolino di sci alpino."}
{"id": "2260945", "revid": "15756", "url": "https://it.wikipedia.org/wiki?curid=2260945", "title": "Nazionale di pallavolo femminile dell'Italia 2006", "text": "Durante la stagione 2006 la nazionale di pallavolo femminile dell'Italia ha partecipato a 2 competizioni internazionali ufficiali, ad un torneo di qualificazione ed a un torneo minore di preparazione. Nel 2006 l'Italia ha vinto una medaglia di bronzo durante il World Grand Prix."}
{"id": "2260946", "revid": "767487", "url": "https://it.wikipedia.org/wiki?curid=2260946", "title": "Kimmerosaurus langhami", "text": "Il kimmerosauro (Kimmerosaurus langhami) \u00e8 un rettile marino estinto, appartenente ai plesiosauri. Visse nel Giurassico superiore (Kimmeridgiano, circa 150 milioni di anni fa) e i suoi resti fossili sono stati ritrovati in Inghilterra.\nDescrizione.\nTutto ci\u00f2 che si conosce di questo animale sono i resti di un cranio e di alcune vertebre cervicali; il resto del corpo non \u00e8 noto, ma come tutti i plesiosauri anche \"Kimmerosaurus\" doveva possedere un corpo piatto e quattro arti trasformati in strutture simili a pinne. Il cranio era dotato di denti aguzzi, ricurvi e compressi lateralmente; la premascella era dotata di soli otto denti, mentre ve ne erano 36 su ogni ramo mascellare. Al contrario di altri plesiosauri, le ossa parietali di \"Kimmerosaurus\" non formavano una cresta sagittale. Il cranio di \"Kimmerosaurus\" doveva essere piuttosto simile a quello del pi\u00f9 noto \"Cryptoclidus\", ma pi\u00f9 largo. Un altro animale simile doveva essere il nordamericano \"Tatenectes\".\nClassificazione.\nL'unico fossile noto di \"Kimmerosaurus\" \u00e8 stato descritto per la prima volta nel 1981; i fossili furono trovati nella formazione Kimmeridge Clay nei pressi della citt\u00e0 di Kimmeridge, nel Dorset (Inghilterra). L'atlante e l'asse di \"Kimmerosaurus\" ricordano quelli di un altro plesiosauro del Giurassico superiore inglese, \"Colymbosaurus\", noto per numerosi fossili ma non per il cranio; le somiglianze tra le ossa dei due animali hanno indotto alcuni studiosi a ritenere che i fossili di \"Kimmerosaurus\" potrebbero rappresentare la testa mancante di \"Colymbosaurus\". Attualmente \"Kimmerosaurus\" e \"Colymbosaurus\" sono considerati due rappresentanti della famiglia dei criptoclididi, un gruppo di plesiosauri giurassici dalla testa particolarmente piccola e dai denti sottili."}
{"id": "2260947", "revid": "767487", "url": "https://it.wikipedia.org/wiki?curid=2260947", "title": "Le sabbie del Kalahari", "text": "Le sabbie del Kalahari (\"Sands of the Kalahari\") \u00e8 un film del 1965 diretto da Cy Endfield.\nTrama.\nIl pilota di un aeroplano che trasporta cinque persone, investito da un sciame di locuste, \u00e8 costretto ad effettuare un atterraggio di emergenza nel deserto del Kalahari. Dal velivolo in fiamme tutti i passeggeri riescono a fuggire nel deserto. Sturdevant, pilota e proprietario del velivolo, conduce i sopravvissuti presso una grotta, dove possono procurarsi acqua e cibo, ma uno dei superstiti, armato di fucile, pensa che in sei non riusciranno mai a salvarsi, perci\u00f2 decide di sfoltire il gruppo usando l'arma in suo possesso.\nProduzione.\nIl film venne prodotto in Inghilterra dal regista Cy Endfield insieme all'attore Stanley Baker."}
{"id": "2260957", "revid": "31789", "url": "https://it.wikipedia.org/wiki?curid=2260957", "title": "Letterista", "text": "Il letterista \u00e8 un artigiano specializzato in incisioni di iscrizioni su lastre metalliche o di marmo, ovvero un artista specializzato nell'esecuzione delle parti testuali nelle lavorazioni grafiche. &lt;br&gt;Il termine \u00e8 inoltre diffuso nel glossario fumettistico.&lt;br&gt;\nIl lemma \u00e8 derivato da \"lettera\" nel XVII secolo.&lt;br&gt;\nNell'ambito del mestiere artigianale, \"letterista\" era un tempo sinonimo sia di lapidario, sia di epistolografo e per estensione si intendeva quale definizione di chi idea e realizza scritte e decorazioni su cartelloni ed insegne pubblicitarie.&lt;br&gt; \nHa poi sostituito inoltre il termine calligrafo, sia nel linguaggio discorsivo che nel settore della grafica.&lt;br&gt;\nNell'ambito di quest'ultimo, quale mansione specializzata al pari di quella dell'inchiostratore, il letterista \u00e8 nel XXI secolo in particolare colui che esegue il \"lettering\", nella creazione delle \"nuvolette\" e delle didascalie in uso nei fumetti. &lt;br&gt;"}
{"id": "2260958", "revid": "110157", "url": "https://it.wikipedia.org/wiki?curid=2260958", "title": "Universit\u00e0 di Wollongong", "text": "L'universit\u00e0 di Wollongong \u00e8 un'universit\u00e0 pubblica frequentata da 22.000 studenti circa, situata nella citt\u00e0 costiera di Wollongong, a circa 80 chilometri a sud di Sydney, nel Nuovo Galles del Sud, Australia."}
{"id": "2260962", "revid": "165042", "url": "https://it.wikipedia.org/wiki?curid=2260962", "title": "Cambretta", "text": ""}
{"id": "2260965", "revid": "729019", "url": "https://it.wikipedia.org/wiki?curid=2260965", "title": "Battaglia di Sorbara", "text": "La battaglia di Sorbara fu uno scontro militare avvenuto nella notte del 2 luglio 1084 nei pressi di Sorbara, oggi frazione di Bomporto, in provincia di Modena.\nRiferimenti storici.\nLa battaglia si inquadra nell'ambito della lotta per le investiture combattuta tra i seguaci dell'imperatore Enrico IV e le forze filo-papiste di Matilde di Canossa alleate con i bolognesi.\nGli antefatti.\nConquistata Roma, Enrico IV indusse i suoi sostenitori riuniti nella Lega imperiale ad assediare il castello di Sorbara. I principali nobili della Lega imperiale erano Oberto marchese d'Este, che ne era anche il capo, e gli antivescovi di nomina imperiale Gandolfo di Reggio Emilia ed Eberaldo di Parma, che si riunirono insieme a vari nobili modenesi, reggiani e parmensi.\nLe forze di Matilde di Canossa invece erano composte, oltre che dalle sue milizie, da quelle di Anselmo, vescovo di Lucca, che le rafforz\u00f2 con truppe provenienti da Bologna, citt\u00e0 da sempre schierata con il Papato.\nL'esercito della Lega, in procinto di assediare il castello, si accamp\u00f2 stabilmente intorno ad esso secondo la tattica dei tempi, costruendo macchine d'assedio, fossati e trincee di difesa esterna.\nSvolgimento della battaglia.\nGiunte nella notte, le forze di Matilde di Canossa attaccarono da sud, mentre quelle bolognesi da est. Sgominate le sentinelle e le forze in presidio con il fattore sorpresa, dilagarono negli accampamenti cogliendo nel sonno il grosso delle forze. Oberto marchese d'Este cadde combattendo a cavallo, mentre gli antivescovi Gandolfo di Reggio Emilia ed Eberaldo di Parma furono fatti prigionieri.\nConseguenze storiche.\nLa vittoria di Matilde ebbe come conseguenza praticamente immediata la fine della lotta per le investiture, determinando al contempo l'espansione dei territori da essa controllati.\nGli antivescovi furono esautorati dalla carica ecclesiastica di nomina imperiale e privati dei titoli nobiliari e di tutte le loro propriet\u00e0. I nobili aggregati sopravvissuti allo scontro prestarono nuovo giuramento di vassallaggio a Matilde di Canossa.\nL'eco della vittoria fu tale da generare nuovo consenso alla politica di Matilde di Canossa, determinando la ricerca di una soluzione di compromesso nella lotta. Per questo motivo nel 1089 Matilde si spos\u00f2 con Guelfo V figlio del Duca di Baviera, nonostante la forte differenza di et\u00e0.\nL'illusione di un'alleanza tra l'Impero e Matilde fu breve. Infatti, nonostante Enrico IV nel 1090 scendesse nuovamente in Italia conquistando Mantova, non riusc\u00ec per\u00f2 a trovare sostegno tra i nobili locali, anche se dopo due soli anni tutta l'Emilia venne praticamente riconquistata.\nNel 1092 Matilde ottenne una nuova vittoria militare e strategica a Madonna della Battaglia. A questo punto si raggiunse un nuovo compromesso politico che port\u00f2 Corrado di Lorena, il figlio di Enrico IV, a diventare re coreggente d'Italia con il solo consenso e appoggio politico di Matilde.\nNel 1111 Matilde fu poi incoronata a sua volta vice regina d'Italia da Enrico V, figlio di Enrico IV.\nLa leggenda.\nLa leggenda vuole che le truppe assedianti il castello si lasciarono andare ad abbondanti libagioni in ragione della presenza sul luogo di salmerie cariche di buon cibo e soprattutto buon vino lambrusco e che fu fatto volutamente cadere in mano loro dagli uomini di Matilde di Canossa. Sprofondati cos\u00ec nel sonno profondo furono colti di sorpresa e, incapaci di combattere adeguatamente, furono sconfitti."}
{"id": "2260966", "revid": "1573940", "url": "https://it.wikipedia.org/wiki?curid=2260966", "title": "Rose Hip Rose", "text": " \u00e8 un manga di Tohru Fujisawa, autore reso famoso dalla serie di manga e anime GTO.\nLa serie di Rose Hip comincia nel 2002 con la pubblicazione su Young Magazine Uppers, inizialmente come one shot per una serie dedicata ad \"azione e pistole\", e successivamente serializzato fino alla chiusura, nel 2004, della rivista.\nSuccessivamente l'autore ha pubblicato, sotto il nome \"Magnum Rose Hip\", il continuo della storia, su Weekly Sh\u014dnen Magazine. In Italia le due serie sono pubblicate in un'edizione monografica che le racchiude sotto il nome \"Rose Hip Rose\".\nDella serie esiste anche un prequel, pubblicato su \"Weekly Shonen Magazine\", inedito in Italia, intitolato \"Rose Hip Zero\".\nTrama.\nIl manga parla di quella che sembra essere una normalissima studentessa, \"Kasumi Asakura\", che in realt\u00e0 si rivela essere un agente speciale di polizia, facente parte di una squadra speciale denominata \"Rose Hip\". La protagonista si trova quindi a combattere contro terroristi e criminali in situazioni particolarmente complicate, dove le serve il particolare addestramento ricevuto fin da piccola. Kasumi \u00e8 anche soprannominata \"No murder angel\", per la sua capacit\u00e0 di portare a termine le missioni senza che vi siano vittime.\nNella vita di Kasumi irrompe Natsuki, anche lei da piccola addestrata nello stesso corpo speciale e soprannominata \"No mercy angel\", che riporta alla mente della protagonista alcuni episodi del passato di cui lei non ricorda nulla. Le due cominciano cos\u00ec a lavorare insieme.\nPersonaggi.\nKasumi Asakura\nNatsuki Kuonji"}
{"id": "2260968", "revid": "2148245", "url": "https://it.wikipedia.org/wiki?curid=2260968", "title": "Gravidanza maschile", "text": "Col termine gravidanza maschile si intende l'incubazione di embrioni o feti da parte del maschio di una specie animale.\nNel regno animale, praticamente in tutte le specie eterogamiche, la gravidanza viene portata avanti dalla femmina. L'unica eccezione a questo principio universale \u00e8 costituito dalla famiglia dei Syngnathidae (pesci ago e cavallucci marini) in cui la femmina depone le proprie uova non fertilizzate all'interno della tasca ventrale del maschio ed \u00e8 questi a fertilizzarle e quindi a portare avanti la gravidanza e a partorire i cuccioli.\nGravidanza in soggetti intersessuali e transessuali.\nAlcuni soggetti intersessuali con cariotipo maschile (XY) sviluppano un utero.\nIn questo caso la gravidanza pu\u00f2 essere prodotta attraverso la FIVET."}
{"id": "2260971", "revid": "1305772", "url": "https://it.wikipedia.org/wiki?curid=2260971", "title": "Chase the Sun (Planet Funk)", "text": "Chase the Sun \u00e8 un singolo del gruppo musicale italiano Planet Funk, pubblicato il 22 gennaio 2001 come primo estratto dal primo album in studio \"Non Zero Sumness\".\nDescrizione.\nIl brano, la cui parte vocale \u00e8 cantata dalla cantante britannica Sally Doherty, \u00e8 stato scritto da Marco Baroni, Domenico Gg Canu, Sergio Della Monica, Alex Neri e Simon Duffy.\nIl brano contiene un sample di \"Alla luce del giorno\" di Ennio Morricone, brano usato come colonna sonora del film \"Metti, una sera a cena\" del 1969.\nLa canzone \u00e8 considerata la \"colonna sonora\" degli eventi della Professional Darts Corporation, i quali vengono sempre anticipati dal brano."}
{"id": "2260973", "revid": "216401", "url": "https://it.wikipedia.org/wiki?curid=2260973", "title": "Halad\u00e1s", "text": ""}
{"id": "2260974", "revid": "136801", "url": "https://it.wikipedia.org/wiki?curid=2260974", "title": "Australian Men's Hardcourt Championships", "text": ""}
{"id": "2260977", "revid": "767487", "url": "https://it.wikipedia.org/wiki?curid=2260977", "title": "Zoli T\u00e9gl\u00e1s", "text": "Con il gruppo di Orange County ha finora pubblicato 5 album di studio, due EP, una raccolta e due split. Oltre agli Ignite, Zoli T\u00e9gl\u00e1s ha formato anche due side project, i Zoli Band, assieme a Brett Rasmussen, Brian Balchack, Kevin Kilkenny (i primi due componenti attuali, il terzo ex-Ignite), e i California United, formato con Brett Rasmussen, il batterista Jon Barrysmith dei The Lonely Kings e il chitarrista Nik Hill dei Jet Lag. Quest'ultimo gruppo suona alcune vecchie canzoni del precedente progetto parallelo e nuovo materiale. Il gruppo ha inoltre l'intenzione di pubblicare un disco con il produttore Cameron Webb ed un tour europeo.\nNel 2000 Zoli T\u00e9gl\u00e1s ha sostituito Michale Graves nei Misfits per un tour in Canada, non avendo ottenuto quest'ultimo il permesso di lavoro, e per alcune date negli Stati Uniti.\nNel 2006 ha partecipato inoltre come seconda voce nella canzone \"God Was Never on Your Side\", pubblicata nell'album dei Mot\u00f6rhead \"Kiss of Death\".\nVive a Los Angeles, ma ha una casa anche a Veresegyh\u00e1z in Ungheria."}
{"id": "2260983", "revid": "287204", "url": "https://it.wikipedia.org/wiki?curid=2260983", "title": "Mil\u00e2nfan", "text": "Mil\u00e2nfan (in chirghiso: \u041c\u0438\u043b\u044f\u043d\u0444\u0430\u043d, in dungani: \u041c\u0438\u043b\u0451\u043d\u0447\u0443\u0430\u043d) \u00e8 un villaggio del Kirghizistan; \u00e8 popolato prevalentemente da dungani."}
{"id": "2260989", "revid": "339392", "url": "https://it.wikipedia.org/wiki?curid=2260989", "title": "ZVL Zilina", "text": ""}
{"id": "2260990", "revid": "116301258", "url": "https://it.wikipedia.org/wiki?curid=2260990", "title": "Coppa Mitropa 1982-1983", "text": "La Coppa Mitropa 1982-1983 fu la quarantunesima edizione del torneo e venne vinta dagli ungheresi del Vasas, al sesto titolo nella competizione, che erano stati iscritti d\u2019ufficio dal loro paese per il loro prestigio.\nTorneo.\nRisultati.\n\"Gare giocate il 20 ottobre\"\n\"Gare giocate il 3 novembre\"\n\"Gare giocate il 24 novembre\"\n\"Gare giocate il 2 marzo\"\n\"Gare giocate il 16 marzo\"\n\"Gare giocate il 6 aprile\""}
{"id": "2260991", "revid": "1305772", "url": "https://it.wikipedia.org/wiki?curid=2260991", "title": "Inside All the People", "text": "Inside All the People \u00e8 un singolo del gruppo musicale italiano Planet Funk, pubblicato nel 2001 come secondo estratto dal primo album in studio \"Non Zero Sumness\".\nDescrizione.\nIl brano \u00e8 stato scritto da Domenico Canu, Sergio Della Monica, Marco Baroni e Alex Neri e registrato dai Planet Funk. La parte vocale del brano \u00e8 cantata da Dan Black.\nVideo musicale.\nIl videoclip \u00e8 stato prodotto dalla HLA e diretto dai registi Stuart Rideout e Grant Freeman.\nIl video inizia con il sottofondo di Chase The Sun accompagnato da una folla di gente che si muove a velocit\u00e0 folle, poi la musica comincia quando viene ripreso un palazzo a vetri, e li Dan Black inizia a eseguire il pezzo dentro ad una vetrata seguendo con lo sguardo quel che succede gi\u00f9 in strada. Ad un certo punto la telecamera si sofferma su un uomo che sta aspettando qualcuno, ma viene urtato involontariamente da una bellissima ragazza dagli occhi azzurroverdi. Lui e lei si incrociano con lo sguardo e il signore, affascinato dalla giovane, rimane un momento in trance finch\u00e9 entrambi di punto in bianco si buttano contro la vetrata come colpiti da qualcosa, e li iniziano la coreografia ballando sulla vetrata dove i Planet funk li seguono con attenzione. Successivamente i due ballerini cadono gi\u00f9 abbracciati, ma senza farsi male, e proseguono per la loro strada."}
{"id": "2260996", "revid": "117047798", "url": "https://it.wikipedia.org/wiki?curid=2260996", "title": "Santa Rania", "text": "Santa Ran\u00eca \u00e8 una frazione del comune di Caccuri, di circa 300 abitanti. Dista dal proprio capoluogo circa 7\u00a0km e a circa 38\u00a0km da Crotone.\nStoria.\nIl nome deriva da Sant'Anania, al tempo della venuta degli asceti basiliani (il nome si \u00e8 trasformato secondo l'influenza del dialetto locale, da Sant'Anania a Sant'Arania, e successivamente in Santa Rania). .\nVicino al paese c'\u00e8 la \"Timpa dei Santi\", famoso insediamento Monaci basiliani."}
{"id": "2260997", "revid": "287204", "url": "https://it.wikipedia.org/wiki?curid=2260997", "title": "Betelgeuse nella fantascienza", "text": "Betelgeuse () \u00e8 una stella supergigante rossa nella costellazione di Orione, che spesso \u00e8 stata citata nelle opere di fantascienza."}
{"id": "2261003", "revid": "1566286", "url": "https://it.wikipedia.org/wiki?curid=2261003", "title": "Ariella Reggio", "text": "Biografia.\nDopo essersi diplomata al Liceo Classico, studia recitazione alla scuola Silvio D'Amico di Trieste. Entra poi a far parte della compagnia di prosa della RAI. Negli anni sessanta si trasferisce in Inghilterra dove rimane cinque anni e collabora con la BBC, conducendo alcune trasmissioni culturali radiofoniche e televisive, fra cui un corso di lingua italiana.\nTornata in Italia, continua a lavorare come attrice teatrale in vari teatri, tra cui il Piccolo Teatro di Milano di Giorgio Strehler e il Teatro della Tosse di Genova, e inizia una lunga collaborazione col Teatro Stabile del Friuli-Venezia Giulia. Partecipa inoltre a numerose operette al Teatro Verdi di Trieste.\nNel 1976 \u00e8 tra le fondatrici del \"Teatro Popolare La Contrada\", che ora ha sede a Trieste presso il Teatro Orazio Bobbio. Collabora attivamente nella produzione della Contrada in testi sia comici sia drammatici; ha collaborato con il Teatro Stabile di Firenze in \"Ti ho sposato per allegria\" e \"il compleanno\".\nNel 1988 recita in televisione ne \"La coscienza di Zeno\", miniserie televisiva in due puntate con Johnny Dorelli e Ottavia Piccolo, diretta da Sandro Bolchi. Nel 2006 lavora al film \"Il giorno + bello\". Nel 2008 \u00e8 nel cast del film \"Si pu\u00f2 fare\" e della miniserie TV \"Rebecca, la prima moglie\". Dallo stesso anno \u00e8 nel cast della serie televisiva \"Tutti pazzi per amore\". Nel 2010 recita in un episodio di \"Boris\", e nel 2011 partecipa alla miniserie TV \"Atelier Fontana - Le sorelle della moda\".\nNel 2014 le viene conferito il premio San Giusto d'Oro dai cronisti del Friuli Venezia Giulia."}
{"id": "2261022", "revid": "125399101", "url": "https://it.wikipedia.org/wiki?curid=2261022", "title": "Keith Hudson", "text": "Biografia.\nCresciuto in una famiglia di musicisti, Hudson lavor\u00f2 dapprima come dentista ma gi\u00e0 a 14 anni inizi\u00f2 ad apprendere da musicisti come Don Drummond, portando il suo trombone alle sessioni presso lo Studio One di Coxsone Dodd a Brentfoard Road, a Kingston.\nEntr\u00f2 nel mondo della musica nel 1968 ottenendo alcuni ritmi rocksteady dei Termites e Carl Bryan\ndalla Olympic Records e registrandovi versioni cantate, come \"Old Broom\" e \"You Must be Popular\".\nQuesti 45 giri, pubblicati sulle sue etichette, \"Imbidmts\" e \"Rebind\" ottennero sufficiente successo tanto da permettergli di comprare tempo di registrazione in studio per se stesso.\nNella sua prima sessione di registrazione in studio produsse la hit di Ken Boothe \"Old Fashioned Way\", successivamente ripresa da Dennis Alcapone con \"Spanish Omega\" e U-Roy con \"Dynamic Fashion Way\".\nNei mesi successivi lavor\u00f2 con i cantanti Delroy Wilson, Alton Ellis, Bunny Gale e John Holt.\nFu uno dei primi a far incidere il deejay U Roy, nel 1969, anche se la prima registrazione di U Roy fu con Peter Tosh per Lee Perry con \"Earth's Rightful Ruler\".\nAltre produzioni di DJ comprendono numerosi brani di Dennis Alcapone e Big Youth (\"S 90 Skank\", incisa nel 1972 e che divenne uno dei pi\u00f9 grandi successi del DJ).\nAnche se piuttosto limitato alla voce, ha registrato innumerevoli canzoni come cantante e i suoi primi album \"Furnace\" e \"Class and Subject\" mostrano il suo distintivo modo di cantare.\nNel 1974 smise di produrre altri cantanti e DJ per concentrarsi alle sue produzioni, realizzando un gran numero di strumentali e, dopo lo scarso successo del suo terzo album, \"Entering the Dragon\", emigr\u00f2 in Gran Bretagna, dove lavor\u00f2 con Brent Clarke e la sua etichetta \"Atra\" e incise presso gli studi di registrazione londinesi \"Chalk Farm Studios\" con molti musicisti reggae di stanza a Londra e sovraincidendo molti suoi ritmi giamaicani.\nIl primo LP a venir fuori da queste sessioni fu, nel 1975, il classico \"Flesh of My Skin\", il suo primo disco ad uscire solo in Gran Bretagna e uno dei veri primi album reggae, piuttosto che una mera collezione di singoli.\nIl disco non usc\u00ec in Giamaica, anche se qui acquis\u00ec una grossa reputazione fra i musicisti pi\u00f9 aperti.\nIl suo successivo LP inglese, \"Torch of Freedom\", fu meno musicale con l'overdubbing che tendeva a ridurre la qualit\u00e0 delle tracce originali, anche se la sua pratica di far seguire ciascuna traccia vocale con la relativa versione strumentale divenne di moda tre anni dopo durante la \"Showcase mania\".\nNel 1975, Hudson realizz\u00f2 il classico \"Pick a Dub\", ampiamente considerato come il primo album dub deliberatamente tematico, con i brani specificamente mixati nello stile dub allo scopo di comparire insieme su di un LP.\nIl disco presenta vari mix dubwise del suo \"We Will Work It Out\", il brano base per \"S-90 Skank\", con una fresca parte di melodica di Augustus Pablo, \"The Exile Song\" di Skiddy e Detroit e un remake di \"Satta Massagana\" e \"Declaration of Rights\" degli Abyssinians.\nMentre era in Gran-Bretagna ha firmato per Virgin ed ha pubblicato l'album \"Too Expensive\", LP di musica funky/soul accolto piuttosto male.\nNel 1978 si spost\u00f2 negli Stati Uniti, riprendendo a collaborare con i Soul Syndicate, che lo aveva accompagnato in molte delle sue migliori registrazioni in Giamaica.\nIl suo album \"Rasta Communication\", preceduto dalla sua controparte dub, l'album \"Brand\", fu ben accolto da un vasto pubblico ed \u00e8 considerato un classico del roots reggae.\nA questo segu\u00ec l'album \"Nuh Skin Up Dub\" e la sua controparte vocale \"From One Extreme to Another\" nel 1979.\nDall'inizio degli anni ottanta, era considerevolmente fuori dalle nuove tendenze della musica reggae.\nRitorn\u00f2 ai suoi ritmi per suo LP successivo \"Playing It Cool\" (1981), registrando nuovi brani cantati su sue vecchie registrazioni. Incise il suo ultimo LP nel 1982, \"Steaming Jungle\".\nNel 1984, mentre stava lavorando con Aston e Carlton Barrett, che gi\u00e0 avevano suonato in \"Picka A Dub\" e \"Torch of Freedom\", Hudson \u00e8 morto di cancro ai polmoni nel novembre dello stesso anno."}
{"id": "2261026", "revid": "1305772", "url": "https://it.wikipedia.org/wiki?curid=2261026", "title": "Northern Star", "text": "Northern Star (\"stella del nord\" in lingua inglese) pu\u00f2 riferirsi a:"}
{"id": "2261027", "revid": "287204", "url": "https://it.wikipedia.org/wiki?curid=2261027", "title": "Northern Star (singolo)", "text": ""}
{"id": "2261028", "revid": "287204", "url": "https://it.wikipedia.org/wiki?curid=2261028", "title": "Kotovsk (Russia)", "text": "Kotovsk \u00e8 una citt\u00e0 della Russia sudoccidentale, situata nella parte centrale del bassopiano della Oka e del Don, sulla sponda sinistra del fiume Cna, 13 km a sud del capoluogo Tambov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2261031", "revid": "287204", "url": "https://it.wikipedia.org/wiki?curid=2261031", "title": "Reason (album)", "text": ""}
{"id": "2261032", "revid": "1305772", "url": "https://it.wikipedia.org/wiki?curid=2261032", "title": "Reason", "text": ""}
{"id": "2261036", "revid": "1684799", "url": "https://it.wikipedia.org/wiki?curid=2261036", "title": "This Time", "text": ""}
{"id": "2261037", "revid": "287204", "url": "https://it.wikipedia.org/wiki?curid=2261037", "title": "This Time (singolo)", "text": ""}
{"id": "2261039", "revid": "599013", "url": "https://it.wikipedia.org/wiki?curid=2261039", "title": "Juri Judt", "text": "Carriera.\nConta 4 presenze nella nazionale tedesca Under-21."}
{"id": "2261047", "revid": "1543377", "url": "https://it.wikipedia.org/wiki?curid=2261047", "title": "Municipalit\u00e0 locale di Ulundi", "text": "Ulundi \u00e8 una municipalit\u00e0 locale (in inglese Ulundi Local Municipality) appartenente alla municipalit\u00e0 distrettuale di Zululand della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 212.972 abitanti.\nLa sede amministrativa e legislativa \u00e8 la citt\u00e0 di Ulundi e il suo territorio si estende su una superficie di ed \u00e8 suddiviso in 24 circoscrizioni elettorali (\"wards\"). Il suo codice di distretto \u00e8 KZN266.\nGeografia fisica.\nConfini.\nLa municipalit\u00e0 locale di Ulundi confina a nord e a ovest con quella di Abaqulusi, a est con quella di Nongoma e con il District Management Areas KZDMA27, a sud con quelle di Ntambanana, Mthonjaneni e Nkandla (UThungulu) e a ovest con quella di Nquthu (Umzinyathi)."}
{"id": "2261052", "revid": "1305772", "url": "https://it.wikipedia.org/wiki?curid=2261052", "title": "Sputi", "text": ""}
{"id": "2261058", "revid": "697352", "url": "https://it.wikipedia.org/wiki?curid=2261058", "title": "See You on the Other Side", "text": "See You on the Other Side (\"ci vediamo dall'altra parte\" in lingua inglese) pu\u00f2 riferirsi a:"}
{"id": "2261060", "revid": "57342", "url": "https://it.wikipedia.org/wiki?curid=2261060", "title": "Premi C\u00e9sar 1995", "text": "La cerimonia di premiazione della 20\u00aa edizione dei Premi C\u00e9sar si \u00e8 svolta il 25 febbraio 1995 al Palais des Congr\u00e8s di Parigi. \u00c8 stata presieduta da Alain Delon. \u00c8 stata trasmessa da Canal+.\nIl film che ha ottenuto il maggior numero di candidature (dodici) e di premi (cinque) \u00e8 stato \"La Regina Margot\" (\"La Reine Margot\") di Patrice Ch\u00e9reau.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2261063", "revid": "115549", "url": "https://it.wikipedia.org/wiki?curid=2261063", "title": "Union Teplice", "text": ""}
{"id": "2261065", "revid": "116289991", "url": "https://it.wikipedia.org/wiki?curid=2261065", "title": "Coppa Mitropa 1983-1984", "text": "La Coppa Mitropa 1983-1984 fu la quarantaduesima edizione del torneo e venne vinta dagli austriaci dell'SC Eisenstadt, club che entr\u00f2 in sostituzione del Milan AC, il quale rinunci\u00f2 a partecipare nonostante avesse vinto il Campionato di Serie B 1982-1983."}
{"id": "2261067", "revid": "339392", "url": "https://it.wikipedia.org/wiki?curid=2261067", "title": "Onofrio anacoreta", "text": ""}
{"id": "2261070", "revid": "116944", "url": "https://it.wikipedia.org/wiki?curid=2261070", "title": "Beato Agostino Novello", "text": ""}
{"id": "2261072", "revid": "93556", "url": "https://it.wikipedia.org/wiki?curid=2261072", "title": "De thesauris in Peru", "text": "Il De Thesauris in Peru \u00e8 un trattato scritto dal sacerdote domenicano spagnolo e riformista Bartolom\u00e9 de Las Casas (1484 \u201317 luglio 1566), primo vescovo del Chiapas.\nDescrizione.\nIn quest'opera, uno dei suoi ultimi lavori prima di morire, Las Casas difende vigorosamente i diritti dei popoli nativi del Per\u00f9 contro lo schiavismo imposto dai primi conquistadores. L'opera si pone anche il dubbio sulla legittimit\u00e0 del diritto spagnolo di prendere possesso dell'oro e dell'argento pagati per la liberazione di Atahualpa, imperatore Inca, cos\u00ec come dei beni di valore saccheggiati dai luoghi sepolcrali della popolazione indigena.\nQuale colono del Nuovo Mondo, si dichiara spaventato dal comportamento che i conquistadores tengono nei confronti dei nativi americani. Nel \"De thesauris in Peru\", dedicato a re Filippo II di Spagna, Las Casas ammette di aver supportato le atrocit\u00e0 appena giunto nel Nuovo Mondo, ma di essere convinto che queste azioni avrebbero portato al collasso della Spagna a causa della punizione divina. Secondo Las Casas, era dovere degli spagnoli convertire gli indiani, che sarebbero diventati fedeli alla corona, piuttosto che ucciderli. Per eliminare il giogo della schiavit\u00f9 che pesava su di loro, Las Casas suggerisce di utilizzare gli africani al loro posto, salvo poi ricredersi quando viene a sapere di come sono trattati gli schiavi africani."}
{"id": "2261073", "revid": "1305772", "url": "https://it.wikipedia.org/wiki?curid=2261073", "title": "Sat Expo", "text": "SAT Expo (acronimo di Satellite and Advanced Telecommunications) \u00e8 un evento fieristico dedicato ai servizi e alle applicazioni dello Spazio e delle Tlc integrate. Rivolta soprattutto alle aziende del settore, ha richiamato nella edizione del 2008 circa 7000 visitatori, 13 delegazioni straniere e 120 espositori\nFondata nel 1997, Sat Expo si \u00e8 svolta presso la Fiera di Vicenza fino al 2007, anno in cui \u00e8 stata spostata alla Nuova Fiera di Roma.\nEdizione 2009.\nL'edizione del 2009 si \u00e8 tenuta dal 19 al 21 di marzo presso la Nuova Fiera di Roma. I temi fondamentali sono quelli relativi ai servizi e alle applicazioni dello spazio:\nIl 21 marzo si \u00e8 tenuto presso Sat Expo, lo Space Education Day, giornata dedicata alla formazione e alle nuove professioni per la ricerca aerospaziale, creata in particolare per gli studenti delle facolt\u00e0 di ingegneria e delle scuole superiori.\nI main sponsor sono Eutelsat e Finmeccanica."}
{"id": "2261082", "revid": "59785", "url": "https://it.wikipedia.org/wiki?curid=2261082", "title": "Guardia corsa papale", "text": "La fondazione ufficiale della Guardia c\u00f2rsa papale o anche, pi\u00f9 semplicemente, Guardia c\u00f2rsa, risale al 1603, anno in cui papa Clemente VIII arruol\u00f2 in Corsica 600 fanti i quali formarono un corpo militare composto esclusivamente da c\u00f2rsi con funzioni di guardia del pontefice e di milizia urbana. Tuttavia, prima di ci\u00f2 diverse milizie mercenarie c\u00f2rse erano state arruolate dai papi sin dalla seconda met\u00e0 del quindicesimo secolo.\nStoria.\nLa comunit\u00e0 c\u00f2rsa di Roma.\nSin dal IX secolo, ai tempi di Leone IV, \u00e8 attestata la presenza di una colonia c\u00f2rsa a Porto, presso l'odierna Fiumicino, mentre nello stesso periodo esisteva un convento di monache c\u00f2rse lungo la via Appia. Tuttavia, un'emigrazione c\u00f2rsa pi\u00f9 massiccia verso Roma cominci\u00f2 lentamente nel XV secolo: in un primo tempo i c\u00f2rsi si sparsero per tutti i rioni, poi dall'inizio del Cinquecento si concentrarono sull'isola Tiberina e in Trastevere, dove la chiesa di San Crisogono fu \"titolo nazionale\" e basilica cimiteriale dei c\u00f2rsi.\nOriginariamente i c\u00f2rsi potevano trovare in citt\u00e0 e nei dintorni solo lavori umili, soprattutto nel campo della pastorizia e del commercio del vino (i vini dell'isola erano molto ricercati in quel periodo). A causa di ci\u00f2, ancora durante il XV secolo, i c\u00f2rsi ebbero grandi difficolt\u00e0 ad integrarsi nella societ\u00e0 romana, dove le reali possibilit\u00e0 di avanzamento sociale erano solo tre: una carriera come uomini di chiesa, oppure come servitori nei palazzi Vaticani, o come soldati al servizio del Papa o di qualche barone romano.\nQuesta situazione, insieme con il loro carattere aggressivo, spinse molti di loro verso il crimine. Molti c\u00f2rsi erano attivi come ladri e briganti, sia in citt\u00e0 e nella campagna romana. Anche se i c\u00f2rsi non erano di certo il pi\u00f9 turbolento gruppo di immigrati in citt\u00e0, la fama acquisita in questo modo fu cos\u00ec cattiva che i papi emisero molte leggi contro di loro: tra queste, il decreto emesso nel 1475 da Papa Sisto IV che vietava ai c\u00f2rsi di stabilirsi in citt\u00e0 a meno che non fossero in grado di pagare una cauzione di duecento ducati ciascuno e avessero promesso esplicitamente e in anticipo di non portare le armi, oppure quello emesso nel 1500, che ordinava l'espulsione di tutti i c\u00f2rsi da Roma e dallo Stato Pontificio.\nIn pratica, tuttavia, tutti questi decreti rimasero lettera morta, e il loro unico effetto fu quello di aumentare la coesione fra i c\u00f2rsi di Roma, i quali iniziarono un riuscito cammino di integrazione della loro comunit\u00e0 nella societ\u00e0 romana del sedicesimo secolo. Nell'Italia del Rinascimento, i c\u00f2rsi avevano la reputazione di essere uomini coraggiosi: nella Galleria delle Carte Geografiche in Vaticano, affrescata tra il 1580 e il 1583, il cartografo italiano Ignazio Danti scrisse nel cartiglio relativo alla carta dell'isola: \"La Corsica ha ricevuto quattro grandi doni dalla natura: i suoi cavalli, i suoi cani, i suoi uomini orgogliosi e coraggiosi ed i suoi vini, generosissimi, che i principi tengono in altissima considerazione!\". Non fu quindi difficile per i c\u00f2rsi trovare impiego come soldati al servizio dei papi, raggiungendo spesso il rango di ufficiale e un elevato status sociale.\nOrigine e formazione della Guardia c\u00f2rsa.\nI mercenari c\u00f2rsi formarono il nucleo di una milizia c\u00f2rsa la quale, pertanto, precedette l'istituzione nel 1506 della pi\u00f9 famosa e tuttora esistente Guardia Svizzera. Tra il 1468 e il 1471, quattro compagnie di cavalleria pesante composta da cavalieri c\u00f2rsi furono arruolate dal Papa. Durante i regni dei Papi Alessandro VI (r. 1493-1503) e Giulio II (r. 1503-1513) queste compagnie furono rinforzate. Nel 1528, dopo la rotta del maresciallo Lautrec a Napoli, i resti dell'esercito francese si trasferirono a nord attraversando lo Stato Pontificio. Tra di loro c'erano bande di c\u00f2rsi forti di 3.000 uomini al servizio della Francia. Seicento di loro si fermarono a Roma, e l\u00ec presero servizio sotto Clemente VII (r. 1523-1534).\nTra queste truppe erano le Compagnie di Ventura dei Condottieri Sampiero Corso e Raffaello Corso. Nel 1543, i membri della milizia c\u00f2rsa con dimora in Trastevere chiesero al Papa il permesso di stabilire l'Arciconfraternita del Carmine, con sede a San Crisogono e ancora esistente fino ad oggi. Nel 1603 papa Clemente VIII (r. 1592-1605) arruol\u00f2 in Corsica seicento fanti. Tale atto segna l'inizio ufficiale della Guardia c\u00f2rsa. I soldati erano acquartierati nel rione Regola, nei pressi della chiesa della Santissima Trinit\u00e0 dei Pellegrini, non lontano da Ponte Sisto, e in rione Ponte, in \"Vicolo dei soldati\", che deve il suo nome a un'altra caserma occupata da soldati c\u00f2rsi.\nUn altro luogo frequentato da soldati era \"Vicolo dell'Armata\", anche nella Regola, una corta stradina che collega Via Giulia con la riva del Tevere, dove esisteva una locanda, l\"'Osteria dell'Armata\", cos\u00ec chiamata perch\u00e9 era frequentata da soldati c\u00f2rsi appartenenti alla guardia del Papa. Secondo il diplomatico Fulvio Testi, la Guardia c\u00f2rsa venne rafforzata nel 1637 quando, a causa di un aumento della criminalit\u00e0 in citt\u00e0, vennero arruolati quattrocento soldati. Tuttavia, secondo Testi il loro arrivo non miglior\u00f2 la situazione. I c\u00f2rsi erano famigerati a Roma per la loro tendenza a partecipare a scontri e risse, e i soldati della guardia non facevano eccezione. Sotto il regno di Urbano VIII, il 21 aprile 1642, luned\u00ec di Pasqua, scoppi\u00f2 una rissa tra soldati c\u00f2rsi e un gruppo di \"corazze\", un altro corpo militare papale, composto quasi esclusivamente da uomini provenienti da Bologna, i quali erano acquartierati alla salita di Sant'Onofrio al Gianicolo.\nDue c\u00f2rsi morirono, e solo l'intervento del cardinal nipote Francesco Barberini, che accorse dalla vicina Basilica di San Pietro, pose fine alla lotta. Tuttavia i c\u00f2rsi non si dettero per vinti, e nei giorni successivi combattimenti si svolsero in Via della Lungara, Tor di Nona e Castel Sant'Angelo. I commercianti e i negozianti di Via dei Coronari e delle stradine circostanti del rione Ponte furono costretti a barricarsi, temendo il saccheggio delle loro case e negozi. Alla fine, solo un altro intervento del Cardinal Barberini con molti soldati il 2 maggio pose fine ai combattimenti. Il giorno seguente, le forche furono innalzate presso l'ospedale di Santo Spirito, nel Borgo, e sette soldati c\u00f2rsi furono impiccati. Un altro, che aveva ucciso una \"corazza\" ferita mentre un frate di Sant'Agostino la stava confessando, fu giustiziato con la mazzuola.\nLa fine della Guardia c\u00f2rsa.\nLa fine della Guardia c\u00f2rsa, scatenata da un incidente accaduto a Roma il 20 agosto 1662, consente di gettare uno sguardo sull'evoluzione della situazione geopolitica in Europa e sulla crescente influenza francese in Italia. Verso la met\u00e0 del XVII secolo la presenza a Roma di numerose rappresentanze diplomatiche degli stati europei aveva finito per creare una situazione paradossale, in quanto le maggiori potenze - attraverso un'estensione eccessiva del concetto di extraterritorialit\u00e0, la cosiddetta \"libert\u00e0 di quartiere\" - avevano in certi casi munito le loro ambasciate di vere e proprie guarnigioni militari (che si sentivano libere di girare armate per le strade della citt\u00e0) e condotto alla trasformazione di intere zone del centro cittadino in zone franche, dove delinquenti e assassini di ogni risma trovavano rifugio e impunit\u00e0.\nPapa Alessandro VII cerc\u00f2 di porre rimedio a tali eccessi e fu presto accontentato in tal senso tanto dalla Spagna, quanto dall'Impero. Luigi XIV di Francia, al contrario, invi\u00f2 a Roma suo cugino Carlo III, duca di Cr\u00e9quy, come ambasciatore straordinario con una scorta militare rafforzata, per provocare la curia romana e la famiglia del papa. Il comandante della Guardia, Don Mario Chigi, reag\u00ec ordinando a 150 soldati di pattugliare le strade di Roma. Il compito dell'ambasciatore era chiaramente quello di sabotare lo sforzo del papa di creare un'alleanza anti-ottomana. \nGiunto a Roma, Cr\u00e9qui chiese bruscamente al Papa di estendere la libert\u00e0 di quartiere ben al di l\u00e0 del limite di Palazzo Farnese, includendo via Giulia, che faceva parte del tragitto che i soldati c\u00f2rsi dovevano percorrere ogni giorno per raggiungere le Carceri nuove (la prigione di stato) dalle loro caserme situate a Trinit\u00e0 dei Pellegrini. In breve tempo - e quasi inevitabilmente - i soldati francesi e quelli corsi vennero alle mani: un giorno fecero scoppiare una grave rissa presso il Ponte Sisto con i militi della Guardia c\u00f2rsa che controllavano l'accesso al ponte.\nL'affronto dovette essere particolarmente grave (ne erano stati segnalati molti altri sin dal 1661, ma senza gravi conseguenze), perch\u00e9 anche i militi a riposo nella caserma della Guardia alla Trinit\u00e0 dei Pellegrini, presso Palazzo Spada, accorsero ad assediare il vicino Palazzo Farnese, sede dell'ambasciatore francese, pretendendo la consegna dei militi francesi responsabili dello scontro. Ne segu\u00ec una sparatoria, innescata dal casuale ritorno a Palazzo Farnese, sotto nutrita scorta militare francese, della moglie dell'ambasciatore. Un paggio della signora di Cr\u00e9qui rimase mortalmente ferito e Luigi XIV ne approfitt\u00f2 per trarne pretesto per portare ai massimi livelli lo scontro con la Santa Sede, gi\u00e0 avviato sotto il governo del cardinale Mazarino.\nIl papa e il Governatore di Roma, il cardinale Lorenzo Imperiali, riconosciuta subito la gravit\u00e0 dell'incidente, e congedati immediatamente i c\u00f2rsi, nominarono una commissione per decidere l'importo dell'indennit\u00e0 per la Francia. Tuttavia, il duca di Cr\u00e9quy rifiut\u00f2 qualsiasi sistemazione extragiudiziale e il 1\u00ba settembre lasci\u00f2 Roma per la Toscana, accompagnato dai cardinali favorevoli alla Francia. La reazione e le pretese del Re di Francia nei confronti del Papa diedero la misura della potenza, ma anche della personalit\u00e0 e dei metodi adottati dal monarca il quale, dopo il ritiro dell'ambasciatore da Roma, espulse il nunzio apostolico in Francia, cardinale Celio Piccolomini.\nDa parte sua, il parlamento di Aix-en-Provence decise l'annessione di Avignone e del Contado Venassino alla Francia. Il re di Francia minacci\u00f2 di invadere Roma se il pontefice non gli avesse presentato le sue scuse e non si fosse piegato ai suoi desideri, che comprendevano: lo scioglimento immediato della Guardia c\u00f2rsa; l'emissione di un anatema contro la loro patria; l'impiccagione per rappresaglia di un certo numero di militi e la condanna al remo in galea per molti altri; la rimozione del Governatore di Roma; l'esilio del comandante della guardia, Mario Chigi, fratello del papa, e l'erezione nei pressi della caserma della Guardia di una piramide d'infamia ad imperitura maledizione dei c\u00f2rsi che avevano osato sfidare l'autorit\u00e0 francese.\nIl papa in un primo tempo oppose un rifiuto e cerc\u00f2 di temporeggiare, ma la concretezza della minaccia di una discesa dell'esercito francese su Roma lo fece via via cedere. La Guardia c\u00f2rsa venne sciolta per sempre e alcuni militi furono impiccati, il monumento d'infamia venne eretto, il Governatore fu esiliato da Roma. Nel febbraio 1664 i territori avignonesi furono restituiti e in luglio, a Fontainebleau, il nipote del papa, Flavio Chigi, fu costretto ad umiliarsi, a intercedere per il padre Mario e a presentare le scuse di Roma al Re di Francia, che quattro anni pi\u00f9 tardi concesse il permesso a demolire la colonna infame.\nNel corso delle trattative, Luigi XIV aveva colto l'occasione per espandere la propria influenza in Italia atteggiandosi a protettore dei principi italiani per aver costretto il Papa, sempre nel contesto delle \"riparazioni\" per l'incidente della Guardia corsa, a rendere Castro e Ronciglione al Duca di Parma e a indennizzare il Duca di Modena dei suoi diritti su Comacchio."}
{"id": "2261083", "revid": "116291667", "url": "https://it.wikipedia.org/wiki?curid=2261083", "title": "Coppa Mitropa 1984-1985", "text": "La Coppa Mitropa 1984-1985 fu la quarantatreesima edizione del torneo e venne vinta dagli jugoslavi dell'Iskra Bugojno, al primo titolo nella competizione.\nTorneo.\n\"Gare giocate il 17 e 24 ottobre\"\n\"Gare giocate il 7 novembre\"\n\"Gare giocate il 28 novembre\"\n\"Gare giocate il 19 e 27 marzo\"\n\"Gare giocate il 3 e 10 aprile\"\n\"Gare giocate il 24 e 27 aprile\""}
{"id": "2261087", "revid": "262457", "url": "https://it.wikipedia.org/wiki?curid=2261087", "title": "Monte L\u00fa", "text": ""}
{"id": "2261096", "revid": "287204", "url": "https://it.wikipedia.org/wiki?curid=2261096", "title": "Saito Hajime", "text": ""}
{"id": "2261107", "revid": "1543377", "url": "https://it.wikipedia.org/wiki?curid=2261107", "title": "Municipalit\u00e0 locale di Emadlangeni", "text": "Emadlangeni \u00e8 una municipalit\u00e0 locale (in inglese Emadlangeni Local Municipality) appartenente alla municipalit\u00e0 distrettuale di Amajuba della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 32.278 abitanti.\nLa sede amministrativa e legislativa \u00e8 la citt\u00e0 di Utrecht e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 KZN253.\nQuesta municipalit\u00e0 locale \u00e8 anche chiamata Utrecht.\nGeografia fisica.\nConfini.\nLa municipalit\u00e0 locale di Emadlangeni confina a nord con quella di Pixley ka Seme (Gert Sibande/Mpumalanga), a est con quelle di eDumbe, Abaqulusi (Zululand) e Nquthu (Umzinyathi), a sud con quella di Endumeni (Umzinyathi) e a ovest con quelle di Dannhauser e Newcastle."}
{"id": "2261110", "revid": "399", "url": "https://it.wikipedia.org/wiki?curid=2261110", "title": "Dossografo", "text": ""}
{"id": "2261115", "revid": "767487", "url": "https://it.wikipedia.org/wiki?curid=2261115", "title": "Ioan Andone", "text": "Carriera.\nCalciatore.\nClub.\nFece il suo debutto in Divisione A scendendo in campo per il Corvinul Hunedoara nel 1979. Nel 1983 pass\u00f2 alla Dinamo Bucarest, con la quale vinse il Campionato nel 1984 e nel 1990 e la Coppa di Lega nel 1984, nel 1986 e nel 1990, stesso anno in cui si trasfer\u00ec agli spagnoli dell'Elche Club de F\u00fatbol per la cifra di 520.000$. L'anno successivo va a giocare nei Paesi Bassi per l', squadra dove chiude la carriera nel 1993, all'et\u00e0 di 33 anni.\nNazionale.\nAndone scese in campo per la Nazionale Romena 55 volte segnando 2 goal fra il 1982 e il 1990, partecipando, fra l'altro, agli Europei del 1984 e ai Mondiali del 1990.\nAllenatore.\nDopo il ritiro da giocatore, Andone inizi\u00f2 la carriera da allenatore, prendendo le redini dello Sportul Studen\u021besc. Allen\u00f2 poi l'U Cluj, Petrolul Ploie\u0219ti, Farul Constan\u021ba, FC Bra\u0219ov, FC Bihor Oradea. Nel 2002, dopo essere tornato per la terza volta allo Sportul, pass\u00f2 alla Dinamo Bucarest, dove vinse un Campionato e tre Coppe di Lega in tre anni. Si trasferisce poi ai ciprioti dell'Omonia Nicosia per poi tornare in Romania al CFR Cluj, con il quale si laurea nuovamente Campione prima di essere esonerato a ottobre 2012\nDal 2008 al 2009 ha allenato l'Al-Ettifaq."}
{"id": "2261116", "revid": "970685", "url": "https://it.wikipedia.org/wiki?curid=2261116", "title": "Attilio Simonetti", "text": "Biografia.\nFiglio di Francesco, argentiere e cesellatore romano, e di Carolina Raffaelli, appartenente a una nota famiglia di mosaicisti, annovera tra i suoi avi Giacomo Raffaelli, la cui riproduzione a mosaico dell\"'Ultima Cena\" di Leonardo da Vinci, eseguita nel 1818 fu rivendicata dall'imperatore Francesco I d'Austria e collocata nella chiesa dei Minoriti di Vienna e suo figlio Vincenzo Raffaelli, mosaicista.\nSin da giovane manifest\u00f2 uno spiccato interesse per la pittura ed il disegno, che lo fece conoscere ed apprezzare da Mari\u00e0 Fortuny i Marsal, di cui fu discepolo e amico. Il pittore perugino Nicola Ortis consigli\u00f2 i genitori di avviare l'allora sedicenne ragazzo verso gli studi artistici. \nNel 1868 Simonetti espose due opere all'Accademia di Brera, \"Interno di cucina a Trastevere\" e \"Portone a via dei Carbonari\". Nella Esposizione Nazionale di Belle Arti a Napoli nel 1877 present\u00f2 una coppia di dipinti, \"L'araldo\" e \"Il tamburino\", che furono acquistati dal Principe Umberto, che pochi mesi dopo sarebbe diventato Re d'Italia con il nome di Umberto I.\nA Napoli, durante uno dei suoi numerosi viaggi con Mariano Fortuny, conobbe e divenne amico di Filippo Palizzi che successivamente nel 1877 lo invit\u00f2 a esporre le sue opere nella citt\u00e0 campana.\nNel 1875 fu tra i fondatori dell'Associazione degli Acquarellisti romani, alla quale prese parte attiva fino al 1883. Sempre nel 1883, in occasione dell'inaugurazione del Palazzo delle Esposizioni a Roma, present\u00f2 il dipinto \"Gioie Materne\".\nFu esecutore testamentario per la vendita degli oggetti raccolti da Mari\u00e0 Fortuny durante i suoi viaggi, e inizi\u00f2 quindi ad occuparsi sempre di pi\u00f9 di antiquariato, con particolare attenzione verso l'arte antica.\nIl palazzo romano Odescalchi, in via Vittoria Colonna, in Prati, acquistato da lui nel 1904, divenne la sede della sua galleria d'antiquariato e del suo atelier di pittore. Per quanto riguarda la sua attivit\u00e0 di antiquario, annover\u00f2 tra i suoi clienti John Pierpont Morgan e Lord William Astor, I visconte Astor di cui cur\u00f2, con il figlio Aldo, il progetto e l'arredamento della Villa Pompeiana a Sorrento, ispirandosi alla Casa dei Vettii di Pompei.\nSimonetti si distinse per la qualit\u00e0 delle sue opere, realizzate ad olio e acquerello, nel gusto della pittura di genere, allora in voga. Opere da lui realizzate in et\u00e0 avanzata sorprendono per la loro freschezza e per la loro intensit\u00e0.\nMusei, raccolte, documentazione.\nIl Metropolitan Museum di New York conserva tra le sue collezioni il cosiddetto \"Simonetti Carpet\", un tappeto egiziano del XVI secolo lungo quasi 8 metri. \nOpere di Simonetti sono attualmente conservate presso la Galleria d\u2019Arte Moderna di Milano, al Museo di Capodimonte a Napoli, al Museo Irpino ad Avellino, al Metropolitan Museum di New York, al Museum of Fine Arts di Boston ed al San Diego Museum of Art di San Diego, California.\nGiovanni Carboni, antiquario, discendente di Attilio Simonetti, \u00e8 detentore dell'\"Archivio Simonetti\", messo a disposizione degli studiosi, che raccoglie la documentazione sulla vita e sull'opera di Attilio Simonetti. Comprende circa 300 stampe, 260 disegni e acquerelli, 320 documenti, 500 fotografie e 120 libri e cataloghi, dal 1862 in poi."}
{"id": "2261122", "revid": "200578", "url": "https://it.wikipedia.org/wiki?curid=2261122", "title": "Via Erculea", "text": ""}
{"id": "2261126", "revid": "200578", "url": "https://it.wikipedia.org/wiki?curid=2261126", "title": "Via Herculia", "text": ""}
{"id": "2261135", "revid": "211345", "url": "https://it.wikipedia.org/wiki?curid=2261135", "title": "Mariano Fortuny y Marsal", "text": ""}
{"id": "2261136", "revid": "287204", "url": "https://it.wikipedia.org/wiki?curid=2261136", "title": "Dieci Spade", "text": "Le Dieci Spade sono un gruppo \u00e9litario di guerrieri agli ordini di Makoto Shishio, presenti nella serie di manga e anime \"Kenshin samurai vagabondo\".\nComponenti.\nIl gruppo di mercenari annovera tra i suoi elementi guerrieri fortissimi quali:\nSeta S\u014djir\u014d.\nIl pi\u00f9 forte e il pi\u00f9 giovane delle Dieci Spade. Fedelissimo di Shishio, affronta due volte Kenshin, ma alla fine si rende conto che a sbagliare non \u00e8 il samurai vagabondo, bens\u00ec il suo capo.\nUsui \"La spada Cieca\".\n\u00c8 invece il pi\u00f9 spietato tra i componenti delle Dieci Spade e a differenza degli altri membri che hanno giurato eterna fedelt\u00e0 a Shishio, questi medita vendetta nei suoi confronti.\nY\u016bky\u016bzan Anji.\nAnji \u00e8 il colui che ha insegnato il \"Doppio colpo\" a Sanosuke Sagara. \u00c8 un ex monaco buddista, passato dalla parte dei \"cattivi\" a causa di una vicenda legata alla sua giovinezza.\nSadojima H\u014dji.\nIl consigliere di Shishio. Dopo la dipartita del capo, anche lui si toglie la vita come segno di assoluta devozione.\nSawagej\u014d Ch\u014d.\nIl primo membro delle Dieci Spade ad essere affrontato, sconfitto e successivamente catturato. Diventa in seguito una spia di Saito.\nHonj\u014d Kamatari.\nGuerriero androgino, dall'aspetto e dai comportamenti prettamente femminili. Utilizza una grossa falce come arma e affronta Kaoru Kamiya.\nKariwa Henya.\n\u00c8 il primo vero avversario di Yahiko. Si libra in volo utilizzando della dinamite.\nIwanb\u014d.\nUn grassone che sembra essere tanto forte quanto tonto, affronta gli ex Oniwabanshu capeggiati da Misao. In seguito si rivela essere un seguace di Enishi.\nSaizuchi.\nUn vecchietto famoso pi\u00f9 per la sua abilit\u00e0 di mediatore loquace piuttosto che come guerriero. Si avvale dell'aiuto di Fuji.\nFuji.\nIl gigante del \"Juppongatana\". Viene affrontato e sconfitto da Seijuro Hiko.\nAoshi Shinomori.\nNon \u00e8 un vero e proprio membro del gruppo, ma si schiera dalla loro parte per potersi vendicare contro Kenshin.\nYumi Komagata.\nInoltre c'\u00e8 la fidanzata di Shishio, la quale pur non essendo un membro d'\u00e9lite, \u00e8 talmente devota a lui che si lascia ammazzare pur di dargli un vantaggio nei confronti di Kenshin."}
{"id": "2261137", "revid": "1705737", "url": "https://it.wikipedia.org/wiki?curid=2261137", "title": "Ouachita (fiume)", "text": "L'Ouachita \u00e8 un fiume degli Stati Uniti che attraversa gli Stati di Arkansas e Louisiana per una lunghezza di 973\u00a0km. \u00c8 un affluente del Red River nel quale si getta poco a monte della confluenza di questo nel fiume Mississippi.\nGeografia.\nIl fiume Ouachita trae le sue sorgenti sui Monti Ouachita, vicino alla citt\u00e0 di Mena. Si dirige verso est, dando forma al lago Ouachita, un bacino artificiale creato dalla diga \"Blakely Mountain\". Da questo lago, il fiume inizia a scorrere verso sud, in direzione del lago Hamilton e del lago Catherine attraversando l'Arkansas. Dopo il lago Catherine, riceve le acque del fiume Caddo e del Little Missouri. Dopo la citt\u00e0 di Camden, il fiume diventa navigabile. Si unisce al suo principale affluente, il fiume Saline, prima dell'entrata nello Stato della Louisiana. Il fiume, al termine del suo corso, confluisce nel Red River."}
{"id": "2261146", "revid": "196390", "url": "https://it.wikipedia.org/wiki?curid=2261146", "title": "I giardini di marzo", "text": ""}
{"id": "2261149", "revid": "109124330", "url": "https://it.wikipedia.org/wiki?curid=2261149", "title": "Liveinvolvo (video)", "text": "Liveinvolvo; oltre che il primo album live, \u00e8 anche il primo DVD di Vinicio Capossela. Il video pu\u00f2 essere considerato come una sorta di \"antologia\" del tour \"Il Ballo di San Vito\"; che raccoglie pezzi del concerto al teatro Supercinema di Padova e scene di viaggio dello stesso tour. Il CD e il video contengono brani diversi.\nRicerche Correlate.\nLiveinvolvo (CD)"}
{"id": "2261158", "revid": "262457", "url": "https://it.wikipedia.org/wiki?curid=2261158", "title": "Sh\u00e0ol\u00edn", "text": ""}
{"id": "2261162", "revid": "123368715", "url": "https://it.wikipedia.org/wiki?curid=2261162", "title": "Mondo libero", "text": "Mondo libero \u00e8 un termine coniato durante la guerra fredda volto a descrivere lo stato effettivo di libert\u00e0 d'espressione e politica nei paesi non comunisti.\nL'espressione \"mondo libero\" risale al celebre discorso di Fulton (Missouri, Stati Uniti) pronunciato il 5 marzo 1946 al Westminster College da Winston Churchill che presentava agli intervenuti alla conferenza la divisione dell'Europa in due blocchi separati, come disse con un'efficace metafora che ebbe fortunata diffusione presso l'opinione pubblica, da una \u00abcortina di ferro\u00bb.\nChurchill motivava in questo discorso la necessit\u00e0 di non condividere le nozioni concernenti la bomba atomica con altre nazioni tramite la mediazione della nascente Organizzazione delle Nazioni Unite. Se questo fosse avvenuto, egli sosteneva, ne sarebbero nate delle conseguenze negative irreparabili per il \u00abmondo democratico libero\u00bb.\nEstratto del discorso di Fulton.\n\u00abSarebbe ora un errore e un'imprudenza confidare il segreto delle conoscenze o degli esperimenti relativi alla bomba atomica, che ormai sono condivisi dagli Stati Uniti, dalla Gran Bretagna e dal Canada, a una organizzazione mondiale che sta a fatica per nascere. Sarebbe una follia criminale lasciare queste informazioni senza protezione in un mondo sempre agitato e diviso. Da nessuna parte si \u00e8 visto che qualcuno abbia perso il sonno poich\u00e9 sapeva che queste conoscenze, cos\u00ec come il metodo e le materie prime necessarie, si trovino oggi nelle mani degli americani. Io non penso invece che oggi noi avremmo tranquillamente dormito se la situazione fosse stata rovesciata e che uno Stato comunista o neofascista detenesse attualmente il monopolio di queste agenzie del terrore. Essi ispirano una tale paura che sarebbe sufficiente a imporre dei sistemi totalitari sul \"mondo libero\" democratico con le conseguenze spaventose che si possono immaginare.\u00bb\nUso del termine.\nIn seguito l'espressione \"mondo libero\", che indicava i paesi occidentali alleati degli Stati Uniti, si \u00e8 generalizzata nei media per qualificare tutto quello che non faceva parte del blocco sovietico. Questo uso non era evidentemente condiviso dalla stampa dei paesi comunisti. Dopo la fine dell'URSS, l'espressione continua ad essere usata per indicare gli Stati governati dal sistema democratico."}
{"id": "2261163", "revid": "1543377", "url": "https://it.wikipedia.org/wiki?curid=2261163", "title": "Block10", "text": "Block10 \u00e8 un collettivo di registi, fotografi, editori, grafici e stilisti che nasce a Milano nel 2002 dal progetto di Luca Merli con l'obbiettivo di creare video musicali, foto, film, cortometraggi, documentari e pubblicit\u00e0 di qualit\u00e0. La scelta del nome \u00e8 casuale, era la sigla sul citofono della prima sede del collettivo, mai cambiato e adottato fin dall'inizio come nome ufficiale del gruppo.\nNegli anni le collaborazioni con creativi, film maker, artisti e musicisti sono state molteplici. Continuando ad alimentare quella ricerca di innovazione che ne ha contraddistinto la nascita, Block10 ha prodotto e realizzato video musicali (tra cui Subsonica \"Nuvole Rapide\", Planet Funk \"The Switch\", Caparezza \"Torna Catalessi\", Sigmatibet \"Free\", Pacifico \"dal Giardino Tropicale\" per citarne alcuni); pubblicit\u00e0 nazionali e internazionali (tra cui Persol, Nike, Gas Jeans, TIM, Nescaf\u00e9, Hanse Merkur, Kellogg's Special K, Nintendo), life style documentary (Locals, Tasty Water e New City distribuiti da Entry (Inside Snowboard Magazine) e da On Board Italia), il cortometraggio The Bear And The Bee e il film di surf Onde Nostre, film sul surf italiano girato interamente in 16\u00a0mm nel 2010 e il film sui protagonisti, aristi e shaper legati alla surf culture Italiana Ritratti di Surf (2013) e il film Peninsula in uscita a giugno 2014.\nLa crew pi\u00f9 recente \u00e8 composta da Luca Merli (regista e fotografo), Giovanni Barberis (montatore e film maker), Roberta Rusconi (stylist e redattrice di moda)."}
{"id": "2261167", "revid": "1443894", "url": "https://it.wikipedia.org/wiki?curid=2261167", "title": "Electron beam melting", "text": "L'Electron Beam Melting (EBM), anche nota con il nome standardizzato di electron beam powder bed fusion (EB-PBF), \u00e8 una tecnica di fabbricazione additiva nella quale un fascio di elettroni viene utilizzato per fondere in maniera selettiva sottili strati di polvere metallica. La possibilit\u00e0 di ottenere geometrie anche molto complesse e di processare, tra le altre, leghe di titanio o superleghe rendono questa tecnica perfetta per settori in cui sono richieste particolari caratteristiche nei pezzi prodotti, quali ad esempio il settore aerospaziale, il settore automotive o il settore biomedicale.\nTecnologia.\nQuesto procedimento, che parte direttamente dal metallo puro allo stato di polvere, permette di produrre pezzi finiti e privi di vuoti (caratteristica quast'ultima peculiare di questa tecnologia fino almeno al 2011 quando i modelli di SLM (stampanti 3D metallo a tecnologia \"Selective Laser Melting\") ancora non riuscivano a raggiungere tali prestazioni di alta densit\u00e0; ora la tecnologia SLM ha raggiunto prestazioni che si avvicinano al procedimento EBM).\nIl processo di produzione prevede il posizionamento sotto vuoto degli strati di polvere del materiale da fondere, a partire da spessori di circa 0,1 mm e con una capacit\u00e0 di fusione fino a 80 cm3/h. L'operare sotto vuoto, e quindi in assenza di aria, permette anche di lavorare su materiali che altrimenti reagirebbero immediatamente con l'ossigeno producendo composti indesiderati.\nIl macchinario, che segue i comandi dettati da un file in Codice G, a sua volta generato a partire da un modello 3D, \u00e8 suddiviso in 4 settori:\nIl processo di fusione avviene a temperature tipicamente comprese tra 700 e 1.000 \u00b0C e permette di ottenere parti sostanzialmente prive di tensioni residue e che pertanto non necessitano di post trattamenti termici dopo la produzione.\nLa tecnica EBM \u00e8 stata sviluppata dall'azienda svedese Arcam.\nApplicazioni.\nL'EBM \u00e8 attualmente usato con successo nei settori aeronautico, aerospaziale e biomedico, in particolare nella fusione di titanio in lega (Ti Al6V4 o puro) per la creazione di protesi articolari biomediche per l'impianto stabile nell'uomo o nell'animale."}
{"id": "2261168", "revid": "697352", "url": "https://it.wikipedia.org/wiki?curid=2261168", "title": "Jidka (The Line)", "text": "Jidka (The Line) \u00e8 un album musicale di Saba Anglana, pubblicato nel 2006 con etichetta World Music Network/Riverboat Records.\nIl termine \"Jidka\", in somalo, significa letteralmente \"la strada\", \"la linea\". L'origine del titolo \u00e8 dato dalla linea che attraversa realmente il ventre di Saba, dividendolo in due parti, una pi\u00f9 chiara ed una pi\u00f9 scura.\nL'album ha una chiara identit\u00e0 di tradizione africana, sottolineata da strumenti tipici quali la kora, ma risente moltissimo di ritmi r'n'b, atmosfere pop e di un comparto percussivo molto moderno.\nIl disco, i cui testi sono principalmente in lingua somala, si fonda sui temi del viaggio, della rete diasporica, degli affetti, della nostalgia, dell'immigrazione, ma soprattutto, come importante controtendenza in un'epoca di nazionalismi in competizione, sul tema dell'identit\u00e0 dinamica, multipla e in costante movimento."}
{"id": "2261179", "revid": "481666", "url": "https://it.wikipedia.org/wiki?curid=2261179", "title": "Ralph Williams", "text": "Persone chiamate Ralph Williams:"}
{"id": "2261183", "revid": "729019", "url": "https://it.wikipedia.org/wiki?curid=2261183", "title": "Distruzione delle Sette Citt\u00e0", "text": "La distruzione delle Sette Citt\u00e0 (spagnolo: \"Destrucci\u00f3n de las siete ciudades\") fu un evento bellico occorso in Araucan\u00eda, nel corso della guerra di Arauco.\nStoria.\nFu il risultato della grande rivolta Mapuche del 1598, ed \u00e8 a volte considerato il termine della conquista del Cile. La rivolta fu innescata dalle notizie riguardanti il disastro di Curalaba avvenuto il 23 dicembre 1598, quando il vice toqui Pelantaru ed i suoi tenenti Anganamon e Guaiquimilla, con 300 uomini, tesero un'imboscata al governatore spagnolo Mart\u00edn Garc\u00eda \u00d3\u00f1ez de Loyola, massacrandolo insieme ai suoi cinquanta soldati.\nNegli anni che seguirono, i Mapuche riuscirono a distruggere o a forzare l'abbandono di molte citt\u00e0 e di qualche insediamento minore degli spagnoli, tra cui tutte le sette citt\u00e0 che gli spagnoli avevano fondato in territorio Mapuche, ovvero a sud del B\u00edo B\u00edo:"}
{"id": "2261188", "revid": "120482368", "url": "https://it.wikipedia.org/wiki?curid=2261188", "title": "Sandra Zampa", "text": "Biografia.\nStudi.\nSi \u00e8 diplomata al Liceo Classico \"Vincenzo Monti\" di Cesena, in provincia di Forl\u00ec-Cesena. Si \u00e8 laureata in scienze politiche presso l'Universit\u00e0 degli Studi di Bologna, con una tesi sulla storia della Chiesa con il professor Giuseppe Alberigo. Ha proseguito gli studi post-laurea sotto la guida del professor Alberigo dal 1981 fino al 1988; ha approfondito i temi della storia contemporanea, con particolare riferimento alle figure femminili del periodo pre e post conciliare, come borsista dell'Istituto per le scienze religiose di Bologna.\nAttivit\u00e0 lavorative.\nDopo l'iscrizione all'ordine dei giornalisti, nel 1990, inizia a lavorare come giornalista e a collaborare con diverse riviste e quotidiani. Ha partecipato alla nascita dell'agenzia DIRE, societ\u00e0 cooperativa nata per impulso di Tonino Tat\u00f2. Ha seguito la vita politica e le attivit\u00e0 delle istituzioni nella sua regione, la nascita dei comitati per la Costituzione di don Dossetti, il \"Viaggio nelle Cento Citt\u00e0\" di Romano Prodi. Si \u00e8 occupata dei temi religiosi della diocesi bolognese e dell'episcopato del Cardinal Biffi.\nNel 2001 \u00e8 stata eletta nel direttivo dell'associazione della Stampa dell'Emilia-Romagna e fa parte della commissione pari opportunit\u00e0 della FNSI; in questa veste ha promosso un corso di formazione per giovani giornaliste della sua regione. Dal 2004 ha lavorato con Romano Prodi, come capo ufficio stampa prima del leader de L'Unione alle elezioni regionali del 2005, poi come candidato de L'Unione alle elezioni politiche del 2006, con la responsabilit\u00e0 del coordinamento della comunicazione politica e dei rapporti con la stampa.\nAttivit\u00e0 politica.\nDal 2007 alla fine della XV legislatura nel 2008, ha ricoperto l'incarico di capo ufficio stampa della Presidenza del Consiglio dei ministri. Ha avuto cos\u00ec l'occasione di partecipare ad alcune missioni internazionali tra le quali quella svoltasi in Cina, al vertice dell'Unione europea a Bruxelles e al vertice Africa-Unione Europea a Lisbona, alle visite ufficiali in Israele e Palestina, Bulgaria e Albania. Non \u00e8 mai stata iscritta ad alcun partito, ma nel 2007 \u00e8 stata cofondatrice del Partito Democratico. Alle elezioni politiche del 2008 \u00e8 stata eletta alla Camera dei deputati nella XVI legislatura.\nCapolista della lista \"Con Bersani\" alle primarie del Partito Democratico del 25 ottobre 2009, \u00e8 stata eletta nell'Assemblea nazionale ed \u00e8 entrata nella Direzione nazionale del PD. Durante la XVI legislatura \u00e8 stata Capogruppo del Partito Democratico nella Commissione parlamentare per l'Infanzia e componente della IX Commissione (Trasporti, Poste e telecomunicazioni). Dal 21 maggio 2008 al 13 gennaio 2012 \u00e8 stata componente della XIV Commissione (Politiche dell'Unione Europea).\nNel dicembre 2012 si candida alle \u201cparlamentarie\u201d del PD, in provincia di Bologna, indette per eleggere i candidati del partito al Parlamento italiano in vista delle successive elezioni politiche del 24 e 25 febbraio. Le primarie si sono svolte il 30 dicembre e Zampa ottiene 5.733 preferenze, posizionandosi al sesto posto su quattordici candidati. L'8 gennaio 2013 la direzione nazionale del PD annuncia di candidare Zampa alla Camera dei deputati.\nAlle elezioni politiche del 2013 viene rieletta alla Camera nella circoscrizione Emilia-Romagna. Dal 7 maggio 2013 diventa componente della VII Commissione Cultura, Scienza e Istruzione e dal 22 ottobre dello stesso anno vicepresidente della Commissione Parlamentare per l'Infanzia e l'Adolescenza. Nell'ottobre 2013 pubblica il libro \"I Tre giorni che sconvolsero il PD\" dove racconta le vicende che portarono all'affondamento della candidatura di Romano Prodi alla presidenza della Repubblica ed alla rielezione di Giorgio Napolitano. \nAlle primarie per la carica di segretario del PD nel 2013 sostiene la mozione di Giuseppe \"Pippo\" Civati, che per\u00f2 arriver\u00e0 terzo con il 14% dei voti, dietro al sindaco di Firenze Matteo Renzi (67%) e Gianni Cuperlo (18%). Il 15 dicembre 2013 viene eletta vicepresidente del Partito Democratico insieme a Matteo Ricci, presieduto prima da Gianni Cuperlo e Matteo Orfini dopo. Fino alla sua elezione a vicepresidente dell'Assemblea Nazionale del PD, \u00e8 stata portavoce di Romano Prodi e della Fondazione per la Collaborazione tra i Popoli.\nIl 4 maggio 2015 \u00e8 tra coloro che non partecipa al voto dell'Italicum, la nuova legge elettorale approvata dalla Camera.\n\u00c8 membro supplente del Consiglio d'Europa dal 2013 e ne diviene membro titolare dal 2017 al 2018.\nAlle elezioni politiche del 2018 viene candidata al Senato della Repubblica, nel collegio uninominale di Ferrara, ma viene sconfitta dal candidato di centro-destra Alberto Balboni.\nDalla fine dell'attivit\u00e0 parlamentare, \u00e8 consulente giuridico esperto in diritti umani dell'infanzia e dell'adolescenza presso il Comitato interministeriale per i diritti umani (CIDU); \u00e8 esperto aggiuntivo presso il Dipartimento per le pari opportunit\u00e0 della Presidenza del Consiglio dei Ministri; \u00e8 vice presidente del Consiglio Italiano dei Rifugiati.\nIl 13 settembre 2019 entra a far parte del governo Conte II in qualit\u00e0 di sottosegretario di Stato al Ministero della salute.\nNon viene confermata nel governo Draghi ma dal 18 marzo 2021 ricopre l'incarico di Responsabile degli aspetti comunicativi relativi alle relazioni internazionali ed alle attivit\u00e0 istituzionali nazionali del Ministero della Salute."}
{"id": "2261191", "revid": "767487", "url": "https://it.wikipedia.org/wiki?curid=2261191", "title": "Generator (Aborym)", "text": "Generator \u00e8 il quarto album degli Aborym, pubblicato nel 2006. Attila Csihar presta la sua voce nella canzone \"Man Bites God\", mentre il resto dell'album \u00e8 cantato da Prime Evil."}
{"id": "2261199", "revid": "38120", "url": "https://it.wikipedia.org/wiki?curid=2261199", "title": "Juppongatana", "text": ""}
{"id": "2261200", "revid": "767487", "url": "https://it.wikipedia.org/wiki?curid=2261200", "title": "Blood Inside", "text": "Blood Inside \u00e8 il sesto album della band norvegese Ulver. \n\u00c8 anche il primo disco da cui il gruppo trae un video ufficiale, per la traccia \"It Is Not Sound\". Il video \u00e8 stato girato dalla Acoustic Kung Fu Films! nel 2004. A causa della realizzazione del video, la data di uscita del disco \u00e8 slittata al 2005.\nLa dichiarazione degli Ulver che il video \u00e8 stato girato da un \"imitatore di Kenneth Anger\" (\"with a Kenneth Anger impersonator behind the camera\") ha suscitato la reazione irata del regista. Gli Ulver hanno successivamente corretto la precedente dichiarazione, non senza una certa ironia.\nStile.\nIl disco segna una nuova evoluzione della musica degli Ulver. Nel tessuto sonoro fanno la loro comparsa generi molto differenti quali rock, jazz, musica classica, musica industriale e musica elettronica.\nLa canzone \"It Is Not Sound\" \u00e8 pesantemente basata sulla Toccata e fuga in Re minore di Johann Sebastian Bach. La melodia principale suonata dalle tastiere \u00e8 tratta dal lavoro di Bach, ed altri estratti sono udibili sullo sfondo.\nI testi di \"Christmas\" sono stati adattati dall'omonimo poema scritto nel 1922 dall'autore portoghese Fernando Pessoa."}
{"id": "2261201", "revid": "729019", "url": "https://it.wikipedia.org/wiki?curid=2261201", "title": "Maurizio De Rinaldis", "text": "Biografia.\nNato a Roma e cresciuto a Rotonda (Potenza), dopo aver conseguito la maturit\u00e0 classica entra a far parte dell'Accademia Aeronautica nel corso \"Centauro IV\" (1983-1987). Alla fine degli studi viene trasferito alla Sheppard Air Force Base (Texas).\nNella base aerea americana consegue il brevetto di Pilota Militare, successivamente si trasferisce in Inghilterra per l'abilitazione del Panavia Tornado e viene assegnato al 154\u00ba Gruppo Caccia Bombardieri Ognitempo del 6\u00ba Stormo di Ghedi (Brescia).\nPartecipa alla guerra del golfo nel 1991 e due anni dopo entra a far parte delle Frecce Tricolori dove nel tempo ha avuto i ruoli di:\nDall'ottobre 2000 al novembre 2003 De Rinaldis ha ricoperto il ruolo di comandante della Pattuglia Acrobatica Nazionale, venendo promosso a colonnello durante il ruolo.\nCon pi\u00f9 di ore di volo in pi\u00f9 di vent'anni di carriera militare, De Rinaldis ha ottenuto l'abilitazione al pilotaggio dei seguenti velivoli: \nCongedatosi dall'Aeronautica nel 2005 col grado di generale di brigata aerea, de Rinaldis \u00e8 oggi pilota di linea e istruttore di volo, e nel 2009, nel 2012 e nel 2014 \u00e8 stato direttore del Roma \"International Air Show\". Ha ad oggi pi\u00f9 di 7.000 ore volo su velivoli civili e militari.\nNel 2005 \u00e8 stato assunto dalla PIAGGIO AERO INDUSTRIES di Genova in qualit\u00e0' di Comandante Pilota con incarichi nel settore commerciale.\nDa giugno 2014 a maggio 2018 \u00e8 stato Direttore Generale di Compagnia Aeronautica Italiana S.P.A."}
{"id": "2261202", "revid": "1457847", "url": "https://it.wikipedia.org/wiki?curid=2261202", "title": "Campionato italiano di scacchi a squadre", "text": "Il Campionato italiano di scacchi a squadre \u00e8 una competizione organizzata dalla Federazione Scacchistica Italiana che si svolge in Italia dal 1959.\nNel primo campionato, disputato a Lerici, era presente un'unica serie, mentre l'anno successivo il torneo comprendeva la serie A e la serie B. Nel 1961 si \u00e8 aggiunta anche la serie C. Successivamente in qualche campionato erano previsti anche la serie D e la serie Juniores.\nIn questo articolo vengono elencate le squadre vincitrici della Serie A della FSI, competizione che ha in seguito assunto il nome di Serie Master."}
{"id": "2261207", "revid": "91475", "url": "https://it.wikipedia.org/wiki?curid=2261207", "title": "Anticoagulanti", "text": ""}
{"id": "2261210", "revid": "631536", "url": "https://it.wikipedia.org/wiki?curid=2261210", "title": "Campionato europeo di pallavolo maschile 1977", "text": "Il X campionato europeo di pallavolo maschile si svolse a Helsinki, Oulu, Tampere e Turku, in Finlandia, dal 25 settembre al 2 ottobre 1977. Al torneo parteciparono 12 squadre nazionali europee e la vittoria finale and\u00f2 per la sesta volta all'Unione Sovietica.\nFase finale.\nFinali 9\u00ba e 11\u00ba posto - Turku.\nRisultati.\nFinlandia 3:1 (15:1, 15:4, 8:15, 16:14) Holandia\nPodio.\nCampione.\nUnione Sovietica(Sesto titolo)\nSecondo posto.\nPolonia\nTerzo posto.\nRomania"}
{"id": "2261211", "revid": "287204", "url": "https://it.wikipedia.org/wiki?curid=2261211", "title": "Pierre Kolp", "text": "Biografia.\nKolp ha studiato organo e composizione presso il Conservatorio reale di Bruxelles e, pi\u00f9 tardi, ha studiato composizione presso il Conservatorio di Mosca sotto la guida di Edison Denissov (1993), perfezionandosi contemporaneamente con \nFranco Donatoni (1994-95) e Azio Corghi (1996) - Accademia Chigiana e Accademia Nazionale di Santa Cecilia. Kolp \u00e8 anche musicologo (1997)- Universit\u00e9 libre de Bruxelles.\nCarriera.\nLe sue opere sono state commissionate e programmate da festival e istituzioni quali Ars Musica, Festival van Vlaanderen, Musiq3, Radio Clara (Belgio); a Lipsia, Colonia, Festival Syntono-Parigi, Madrid, Londra, Roma, Milano etc.; in America (Qu\u00e9bec, Montr\u00e9al, Festival de m\u00fasica contempor\u00e1nea de Chile-Santiago, C\u00f3rdoba, Festival a Tempo - Caracas).\nNel 1995, con i compositori Juan Carlos Tolosa, Francis Ubertelli e David Nu\u00f1eza\u00f1ez fonda Black Jackets Company.\nCome direttore dell'Istituto Jaques-Dalcroze di Bruxelles \u00e8 implicato nella pedagogia della musica. Nel 2004, diventa presidente dell'Associazione Nazionale delle Scuole di Musica del Belgio e rappresenta il Belgio nell'European Music School Union.\nComposizioni pubblicate.\nComposizioni per strumento solista\nMusica da camera\nComposizioni per ensemble\nComposizioni per la scena\nComposizioni per orchestra\nMusica vocale "}
{"id": "2261221", "revid": "116758541", "url": "https://it.wikipedia.org/wiki?curid=2261221", "title": "Yan'an", "text": "Yan'an (cinese: ) \u00e8 una citt\u00e0-prefettura della Cina nella provincia dello Shaanxi. \u00c8 famosa per essere stata il punto di arrivo della Lunga marcia e il centro principale del Partito Comunista Cinese tra il 1935 ed il 1948.\nStoria.\nLe prime citazioni della citt\u00e0 (chiamata allora \"Yanzhou\") risalgono all'VIII secolo d.C., quando era un importante centro strategico. Fu difesa valorosamente dal generale Shen Kuo (1031-1095); venne, invece, ceduta all'impero degli Xia Occidentali nel 1082.\nLa citt\u00e0 divenne famosa quando divenne capitale dell'esercito comunista di Mao Zedong. Pochi anni dopo, durante la Seconda guerra mondiale, gli Stati Uniti inviarono a Yan'an un \"Gruppo di osservatori dell'Esercito\" (Dixie Mission), con lo scopo di creare legami ufficiali con il governo comunista e valutare la possibilit\u00e0 di piani di cooperazione congiunti contro i giapponesi. La presenza americana a Yan'an dur\u00f2 dal 1944 al 1947.\nMonumenti e luoghi d'interesse.\nCasa di Mao a Fenghuang Shan.\nSi trova ai piedi del Monte della Fenice, nella parte settentrionale della citt\u00e0. La casa si trova all'interno di una piccola corte, vicino a quella di Zhu De ed al Comitato Centrale del Partito Comunista Cinese. Mao vi abit\u00f2 dal gennaio 1937 al novembre 1938.\nGiardino del Dattero (Zao Yuan).\nSituato fuori citt\u00e0, a circa 10\u00a0km a nord-ovest, ospit\u00f2 il Segretariato generale del Comitato Centrale del Partito Comunista Cinese dal 1940 al 1942 e dal 1944 al 1947. Oltre agli uffici, vi si trovavano anche le case dei maggiori capi comunisti (Mao, Zhu De, Zhou Enlai)."}
{"id": "2261222", "revid": "810736", "url": "https://it.wikipedia.org/wiki?curid=2261222", "title": "Glossario del football americano", "text": ""}
{"id": "2261225", "revid": "584212", "url": "https://it.wikipedia.org/wiki?curid=2261225", "title": "Autovalutazione", "text": "Si intende per autovalutazione il processo di valutazione della propria \"pratica\" (in genere, lavorativa), da parte di un Soggetto (in genere, un'organizzazione), allo scopo di migliorare le proprie modalit\u00e0 decisionali e gestionali, in funzione del miglioramento della qualit\u00e0 della propria attivit\u00e0 (in genere, un servizio erogato a terzi).\nL\"'autovalutazione\" funziona nella misura in cui \u00e8 parte di un pi\u00f9 ampio processo di apprendimento organizzativo.\nIn educazione, \"autovalutazione\" \u00e8 un concetto centrale nelle prospettive pedagogiche che si muovono in una logica di ricerca - azione o di ricerca intervento e si prefiggono di realizzare, attraverso processi ponderati di (ri)organizzazione, la qualit\u00e0 del contesto educativo.\nIn Italia, in particolare, l\"'autovalutazione\" \u00e8 stata espressamente messa a tema nell'ambito della pedagogia istituzionale come elemento qualificante dell'organizzazione del contesto educativo e della progettazione dell'attivit\u00e0 didattica di una scuola.\nIn ambito accademico, sempre in Italia, il tema dell\"'autovalutazione\" \u00e8 stato sviluppato soprattutto dal gruppo di ricerca dell'Universit\u00e0 di Pavia che fa riferimento ad Egle Becchi: Anna Bondioli, Monica Ferrari, Antonio Gariboldi.\nDal 2015 l'autovalutazione \u00e8 stata introdotta per legge nell'ambito del sistema nazionale di valutazione come prima fase della valutazione delle scuole. Le altre tre fasi sono: la valutazione esterna, le azioni di miglioramento e la rendicontazione sociale. L'autovalutazione delle scuole si realizza con un apposito strumento digitale denominato rapporto di autovalutazione (RAV).\nIn ambito europeo sono da prendere in considerazione le elaborazioni e le ricerche condotte dallo scozzese John MacBeath che hanno avuto uno sviluppo recente nella \"metodologia di autovalutazione e sviluppo d'istituto (MASI)\", diffusasi, agli inizi degli anni 2000, in Canton Ticino .\n\"Autovalutazione\" e valutazione della qualit\u00e0 del \"contesto educativo\".\nIl gruppo di ricerca pavese, che fa riferimento ad Egle Becchi, ha trattato la questione dell\"'autovalutazione\" nell'ambito di un pi\u00f9 articolato programma di ricerca e di studio che si occupa della valutazione della qualit\u00e0 educativa e, in particolare, della qualit\u00e0 del contesto educativo .\nNell'ambito della voluminosa produzione relativa alla valutazione della qualit\u00e0 educativa, risulta particolarmente importante, per un discorso sull\"'autovalutazione\", l'AVSI (AutoValutazione della Scuola dell'Infanzia), un dispositivo elaborato dal gruppo di Pavia su richiesta del \"Servizio Nazionale per la Qualit\u00e0 dell'Istruzione\", nell'ambito del progetto di ricerca n. 5 del 1999-2000 \u2013 Interventi speciali per la valutazione di qualit\u00e0 nella scuola dell'infanzia \u2013 e pubblicato nel 2001 dal CEDE.\nL'AVSI si articola in quattro scale, che descrivono la complessa ecologia della scuola dell'infanzia, dalle proposte educative alle attivit\u00e0 professionali, dall'organizzazione del lavoro alle condizioni per un buon funzionamento. \nSecondo quanto affermano gli ideatori, lo strumento intende essere una \"guida per l'occhio\", uno strumento, appunto, di osservazione e riflessione in grado di consentire ad un'\u00e9quipe, con il supporto di un formatore esterno, di identificare la fisionomia di qualit\u00e0 di una particolare realt\u00e0 educativa, di ragionare sul proprio operato e di prospettare, su questa base, cambiamenti evolutivi della propria pratica .\n\"Autovalutazione\" e \"analisi metodologica\" dell'organizzazione del \"contesto educativo\".\nSempre in Italia, nell'ambito della pedagogia istituzionale, sono state sviluppate, negli anni 1990 e 2000, alcune ricerche pionieristiche sull\"'autovalutazione\" nei servizi educativi per l'infanzia .\nTali ricerche si fondano sul presupposto che la qualit\u00e0 educativa di un servizio \u00e8 strettamente collegata alla capacit\u00e0, da parte del soggetto gestore, di attivare processi di apprendimento organizzativo. \n\"Autovalutarsi\", in questa prospettiva, coincide con la capacit\u00e0, da parte di un'\u00e9quipe educativa, di leggere la propria pratica, in relazione all'idea (condivisa dai membri dell'\u00e9quipe) di ci\u00f2 che pu\u00f2 essere considerato un buon servizio educativo, e di realizzare, in relazione a tale lettura, interventi correttivi, miranti a costruire un contesto educativo sempre pi\u00f9 vicino all'ideale riconosciuto come eccellenza. \nIn una logica di ricerca - azione, valutazione e costruzione del progetto educativo sono pensati come un unico processo ricorsivo.\nL'originalit\u00e0 della proposta, che si muove nell'ambito della pedagogia istituzionale, \u00e8 quella di avere introdotto, nel processo di \"autovalutazione\" di un servizio, quella che Paolo Zanelli ha chiamato \"analisi metodologica\" della \"pratica\" educativa, condotta attraverso \"analizzatori\" specificamente individuati (e negoziati).\nIl concetto di \"analizzatore\" \u00e8 un concetto proprio della Pedagogia istituzionale, nel cui ambito si parla, a rigore, di \"analisi istituzionale\", intendendo, con questo termine, un'indagine relativa ai \u201cruoli\u201d e all'\u201corganizzazione\u201d del lavoro, che ha lo scopo di rendere il soggetto (di una pratica) attore del processo che sta vivendo. \nNella rivisitazione fattane da Zanelli e dal gruppo di ricerca forlivese, l'obiettivo \u00e8 quello di esplorare gli aspetti metodologici dell'attivit\u00e0 di costruzione del contesto educativo, attraverso \"analizzatori metodologici\", cio\u00e8 analizzatori che permettono l'indagine relativa al \u201ccome\u201d viene realizzata la costruzione del contesto educativo.\nL\"'autovalutazione\" in ambito europeo.\nIn ambito europeo, sono da segnalare i contributi dello studioso scozzese John MacBeath, basati sul presupposto che, in un'ottica di ricerca - azione, il miglioramento della qualit\u00e0 educativa degli istituti scolastici possa essere realizzata solo attraverso il coinvolgimento e la partecipazione attiva dei diversi attori a tutte le fasi del processo di valutazione.\nDi qui, la proposta di una metodologia centrata sull\"'autovalutazione\", supportata da consulenti esterni che svolgano il compito di facilitatori (questa figura di consulente viene chiamata, da John MacBeath, \"amico critico\": \"critical friend\").\nLe proposte di John MacBeath hanno ispirato, verso la fine degli anni 1990, il Progetto Pilota della Commissione Europea \"Quality Evaluation in School Education\", che ha coinvolto 101 istituti in 18 paesi europei.\nLa metodologia dell\"autovalutazione\" proposta da John MacBeath \u00e8, poi, stata sviluppata nel Canton Ticino, dando vita, all'inizio degli anni 2000, alla \"metodologia di autovalutazione e sviluppo d'istituto (MASI)\" .\nUna rassegna su approcci e pratiche di auto valutazione delle competenze nella formazione degli adulti \u00e8 presentata dalla ricerca sullo stato dell'arte realizzata nell'ambito del progetto europeo \"Vintage\" - online tool for self eValuatIoN of key competences in adulT AGE - Reference: 527349-LLP-1-2012-1-IT-GRUNDTVIG-GMP - attraverso un esame on desk delle soluzioni di auto valutazione in Italia, Austria, Germania, Irlanda, Paesi Bassi e Svezia. Questa ricerca costituisce la base pratica e scientifica, a supporto del disegno di un framework di auto valutazione delle competenze chiave fondato sull'analisi della letteratura sul tema, su altri progetti e pratiche in uso in ambito europeo.\nIl framework di auto valutazione \"Vintage\" \u00e8 stato testato attraverso sette sessioni parallele di focus group, nei sei Paesi partner del progetto, coinvolgendo circa cento esperti e operatori del settore a livello europeo.\nLa procedura \"Vintage\" offre un'opzione alternativa ai test knowledge based a scelta multipla utilizzati per valutare le competenze. Un ruolo attivo viene assegnato a chi si auto valuta, chiamando in causa il senso di responsabilit\u00e0, le abilit\u00e0 di riflessione e auto valutazione. La procedura si ispira alla prospettiva del Lifelong Learning, intendendo offrire uno strumento per il miglioramento e lo sviluppo personale, e non solo per finalit\u00e0 puramente selettive e professionali.\nIl framework \"Vintage\" pone il proprio focus sul comportamento reale di una persona nel dimostrare in un contesto reale, o attraverso la ricostruzione di un contesto reale in una particolare situazione, al fine di auto valutare il livello di padronanza e la qualit\u00e0 della propria performance. Si tratta di un processo che richiede il coinvolgimento e la partecipazione di chi si auto valuta, una buona dose di riflessione, chiamando in causa meta competenze tipiche del processo di auto valutazione e particolarmente adatte a un contesto di apprendimento destinato ad adulti. Coinvolgendo l'adulto nel processo di auto valutazione, in modo attivo e responsabile, contribuisce ad aumentare la motivazione e le competenze stesse di autovalutazione secondo una prospettiva coerente con il Lifelong learning.\n1) La prima fase del processo consiste nello scegliere la competenza, fra le otto competenze chiave indicate per il Lifelong Learning dalla Commissione Europea (2007), da cui iniziare l'auto valutazione;\n2) si procede quindi a identificare il livello di padronanza della competenza selezionata, scegliendo uno fra cinque scenari possibili, ciascuno dei quali corrisponde, secondo una logica tassonomica, a livelli corrispondenti di padronanza:\n3) Una volta identificato il livello di padronanza, si procede alla scelta di uno fra cinque dei cluster della competenza scelta. Uno scenario, corrispondente al cluster scelto, viene proposto a supporto dell'auto valutazione, indicando una situazione reale ma generica abbastanza affinch\u00e9 chi si auto valuta possa riconoscervi la propria esperienza e sulla base della situazione proposta richiamare alla mente e ricostruire la propria performance.\n4) Nel passo successivo chi si auto valuta \u00e8 guidato a prendere nota e a riflettere sulla propria esperienza e sul proprio comportamento agito servendosi del portfolio Vintage. Fra gli altri aspetti rilevanti della procedura \"Vintage\", questo mette in luce l'importanza e la rilevanza riconosciuta, nella prospettiva del Lifelong Learning, ai repertori di esperienze maturate sia in contesti formali, non formali o informali.\n5) un set di domande di controllo guida l'utente ad assegnare un valore in una scala da 1(controllo di base) a 5 (ottimo controllo), a quattro qualit\u00e0 del comportamento agito:\nLe quattro dimensioni indicate si riferiscono all'esercizio, nell'azione, del pensiero critico, della creativit\u00e0, dell'iniziativa, della capacit\u00e0 di soluzione dei problemi, dell'assunzione dei rischi, della capacit\u00e0 di prendere decisioni e della gestione delle emozioni, che qualificano l'espressione della competenza.\n6) La stessa procedura deve essere ripetuta per ciascun cluster della competenza, per ottenere un risultato completo e un profilo di competenza. Il risultato dell'auto valutazione di ciascuna competenza \u00e8 la descrizione di un profilo di competenza, che risulta dalla combinazione del livello di padronanza e dal valore assegnato alle diverse qualit\u00e0 della competenza per ciascun cluster.\nUna descrizione completa e aggiornata del progetto \"Vintage\", dei report e dei risultati di ricerca, dei prodotti e dei materiali realizzati, \u00e8 disponibile sul sito ufficiale del progetto \"Vintage\" \nCollegamenti esterni.\nValutazione contesto\nPedagogia istituzionale\nGoogle_autovalutazione"}
{"id": "2261227", "revid": "1005847", "url": "https://it.wikipedia.org/wiki?curid=2261227", "title": "Marek Belka", "text": "Fu designato Primo Ministro dal Presidente Aleksander Kwa\u015bniewski il 29 marzo 2004 e giur\u00f2 sulla Costituzione il 2 maggio successivo. Non riusc\u00ec a ricevere il necessario sostegno parlamentare il 14 maggio, ma l'11 giugno fu designato alla carica una seconda volta. Il 24 giugno riusc\u00ec finalmente a ottenere sufficiente sostegno al Sejm, la camera bassa del Parlamento polacco, vincendo un voto di fiducia con una maggioranza di 235 contro 215.\nBelka si laure\u00f2 al Dipartimento Socio-Economico dell'Universit\u00e0 di \u0141\u00f3d\u017a nel 1972 e in seguito studi\u00f2 alla Columbia University, all'Universit\u00e0 di Chicago e alla London School of Economics. Divenne professore nel 1994. Dal 1990 al 1996 lavor\u00f2 come consulente per il Ministero delle Finanze della Polonia e della Banca Mondiale. Ricopr\u00ec la carica di Vice Primo ministro della Polonia e Ministro delle Finanze nel 1997 e dal 2001 al 2002; fu anche consulente economico della Presidenza della Polonia. Fu anche Consigliere del Primo ministro dell'Albania dal 1997 al 2001 e alla JP Morgan per l'Europa centrale e orientale dal 2002 al 2003. Nel 2003 fu responsabile per la politica economica della coalizione amministrativa ad interim in Iraq. Nel 2005 fu candidato alla carica di Segretario Generale dell'Organizzazione per la Cooperazione e lo Sviluppo Economico (OCSE), ma fu battuto da Jos\u00e9 \u00c1ngel Gurr\u00eda.\nBelka si un\u00ec al Partito Democratico della Polonia nel maggio 2005, ma non divenne deputato.\nDal 2006 al 2008 fu Segretario Esecutivo della Commissione Economica per l'Europa (ECE) delle Nazioni Unite.\nNel 2007 fu proposto dalla Polonia come direttore del Fondo Monetario Internazionale (FMI), ma l'Unione europea decise infine di accettare la candidatura dell'ex Ministro francese Dominique Strauss-Kahn.\nIl 15 luglio 2008 Strauss-Kahn nomin\u00f2 Marek Belka Direttore del Dipartimento Europeo del FMI, carica che Belka assunse il 1\u00ba novembre 2008.\nMarek Belka \u00e8 membro onorario della Fondazione Internazionale Raoul Wallenberg.\nDetiene un Master in economia del commercio estero e un Ph.D. in economia dell'Universit\u00e0 di \u0141\u00f3d\u017a."}
{"id": "2261228", "revid": "287204", "url": "https://it.wikipedia.org/wiki?curid=2261228", "title": "Brian Martin (sociologo)", "text": "\u00c8 stato presidente dei \"Whistleblowers Australia\" dal 1996 al 1999 e rimane tuttora il loro direttore internazionale.\nLe ricerche di Martin si concentrano sullo studio delle dinamiche di potere, con particolare attenzione alle strategie di repressione e sfruttamento. Ha dunque approfondito il tema della resistenza non violenta, il dissenso e le controversie scientifiche.\nMartin ha seguito e studiato in particolare la controversia scientifica sviluppatasi intorno alla teoria del vaccino orale antipolio sull'origine dell'AIDS studiata come un caso di soppressione di dissenso in cui la comunit\u00e0 scientifica ha ostacolato la diffusione della teoria.\nBrian Martin \u00e8 autore di 12 volumi e di oltre 200 articoli."}
{"id": "2261235", "revid": "697352", "url": "https://it.wikipedia.org/wiki?curid=2261235", "title": "Who Said (Stuck in the UK)", "text": "Who Said (Stuck in the UK) \u00e8 una canzone scritta da Sergio Della Monica, Domenico Canu, Alex Neri e Marco Baroni e registrata dal gruppo italo-britannico Planet Funk. La parte vocale del brano \u00e8 cantata da Dan Black. Il brano \u00e8 stato pubblicato come quarto singolo estratto dall'album \"Non Zero Sumness\". La canzone \u00e8 stata inserita nella compilation del \"Festivalbar 2002\". Il brano contiene un campione di \"Military Drums\" di Hubert Kah (1987).\nIl video.\nDiretto dal regista italiano Luca Guadagnino, il video di \"Who Said (Stuck in the UK)\" \u00e8 girato in bianco e nero e mostra i Planet Funk durante una loro tourn\u00e9e."}
{"id": "2261240", "revid": "6923", "url": "https://it.wikipedia.org/wiki?curid=2261240", "title": "Nome regale", "text": "Il nome regale \u00e8 l'appellativo formale usato da alcuni papi e monarchi durante i loro regni. Sin dal Medioevo, molti monarchi hanno scelto di usare un nome diverso da quello di nascita quando sono saliti al trono.\nIl nuovo nome (o talvolta quello di nascita confermato) \u00e8 seguito da un numero ordinale per distinguere il sovrano da un omonimo che ha regnato in precedenza. Nel caso in cui lo stesso sovrano riunisca in s\u00e9 i titoli di pi\u00f9 Stati (unione personale), pu\u00f2 assumere nomi regali diversi in ciascuno Stato.\nIn alcune parti dell'Asia, i sovrani danno il nome all'era in cui hanno regnato, come in Giappone. In alcuni Stati, i nomi regali hanno fatto riferimento ad un'intera dinastia di re omonimi, come nel caso dell'era georgiana che si riferisce ai vari Giorgio del casato di Hannover. Altri esempi del Regno Unito riguardano l'et\u00e0 vittoriana, riferita unicamente alla regina Vittoria (in cui l'appellativo vittoriano viene applicato anche al resto della societ\u00e0 del tempo e, meno correttamente, alla sua presunta mentalit\u00e0 bigotta) e l'et\u00e0 edoardiana.\nSovrani antichi.\nSovrani di molti Stati antichi assumevano nomi del regno o nomi del trono diversi dal loro nome personale. \u00c8 noto che questo avveniva, ad esempio, per parecchi re dell'Assiria, e sembra che accadesse anche per vari monarchi ittiti e del regno di Giuda. Nell'Antico Egitto, i faraoni assumevano una serie di nomi: il \"praenomen\" era quello pi\u00f9 comunemente usato, occasionalmente in unione con il loro nome personale.\nAsia orientale.\nIn alcune parti dell'Asia, \u00e8 pi\u00f9 una regola che un'eccezione il fatto che i monarchi assumano nomi aggiuntivi quando ascendono al trono, e abbastanza spesso sopprimono il nome con cui erano noti da principi. Spesso il nome assunto \u00e8 diverso dal nome d'infanzia, e pu\u00f2 essere preso un nuovo nome templare. Talvolta ad un monarca defunto viene accordato un nome postumo. Per dettagli sui nomi multipli assunti dai singoli monarchi est asiatici, vedi:\nChiesa cattolica romana.\nImmediatamente dopo l'elezione di un nuovo papa e la sua accettazione della carica, il decano del collegio dei cardinali (cardinale protodiacono) gli rivolge la domanda, \"Con quale nome sarai chiamato?\". Il pontefice neoeletto sceglie quindi il nome con cui sar\u00e0 conosciuto che viene detto \"nome pontificale\". Il cardinale protodiacono appare allora sul balcone di San Pietro per annunciare al mondo l'uomo eletto papa e il nome con il quale sar\u00e0 conosciuto durante il suo pontificato.\nDurante i primi secoli della Chiesa, i vescovi di Roma dopo essere stati eletti continuavano ad usare i loro nomi di battesimo. L'usanza di scegliere un nuovo nome risale probabilmente al 533 con l'elezione di Mercurio il quale, portando il nome del dio pagano, non lo ritenne appropriato per un papa. Scelse quindi il nome Giovanni II. Dalla fine del X secolo, il papa tradizionalmente sceglie per s\u00e9 un nuovo nome durante il pontificato, anche se fino al XVI secolo alcuni continuarono ad utilizzare i loro nomi di battesimo.\nL'ultimo pontefice a mantenere il nome di nascita fu Marcello II nel 1555, una scelta considerata anche allora eccezionale. I nomi prescelti dai papi non sono basati su alcun sistema se non su generici titoli onorifici. Ad esempio, sono stati scelti in base ai nomi di immediati predecessori, di mentori, di somiglianze politiche o perfino di famigliari, come accade con Giovanni XXIII. Occorre comunque precisare che la pratica di poter scegliere come nome pontificale il proprio nome di battesimo non \u00e8 stata formalmente vietata e pertanto i futuri papi potrebbero decidere di continuare ad utilizzare i loro nomi di battesimo anche dopo essere stati eletti.\nSpesso la scelta del nome da parte del nuovo papa all'atto della sua elezione \u00e8 vista come una sorta di \"dichiarazione programmatica\" con la quale egli indica al mondo a chi tenter\u00e0 di ispirare il suo pontificato o quali politiche cercher\u00e0 di attuare. Cos\u00ec \u00e8 avvenuto con Benedetto XVI che il 27 aprile 2005, in occasione della sua prima udienza generale in piazza San Pietro, spieg\u00f2 le ragioni della scelta del nome; voleva riallacciarsi idealmente \u00abal venerato pontefice Benedetto XV, che ha guidato la Chiesa in un periodo travagliato a causa del primo conflitto mondiale\u00bb, e anche alla \u00abstraordinaria figura del grande \"Patriarca del monachesimo occidentale\", San Benedetto da Norcia\u00bb.\nNon vi \u00e8 mai stato un papa Pietro II: anche se non esiste una specifica proibizione al riguardo, gli eletti al soglio pontificio si sono sempre astenuti dall'adottare questo nome. Ci\u00f2 a causa della tradizione secondo cui tale onore spetterebbe solo a San Pietro. Nel X secolo, Giovanni XIV adott\u00f2 tale nome pontificale perch\u00e9 il suo nome di battesimo era Pietro. Bench\u00e9 alcuni antipapi abbiano effettivamente preso il nome di Pietro II, essi non sono riconosciuti dalla Chiesa cattolica romana tradizionale, e ciascuno di costoro ebbe solo un minuscolo seguito che riconobbe le loro pretese.\nProbabilmente a causa del controverso antipapa Giovanni XXIII, i pontefici evitarono di assumere Giovanni come nome di regno per oltre 500 anni, fino all'elezione dell'altro Giovanni XXIII. In effetti, subito dopo la sua elezione nel 1958, vi fu un po' di confusione se dovesse essere chiamato Giovanni XXIII o Giovanni XXIV.\nNel 1978, Albino Luciani divenne il primo papa ad usare due nomi, quando assunse il nome di Giovanni Paolo I per onorare sia Giovanni XXIII che Paolo VI. Poco pi\u00f9 di un mese dopo l'inaspettata morte di Giovanni Paolo I, Karol Wojty\u0142a prese il nome Giovanni Paolo II per onorare il predecessore.\nAnche gli antipapi hanno nomi del regno, e usano il numero ordinale per indicare la loro posizione nella linea dei precedenti pontefici con lo stesso nome.\nRegno Unito.\nSebbene la maggior parte dei monarchi del Regno Unito abbiano usato il loro nome di battesimo come nome del loro regno, in tre occasioni alcuni sovrani hanno derogato a tale tendenza: la regina Vittoria fu battezzata Alessandrina Vittoria, ma ebbe il titolo di \"principessa Vittoria\" dalla nascita e sal\u00ec al trono con quel nome. Quando il figlio di Vittoria, il principe Alberto Edoardo, principe di Galles, divenne re nel 1901, assunse il nome di regno Edoardo VII, in sfida al desiderio della sua defunta madre che i suoi discendenti governassero indefinitamente con la doppia denominazione \"Alberto-[Nome]\". Il nuovo re dichiar\u00f2 di scegliere il solo nome \"Edoardo\" in quanto nome onorato, portato da sei dei suoi predecessori, e che non desiderava sminuire la condizione di suo padre, al quale soltanto tra i reali avrebbe dovuto essere associato il nome \"Alberto\". Nel 1936, dopo l'abdicazione di Edoardo VIII, il principe Alberto, duca di York, sal\u00ec al trono come re Giorgio VI al fine di continuare la tradizione di Edoardo VII di non usare il titolo di \"re Alberto\" e di portare avanti il nome del padre Giorgio V. Il nome di Giorgio valeva in tutti i \"Dominion\" dell'Impero britannico in quanto, a quel tempo, la legislazione che regolava il nome del sovrano britannico era anteriore allo Statuto di Westminster del 1931 e si applicava ancora immutata nei \"Dominion\".\nReami del Commonwealth.\nNel 1952, all'atto della sua ascesa ai troni di ciascuno dei reami del Commonwealth, quando alla principessa Elisabetta, duchessa di Edimburgo, fu chiesto da Martin Charteris, allora suo Vice Segretario personale, come intendesse essere chiamata da sovrana, ella replic\u00f2: \"Oh, con il mio nome; che altro?\" Questo dissip\u00f2 le speculazioni che avrebbe lasciato il nome Elisabetta come possesso esclusivo della precedente sovrana la quale, in conseguenza della scelta dell'Elisabetta contemporanea, da allora in avanti fu conosciuta come Elisabetta I. Tuttavia, anche se la situazione era la stessa in ognuno dei reami della Regina oltre all'Inghilterra (tranne forse per il Canada), solo in Scozia il titolo di \"Elisabetta II\" suscit\u00f2 controversie in quanto l\u00e0 non vi era mai stata una \"Elisabetta I\". In un raro atto di sabotaggio, le nuove cassette postali della Royal Mail in Scozia, che portavano la cifra \"ER\", furono oggetto di vandalismo, dopo di che, per evitare ulteriori problemi, le cassette postali ed i veicoli della Royal Mail in Scozia portarono solo la Corona di Scozia. Fu promossa una causa legale, \"MacCormick v. Lord Advocate\" (1953 SC 396), per contestare il diritto della Regina a fregiarsi del titolo di \"Elisabetta II\" dentro la Scozia, sostenendo che farlo sarebbe stata una violazione dell'Atto di Unione. La causa, tuttavia, fu persa in base alla motivazione che gli attori non avevano titolo per citare in giudizio la Corona, e anche che la numerazione dei monarchi era parte delle prerogative reali e, in quanto tale, non disciplinata dall'Atto di Unione."}
{"id": "2261253", "revid": "165042", "url": "https://it.wikipedia.org/wiki?curid=2261253", "title": "Cavallottino", "text": ""}
{"id": "2261258", "revid": "767487", "url": "https://it.wikipedia.org/wiki?curid=2261258", "title": "The Switch (singolo)", "text": "The Switch \u00e8 una canzone scritta da Sergio Della Monica, Domenico Canu, Alex Neri e Marco Baroni e registrata dal gruppo italo-britannico Planet Funk. La parte vocale del brano \u00e8 cantata da Dan Black. Il brano \u00e8 stato pubblicato come terzo singolo estratto dall'album \"Non Zero Sumness\".\nDi \"The Switch\" sono stati pubblicati numerosi remix nel 2004 e nel 2005.\nIl video.\nIl video musicale prodotto per \"Inside All the People\" \u00e8 stato prodotto dalla Neue Sentimental Film diretto dal regista italiano Luca Merli a Budapest.\nIl video comincia con l'immagine di una jeep militare e la speaker di una radio che annuncia il nuovo singolo dei Planet Funk, appunto the Switch, e da l\u00ec parte la musica, Dan e gli altri si trovano in una stanzetta dove eseguono la canzone e nel momento stesso si vede un ladro braccato dalla polizia che cerca rocambolescamente di scappare senza successo perch\u00e9 alla fine viene preso e messo dentro, il video finisce con la stessa speaker di prima e la stessa immagine della jeep militare"}
{"id": "2261271", "revid": "15756", "url": "https://it.wikipedia.org/wiki?curid=2261271", "title": "Giovanni Melarangelo", "text": "Biografia.\nNasce in Vico del Pensiero, nel quartiere teramano del Carmine, da piccoli commercianti di origine contadina. A 16 mesi perde entrambi i genitori. \u201cMia madre mor\u00ec di malattia\u201d, riferir\u00e0 a Giammario Sgattoni, \u201ce mio padre subito dopo di \"spleen\", di malinconia\u201d. Dopo aver lavorato come operaio in una fabbrica di fiammiferi, la zia paterna Domenica riesce a impiegarlo al Banco Abruzzese grazie alla sopraggiunta scarsit\u00e0 di personale dovuta al richiamo al fronte di molti teramani, e, notando l'inclinazione del ragazzo per il disegno, gli paga lezioni pomeridiane con Vittorino Scarselli, gi\u00e0 allievo di Teofilo Patini ed esponente con Giuseppe Bonolis, Gennaro Della Monica, Raffaello Pagliaccetti e Pasquale Celommi, della migliore tradizione teramana del verismo umanitario dell'ultimo Ottocento. Da Scarselli apprende non solo i fondamentali rudimenti tecnici, ma anche un indirizzo morale che Melarangelo conserver\u00e0 per tutta la vita: il mondo della povert\u00e0 pi\u00f9 profonda, quello dei diseredati e degli emarginati. Gli orfani e i vecchi di un ospizio sono i soggetti delle sue prime opere pittoriche.\nOttenuta la tessera di giornalista in qualit\u00e0 di caricaturista del giornale \u201cIl piccolo Sasso\u201d diretto da Giustino Bonolis, dove illustra i testi del poeta dialettale Guglielmo Cameli, inizia la frequentazione di spettacoli teatrali e di variet\u00e0, che gli dischiudono tutto un mondo dell'effimero che egli sapr\u00e0 cogliere con grande intensit\u00e0 di introspezione poetica, mondo che rester\u00e0 uno dei luoghi privilegiati di tutta la sua produzione futura. Con l'eccezione di alcune pitture dal tono pi\u00f9 nobile e distaccato, ispirate dalla danzatrice e coreografa Liliana Merlo, trasferitasi a Teramo da Roma per fondare nel 1959 quella che si dimostrer\u00e0 la pi\u00f9 importante e longeva istituzione abruzzese nel campo della danza accademica, o danza \"d'arte\", le suggestioni della sua pittura provengono quasi esclusivamente dalle ballerine del variet\u00e0 e dagli acrobati del mondo del circo e, in una parola, dall'universo dell'arte \u201cbassa\u201d e popolare. In questo microcosmo, Melarangelo cerca di evidenziare le illusioni di libert\u00e0 e di emancipazione sociale di tutta una realt\u00e0 provinciale, contadina e piccoloborghese, dal proprio stato di degradazione materiale e culturale.\nNel 1918 aderisce al Partito Socialista Italiano, seguendone nel 1921 la scissione, diventando segretario della Sezione giovanile comunista di Teramo. Nei locali della Sezione teramana del Partito Comunista Italiano, insegna a leggere e scrivere ai giovani compagni, studiando nel contempo l\u2019\"Ordine nuovo\" di Antonio Gramsci. Nel 1923 rischia l'arresto durante una perquisizione della polizia fascista, la quale lo scheda come \u201cfervente comunista\u201d da sorvegliare attentamente.\nNel 1933 sposa Lidia Colonna, dalla quale avr\u00e0 tre figli. Conosce intanto lo xilografo Armando Cermignani di Pescara, e inizia una serie di viaggi per l'Italia che lo renderanno edotto su molte delle nuove tendenze. Visita cos\u00ec le mostre biennali a Venezia, le Quadriennali a Roma, le Triennali a Milano, legge la rivista \"Valori Plastici\" fondata nel 1918 da Roberto Melli, Mario Broglio, Carlo Carr\u00e0, Giorgio De Chirico, Giorgio Morandi, e altri artisti reduci dalle avanguardie internazionali. Guarda con attenzione in particolare alla \u201cScuola romana\u201d di Scipione e Mafai, al gruppo cosiddetto dei \"Sei pittori di Torino\" e alla \u201cCorrente\u201d di Milano. Nell'ambiente artistico e giornalistico abruzzese, dove imperante \u00e8 ancora il figurativismo tradizionale alla Francesco Paolo Michetti, Melarangelo viene presto considerato un pittore \u201cmodernista\u201d. \u00abS\u00ec, io posso essere considerato un post-impressionista\u00bb, dir\u00e0 di s\u00e9.\nStringe amicizia con Basilio Cascella e con Venanzo Crocetti. Nel 1936, per esprimere solidariet\u00e0 a un impiegato suo collega, accusato di antifascismo, perde il posto. Anche per ragioni di sopravvivenza, nel 1938 apre una piccola bottega d'arte che funge non solo da rivendita di colori, oggettistica e libri d'arte, ma anche da galleria, la prima in Abruzzo, e da ritrovo per artisti e intellettuali. Malgrado questa vivacit\u00e0 artistica e culturale, e nonostante alcune occasioni di proporsi come autore in occasione di alcune mostre importanti, come quella di Milano del 1940, la bottega sar\u00e0 costretta a chiudere alla fine degli anni Quaranta.\nNel 1949 gli viene assegnata una cattedra all'Istituto d'arte \u201cPalizzi\u201d di Lanciano, nonch\u00e9 al Liceo Artistico di Pescara, fondato in quello stesso anno. Inizia cos\u00ec la sua attivit\u00e0 di insegnante, che lo vedr\u00e0 impegnato per un decennio. Lascia nel 1960 per dedicarsi completamente alla pittura. Mantiene in questo periodo vivi contatti sia con l'ambiente culturale pescarese che con quello teramano, e specie con il \"Centro Culturale Gramsci\" di Teramo, sorto negli anni Sessanta per iniziativa di Piero Tempesti e Pasquale Limoncelli allo scopo di promuovere un'arte \"impegnata\" nel sociale, del quale diviene subito un attivissimo socio.\nDal 1950 partecipa con regolarit\u00e0 ai Premi Michetti, come invitato, mentre Erminio Macario gli commissiona decine di quadri per una sua galleria in Liguria, e Paolo Vaccarino gli organizza mostre a Messina, Catania e Ferrara. Dipinge inoltre un\u2019\"Annunciazione\" che viene esposta in una rassegna dell'arte italiana a Sydney e a Melbourne.\nNel 1966 inaugura una seconda galleria d'arte, alla quale d\u00e0 il nome \"Il Polittico\". Nelle sue sale espositive mostreranno le proprie opere, fra gli altri, Alfredo Del Greco, Ettore Spalletti, Franco Summa, Nicola Febo e, per la prima volta in Abruzzo, Mario Schifano. La galleria chiuder\u00e0 definitivamente nel 1974.\nAmareggiato da alcune operazioni di discriminazione politica attuate contro di lui e colpito da artrite reumatoide alle mani, Melarangelo si ritira sempre pi\u00f9 nel privato, dedicandosi esclusivamente alla sua arte. Le ultime apparizioni pubbliche del pittore sono quelle occasionate dalle personali e dagli omaggi che la citt\u00e0 di Teramo gli tributa negli ultimi anni. Tra le altre, ricordiamo la mostra dedicatagli dal \"Centro Gramsci\" nel 1965, l'Omaggio organizzato nel 1976 presso \"Lo Svarietto\" di Carlo Marconi dal Comitato di quartiere di S. Anna, dove Liliana Merlo si esibisce danzando tra i suoi quadri su musica di Fryderyk Chopin, e dove Melarangelo ha modo di riconciliarsi con un altro grande protagonista della pittura teramana del Novecento, Guido Montauti. Una mostra antologica si terr\u00e0 ancora nel 1978, organizzata in suo onore dal Partito Comunista Italiano.\nNel 1990, oltre all'intitolazione di una strada cittadina, l'amministrazione comunale di Teramo gli dedica un'importante mostra antologica nella Pinacoteca Civica e la pubblicazione di un catalogo curato da Mario De Micheli."}
{"id": "2261274", "revid": "767487", "url": "https://it.wikipedia.org/wiki?curid=2261274", "title": "La siciliana ribelle", "text": "La siciliana ribelle \u00e8 un film del 2009, diretto da Marco Amenta, ispirato alla storia vera di Rita Atria.\nTrama.\nRita Mancuso \u00e8 la figlia di un boss mafioso molto rispettato, Don Michele Mancuso, nei primi anni ottanta. Il giorno della sua prima comunione assiste all'assassinio del padre. Anni dopo, quando Rita ha gi\u00e0 17 anni, anche suo fratello Carmelo verr\u00e0 ucciso. Decisa vendicarsi degli omicidi, si reca alla procura di Palermo, portando con s\u00e9, come prove, i diari che aveva scrupolosamente annotato sin da bambina con l'intento di fare arrestare gli assassini del padre e del fratello: da quel momento Rita diventa una testimone fondamentale per le indagini gi\u00e0 in corso da tempo, ma \u00e8 anche sulla lista di persone da uccidere.\nFuggendo dal suo paese, rientrer\u00e0 nel \"Programma Protezione Testimoni\" e sar\u00e0 trasferita a Roma, nella massima segretezza. Grazie al suo prezioso aiuto, la polizia cattura le persone da lei accusate e da tempo ricercate. Ma quando crede che tutto stia andando per il meglio, il giudice Borsellino, il magistrato che aveva seguito il suo caso fin dall'inizio, che per lei era diventato come un secondo padre, viene ucciso dall'esplosione di un'autobomba.\nRita, nello sconforto della sua solitudine e nel totale abbandono, contro le normative di massima segretezza che avrebbe dovuto rispettare, chiama il fidanzato Vito che aveva lasciato in Sicilia, rivelando la sua posizione. Ma quando, parlando con lui, capisce che l'unica via d'uscita per lei verso una vita normale \u00e8 quella di ritrattare tutto in modo da fare scarcerare i mafiosi suoi compaesani, si getta dal balcone sotto gli occhi del suo fidanzato. Alla morte di Rita, la madre, che la ripudi\u00f2 per quello che aveva fatto, distrusse la lapide a martellate, per poter continuare a mantenere la fermezza di quei tempi."}
{"id": "2261277", "revid": "1543377", "url": "https://it.wikipedia.org/wiki?curid=2261277", "title": "Tony Atlas", "text": "Carriera nel wrestling.\nAnni settanta\u2013novanta.\nAtlas inizi\u00f2 la sua carriera da wrestler nel 1974 lottando nella National Wrestling Alliance nell'area della World Wide/Mid Atlantic. Il suo debutto datato 10 luglio, fu in un incontro tag team in coppia con Bob Bruggers contro Art Neilson &amp; The Blue Scorpion. Il match termin\u00f2 con Atlas che fece vincere il match al suo team facendo addormentare The Blue Scorpion con la presa sleeper hold.\n\"Mr. USA\" Tony Atlas.\nLottatore dal fisico imponente, in carriera lavor\u00f2 per World Championship Wrestling, Jim Crockett Promotions, World Wrestling Council, World Class Championship Wrestling, American Wrestling Association, e World Wrestling Federation. Tra i suoi partner abituali di tag team c'erano Tommy Rich, Dick Murdoch, e Rocky Johnson. Egli fu inoltre il primo uomo in assoluto a schienare Hulk Hogan (anche se in realt\u00e0 un piede di Hogan si trovava appoggiato a una corda del ring e l'arbitro non si avvide del fatto).\nDurante il periodo trascorso nella NWA, Atlas conquist\u00f2 l'NWA Georgia Tag Team Championship insieme a Tommy Rich. Successivamente fece coppia con Mr. Wrestling II, Thunderbolt Patterson, Kevin Sullivan, e Rocky Johnson. In WWF, Tony lott\u00f2 in coppia con Rocky Johnson per sconfiggere i Wild Samoans aggiudicandosi il WWF World Tag Team Championship, diventando cos\u00ec parte del primo tag team afroamericano a diventare campione di coppia. Dopo aver perso i titoli contro Adrian Adonis &amp; Dick Murdoch, Johnson se ne and\u00f2 dalla federazione. Il management WWF avrebbe voluto offrire ad Atlas l'opportunit\u00e0 di conquistare il titolo Intercontinentale, ma causa un problema di droga, Atlas salt\u00f2 alcune date e divenne inaffidabile fuori e dentro il ring. Fu declassato nel mid card in tag team di breve vita con Ivan Putski, Lanny Poffo, e George Wells. Prese parte alla Battle Royal di \"WrestleMania 2\" venendo eliminato da William \"The Refrigerator\" Perry. Svolse anche la funzione di jobber, mettendo in luce i nuovi talenti come King Kong Bundy e Harley Race, oppure combattendo con altri \"strongmen\" quali Hercules e \"The Worlds Strongest Man\" Ted Arcidi. Proprio in un match con Arcidi svoltosi al Boston Garden entrambi i wrestler furono sonoramente fischiati dal pubblico e presi in giro dai commentatori Gorilla Monsoon &amp; Lord Alfred Hayes per la loro scarsa prova sul ring.\nNel 1987, Tony lasci\u00f2 la WWF per accasarsi alla texana World Class Championship Wrestling dove inizi\u00f2 ad usare il soprannome \"The Black Superman\". Ebbe anche un buon riscontro di popolarit\u00e0 lottando insieme a Skip Young quando vinse il World Class Texas Tag Team Championship. Atlas usc\u00ec dalla federazione nel 1988.\nTestimone dell'omicidio di Bruiser Brody.\nIl 16 luglio 1988, Atlas partecip\u00f2 ad un evento WWC a Bayam\u00f3n (una citt\u00e0 nei pressi di San Juan), Porto Rico, dove fu testimone dell'omicidio del lottatore Bruiser Brody (vero nome Frank Goodish). Jos\u00e9 Huertas Gonz\u00e1lez alias Invader 1, wrestler e booker, chiese a Brody di seguirlo nelle docce degli spogliatoi per discutere d'affari. Pochi secondi dopo i due iniziarono a litigare e si sentirono delle urla seguite da un lamento. Atlas corse in direzione delle docce e vide Brody steso sul pavimento che si teneva le mani sullo stomaco, mentre Gonz\u00e1lez impugnava un coltello sporco di sangue. Quando giunsero in loco i paramedici, Atlas trasport\u00f2 di peso Brody fino all'ambulanza. Egli dichiar\u00f2 di essere stato testimone dell'accoltellamento, ma l'arma del delitto non venne mai rinvenuta. Lui e Dutch Mantel furono chiamati a testimoniare, tuttavia, le citazioni furono inviate un giorno dopo la fine del processo per un ritardo burocratico. Gonz\u00e1lez, dichiaratosi sempre innocente, fu inizialmente incriminato per omicidio di primo grado, ma venne poi prosciolto dalle accuse per legittima difesa. Il caso della morte di Goodish \u00e8 stato discusso in due libri: \"Bruiser Brody\" (Crowbar Press) e \"Brody\" (ECW Press).\nAtlas si spost\u00f2 quindi nel circuito indipendente a fine 1988. lavor\u00f2 nella International Championship Wrestling (di propriet\u00e0 di Mario Savoldi) dove effettu\u00f2 un turn heel e con manager The Duke (non Pete Doherty) vinse l'ICW Heavyweight Championship sconfiggendo Joe Savoldi. Perse poi il titolo contro Vic Steamboat a Middletown, New York. Ma dopo soli pochi mesi, egli riconquist\u00f2 la cintura battendo Steamboat.\nSaba Simba.\nA fine 1990 dopo una lunga battaglia vinta contro la tossicodipendenza, Atlas torn\u00f2 in WWF, reinventandosi con il ring name Saba Simba e prese parte alla Royal Rumble del 1991. Il 13 dicembre 2010, Tony apparve a \"Right After Wrestling\" e dichiar\u00f2 che il personaggio di Saba Simba gli aveva salvato la vita in quanto si era ridotto a vivere come un senzatetto in un parco pubblico prima di ricevere la chiamata di Vince McMahon. Interpretava il ruolo di un guerriero di una trib\u00f9 dell'Uganda, ma la gimmick non ebbe successo, e fu anche considerata razzista. Lasci\u00f2 la compagnia di Stanford per fare brevemente ritorno alla IWCCW e nel 1992 and\u00f2 nella WCW, e successivamente (1994) nella American Wrestling Federation (AWF).\nRitorno in WWE (2008\u20132014).\nL'8 luglio 2008 Tony Atlas apparve durante un programma ECW (all'epoca di propriet\u00e0 della WWE) nel quale Theodore Long lo introdusse come annunciatore ospite speciale in occasione del main event Tommy Dreamer vs. Mark Henry. Atlas interfer\u00ec nel match, favorendo la vittoria di Henry. Questa fu la prima volta sin dal 1992 che Atlas si comport\u00f2 da heel. Egli accompagn\u00f2 anche Henry al ring durante il ppv \"The Great American Bash\" del 2008. Atlas aiut\u00f2 Mark Henry a mantenere il titolo a \"SummerSlam\", aggredendo Matt Hardy; e durante la puntata di \"ECW\" del 19 agosto 2008. All'evento \"Unforgiven\", Atlas cerc\u00f2 di aiutare nuovamente Henry a mantenere il titolo ECW, ma egli perse la cintura in favore di Hardy. Il 9 dicembre a \"ECW\", Atlas lott\u00f2 su un ring WWE per la prima volta in 17 anni (insieme a Mark Henry) in un tag team match, dove Atlas &amp; Henry sconfissero Finlay &amp; Hornswoggle. Tony lott\u00f2 anche contro Evan Bourne nella puntata del 9 giugno 2009 di \"ECW\", perdendo il match. In seguito Henry pass\u00f2 al roster di Raw, ma Atlas non lo segu\u00ec e non svolse pi\u00f9 la funzione di suo manager.\nIl 30 aprile 2010 il contratto di Atlas con la WWE ebbe termine. Tuttavia, egli fece una breve apparizione a Raw durante una delle puntate \"Old School\" svoltasi il 15 novembre 2010.\nDal 2014, Atlas fa parte del cast fisso del reality show \"Legends' House\" in onda su WWE Network."}
{"id": "2261278", "revid": "52953", "url": "https://it.wikipedia.org/wiki?curid=2261278", "title": "Restos du c\u0153ur", "text": "Restos du c\u0153ur (in italiano \"Ristoranti del cuore\") \u00e8 una rete di associazioni francesi nate da un'iniziativa dell'attore comico Coluche per la distribuzione di pasti a persone bisognose o in difficolt\u00e0.\nColuche lanci\u00f2 l'idea dei \"Restos du C\u0153ur\" il 26 settembre 1985 a Parigi. Il primo ristorante apr\u00ec il 21 dicembre e successivamente altri vennero aperti in altre citt\u00e0 francesi. L'obiettivo era distribuire 200.000 pasti al giorno; 8,5 milioni furono quelli distribuiti nel primo inverno.\nL'iniziativa musicale.\nColuche diede incarico a Jean-Jacques Goldman di scrivere un brano musicale che aiutasse a promuovere le iniziative. Fu un successo stratosferico ed . Dopo la morte prematura di Coluche, a seguito di uno schianto in moto, l'iniziativa avrebbe potuto trovare degli intoppi.\nPer mantenere l'interesse per l'iniziativa, nel 1989 un gruppo di artisti francesi capitanati da Goldman, si fece promotore di un grande concerto. Parte cos\u00ec un'iniziativa che anno dopo anno diventa una scadenza fissa nel calendario artistico e non solo di Francia. Una quarantina di artisti, con il nome Les Enfoir\u00e9s (I Bastardi, al 90% francesi) si riunisce con partecipazione gratuita, in una serie settimanale di concerti che sfocia in uno spettacolo televisivo annuale su TF1, riproposto poi in cd e DVD, che permettono di portare altri aiuti. Ogni cd o DVD venduto permette la distribuzione di 18 pasti. Gli artisti partecipano in modo assolutamente gratuito, ma alcuni di loro sono ormai una piacevole abitudine. Il solo comunque ad avere partecipato a tutte le edizioni resta proprio Goldman.\nAll'estero.\nBelgio.\nCi sono 16 \"Restos\" in Belgio: 12 in Vallonia, 2 nelle Fiandre e 2 a Brussels. Coluche inaugur\u00f2 il primo, a Liegi, il 22 febbraio 1986. Si decise immediatamente di lasciarlo aperto tutto l'anno. La federazione belga dei \"Restos\" offre molti altri servizi tra cui assistenza sociale e legale, programmi di reinserimento, aiuto finanziario.\nGermania.\nA Erfurt e Lipsia ci sono due \"Restos\". A Lipsia i pasti costano 50 centesimi."}
{"id": "2261289", "revid": "1543377", "url": "https://it.wikipedia.org/wiki?curid=2261289", "title": "Razza superiore", "text": "La razza superiore (tedesco: \"die Herrenrasse\", ) era un concetto del misticismo nazista tedesco che includeva teorie razziali e mitologiche secondo le quali i popoli germanici o pi\u00f9 in generale la razza nordica fossero i diretti discendenti di una arcaica razza ariana, simbolo di perfezione psicofisica e di purezza di sangue.\nLe origini del concetto sono da ricercarsi negli studi del razzismo scientifico ottocentesco europeo, ove fra le tre presunte razze europee (alpina, nordica e mediterranea) i germanici venivano classificati come superiori in rispetto alle altre e andando pi\u00f9 avanti viene susseguita la scia dell'inferiorit\u00e0 ebraica.\nL'idea di una superiorit\u00e0 razziale non \u00e8 esclusiva del movimento nazista, si possono riscontrare tentativi politici, storici e culturali di affermare la superiorit\u00e0 di un popolo come avvenuto durante il fascismo giapponese, ove i vicini popoli di Corea e Cina venivano considerati inferiori da sostenitori del regime e filosofi del paese. \nNordicismo.\nI primi studi riguardanti una razza superiore sono stati fatti dal precursore del razzismo scientifico, Arthur de Gobineau. \nEffettuando alcuni studi storici e antropofisici sulle diverse persone abitanti in Europa, Gobineau sosteneva che i popoli nordici ed alcuni Est europei (attuale Russia, Polonia) essendo rimasti immuni alle invasioni arabe, ottomane, mongoliche e di altre civilt\u00e0 dell'Europa meridionale, avevano conservato una purezza di sangue che caratterizzava certi aspetti fisici e mentali mancanti alle razze soggette a misti interrazziali. \nGli aspetti che hanno caratterizzato ogni teoria della supremazia nordica hanno riguardato sommariamente le doti e qualit\u00e0 fisiche, come elevata altezza, chiarezza di pelle, occhi azzurri e innata resistenza a temperature rigide.\nIl filosofo Arthur Schopenhauer credeva che la civilizzazione dell'umanit\u00e0 si dovesse all'espansione e stanziamento dei popoli bianchi. Ha presentato, come esempio dell'inferiorit\u00e0, a suo parere, delle civilt\u00e0 extraeuropee, l'impero inca, che sarebbe stato distrutto in poco tempo dai bianchi europei, in quanto composto da genti di razza non caucasoide (nella fattispecie si tratta di una sottovariante della razza mongoloide).\nSecondo altri sostenitori del \"nordicismo\", anche in gruppi razziali ben definiti possono sussistere cambiamenti fisici. Per esempio, non tutti i nordici sono biondi con gli occhi azzurri.\nOltre a filosofi tedeschi, altri scrittori come Guido von List, Lanz von Liebenfels e Houston Stewart Chamberlain sostenevano queste teorie razziali, considerando che la purezza di sangue come fattore primario determinante della superiorit\u00e0 razziale."}
{"id": "2261291", "revid": "91475", "url": "https://it.wikipedia.org/wiki?curid=2261291", "title": "Idrosolubilit\u00e0", "text": ""}
{"id": "2261292", "revid": "343572", "url": "https://it.wikipedia.org/wiki?curid=2261292", "title": "\u1e6cr\u0101blus", "text": ""}
{"id": "2261302", "revid": "1745361", "url": "https://it.wikipedia.org/wiki?curid=2261302", "title": "Inaco", "text": "Nella mitologia greca Inaco (in greco \u1f3c\u03bd\u03b1\u03c7\u03bf\u03c2 \"\u00ccnachos\") \u00e8 uno dei re di Argo e una divinit\u00e0 fluviale.\nMitologia.\nInaco, spos\u00f2 Melia e divenne padre di Io che fu amata da Zeus e trasformata in mucca a causa della gelosia di Era. Secondo la leggenda (riportata da diversi autori, seppur in maniera incidentale, quali Pindaro, Simonide, Pausania) Inaco, impazzito di rabbia alla trasformazione della figlia, maledisse Zeus e fu per questo da lui trasformato in un fiume. Sulla trasformazione di Io esistono due versioni nella mitologia greca, una che sembra risalire a Erodoto, l'altra ripresa da Eschilo nelle \"Supplici\".\nSecondo la versione erodotea, che \u00e8 poi probabilmente anche quella considerata nell\"Inaco\" di Sofocle, \u00e8 Zeus stesso a trasformare Io per rendere Era innocua. La dea per\u00f2 chiede in dono la giovenca e vi pose Argo come guardiano. Altrimenti, nella versione delle \"Supplici\", fu Era a trasformare Io in giovenca per gelosia e Zeus si un\u00ec a lei in forma di toro. Ugualmente Argo fu posto da Era come suo guardiano.\nHermes, inviato da Zeus, riusc\u00ec ad uccidere Argo (nell\"Inaco\" di Sofocle indossando il cappello dell'invisibilit\u00e0 di Ade, altrimenti anche con un flauto che avrebbe fatto addormentare il cent'occhi, nella versione di Bacchilide), ed Era allora fece tormentare Io da un tafano che la costrinse a lunghe dolorose peregrinazioni (che lei stessa racconta a Prometeo nel \"Prometeo incatenato\" di Eschilo) fino alle sponde del Nilo, in Egitto, dove diede alla luce Epafo (lett: generato dal tocco di Zeus, \"epaf\u00e9\"), progenitore della stirpe degli Egizi da cui discendono le stesse Danaidi ed infine anche Eracle.\nKerenyi riporta una versione secondo cui Inaco ebbe anche una figlia di nome Micene da cui poi prese il nome l'omonima citt\u00e0.\nLocalizzazione del fiume Inaco.\nSecondo varie testimonianze e teorie ad oggi ci sono tre fiumi che potrebbero corrispondere a quello del mito:"}
{"id": "2261306", "revid": "287204", "url": "https://it.wikipedia.org/wiki?curid=2261306", "title": "Lettrismo", "text": "Il lettrismo (o movimento lettrista) fu un movimento avanguardista artistico e culturale teorizzato dal poeta, scrittore, autore teatrale e in seguito cinematografico francese ma di origine rumena Isidore Isou nei primi anni quaranta. L'idea era quella di rinunciare, almeno inizialmente, all'uso delle parole, utilizzando invece la poetica, i suoni, l'onomatopea, la musicalit\u00e0 del discorso.\nIl movimento in senso stretto si concretizz\u00f2 nel 1946 in Francia, dalla collaborazione tra Isou e Gabriel Pomerand.\nDefinizioni.\nEcco la definizione data nel 1947 nel manifesto lettrista (\"Bilan lettriste\"):\nO, come detto in diverso contesto dallo stesso Isiou, una \u00abteoria in perpetuo divenire, un sistema totalizzante basato sia sulla decostruzione del linguaggio ridotto all'insieme delle lettere e dei segni, sia sul disfacimento della forma e della pittura trasformata in poliscrittura\u00bb.\nIl lettrismo pu\u00f2 essere definito come un movimento culturale basato sull'innovazione in tutte le discipline del sapere e della vita, come descritto in \"La Cr\u00e9atique ou la Novatique\", un lavoro scritto da Isou tra 1941 e il 1976.\nIl lettrismo \u00e8 stato un fondamentale movimento d'avanguardia insieme a dadaismo e surrealismo, nell'estremo tentativo di superamento dell'attivit\u00e0 creativa del momento storico, tentando il superamento della settorializzazione culturale.\nSecondo Isou le radici del movimento andrebbero anche cercate in Charles Baudelaire, Arthur Rimbaud, St\u00e9phane Mallarm\u00e9 e i dadaisti.\nSpesso il lettrismo ha criticato la societ\u00e0 contemporanea, indicando invece nel comunismo e socialismo la soluzione ideale in senso sociale.\nNel suo miscuglio di intellettualismo, edonismo e protesta, il gruppo pu\u00f2 essere visto come la controparte francese della Beat Generation statunitense.\nStoria.\nI primi poeti lettristi, insieme a Isou e Pomerand, furono Fran\u00e7ois Dufr\u00eane, Maurice Lema\u00eetre, Jean Louis Brau, Gil Wolman.\nTra il 1951 e 1952 i film lettristi di Isou, Lema\u00eetre e Debord ottennero un notevole successo grazie anche ad alcune invenzioni tecniche, come la dissociazione della colonna sonora rispetto alle immagini, testi e interventi sulle pellicole, lunghe sequenze nere, commenti degli spettatori sulla colonna sonora, commenti casuali non aderenti alle immagini.\nDopo il teatro lettrista sono seguite scuole lettriste, psicoterapia lettrista e universit\u00e0 lettriste.\nNel 1952 venne fondata l'Internazionale lettrista da una scissione di alcuni suoi membri, per lo pi\u00f9 giovanissimi (Jean-Louis Brau, Guy-Ernest Debord, Serge Berna, Gil J Wolman) in aperto dissidio col gruppo originario. L'Internazionale lettrista che pone subito la sua attenzione sulla realt\u00e0 urbana.\nPunto di contatto tra il gruppo lettrista di Isidore Isou e l'Internazionale situazionista, l'Internazionale lettrista era inizialmente composta da artisti la cui et\u00e0 media si aggirava intorno ai vent'anni, per alzarsi a ventinove nel 1957..\nInfine, nel 1957 l'internazionale and\u00f2 a fondersi nel movimento situazionista.\nImportante per il successivo sviluppo del movimento situazionista fu la cosiddetta psicogeografia (termine coniato da Debord nel 1953), con la quale si intendeva circoscrivere una determinata esperienza (casuale o indotta) in una determinata area geografica.\nL'internazionale lettrista rivendicava la necessit\u00e0 di \"vivere\" in prima persona la rivoluzione culturale superando o \"distruggendo\" l'arte, indagava precipuamente l'ambiente e la sua indiscussa influenza sul comportamento delle persone; l'architettura veniva cos\u00ec ad essere concepita quale espressione della volont\u00e0 della classe dominante, e l'ambiente urbano come uno dei fattori di maggiore condizionamento sulla coercizione psichica e fisica dei cittadini. Il nesso tra ambiente geografico ed effetti psichici da esso indotti sul comportamento individuale furono anche alla base della deriva psicogeografica del movimento."}
{"id": "2261310", "revid": "287204", "url": "https://it.wikipedia.org/wiki?curid=2261310", "title": "New South Wales Waratahs", "text": "I New South Wales Waratahs, o pi\u00f9 semplicemente Waratahs, sono una squadra australiana di rugby a 15, che rappresenta il Nuovo Galles del Sud nel Super Rugby SANZAR\nL'emblema della squadra \u00e8 il Waratah, il fiore del Nuovo Galles e gioca le partite casalinghe al Sydney Football Stadium.\nNel 2014 hanno conquisto il titolo di campioni del Super Rugby battendo in finale i neozelandesi del ."}
{"id": "2261315", "revid": "287204", "url": "https://it.wikipedia.org/wiki?curid=2261315", "title": "Diego Carrillo de Mendoza y Pimentel", "text": "Inizio della carriera.\nCarrillo de Mendoza nacque nel regno d'Aragona. Si un\u00ec all'esercito fin da giovane, dove si distinse per l'energia, il valore e l'intelligenza. Fece carriera fino a raggiungere il grado di generale. Fu vicer\u00e9 di Aragona prima essere inviato nelle Americhe.\nVicer\u00e9 della Nuova Spagna.\nGiunto in Nuova Spagna nel 1621, trovo l'amministrazione in pessimo stato e prese subito le contromisure per aumentare gli standard morali ed etici dei funzionari. Organizz\u00f2 i distaccamenti di soldati, assegnandoli al controllo delle principali arterie del paese per contrastare l'eccessivo numero di furti. Autorizz\u00f2 l'immediata impiccagione dei ladri colti in flagrante.\nAcquist\u00f2 grano distribuendolo ai poveri della capitale per reagire alle continue siccit\u00e0 e carestia. Si oppose al monopolio del mercato del grano, che portava all'aumento dei prezzi. Questa scelta gli procur\u00f2 molti nemici. Sempre durante il primo anno di reggenza, fond\u00f2 una cattedra di chirurgia presso la locale universit\u00e0. Questa cattedra fu occupata dal dottore messicano Crist\u00f3bal Hidalgo y Bandabal (morto nel 1660).\nIl 7 marzo 1623 il vicer\u00e9 ordin\u00f2 di fermare la costruzione di un sistema di drenaggio nella valle del Messico, perch\u00e9 la reputava troppo onerosa. Ordin\u00f2 anche la distruzione del sistema che impediva al R\u00edo Cuautitl\u00e1n di entrare nei laghi che circondavano Citt\u00e0 del Messico. La successiva stagione delle piogge port\u00f2 nuovi allagamenti, con conseguenti danni materiali e perdita di molte vite. Il vicer\u00e9 perse molto prestigio a causa di questa scelta errata.\nConflitto con l'arcivescovo.\nA causa delle numerose lamentele riguardo venalit\u00e0 e parzialit\u00e0, il vicer\u00e9 Carillo de Mendoza inizio un esame sull'operato dell'arcivescovo del Messico, Juan P\u00e9rez de la Serna. Il vicer\u00e9 disse all'arcivescovo di non concedere i divorzi in modo cos\u00ec semplice, n\u00e9 di accettare regali, e di non alzare i prezzi nelle macellerie di sua propriet\u00e0.\nQueste azioni crearono astio tra i due, ma la decisiva rottura si ebbe a causa di una vertenza legale nei confronti di Melchor P\u00e9rez de Veraiz, \"corregidor\" di Citt\u00e0 del Messico. P\u00e9rez de Veraiz fu accusato di monopolizzare il mercato del mais, gestendo granai illegali. Egli fugg\u00ec rifugiandosi presso il convento di Santo Domingo per evitare l'arresto. I giudici posero delle guardie attorno al convento ma l'arcivescovo, invocando l'immunit\u00e0 ecclesiastica, scomunic\u00f2 i giudici, i loro cancellieri ed i soldati. L'Audiencia si appell\u00f2 al vescovo di Puebla, giudice apostolico in questi casi, il quale ordin\u00f2 la revoca delle scomuniche. L'arcivescovo P\u00e9rez de la Serna rispose con una interdizione generale, chiudendo per alcuni giorni tutte le chiese della capitale.\nL'11 gennaio 1624 l'arcivescovo si present\u00f2 presso il palazzo del vicer\u00e9, davanti ad una folla curiosa. Era presente anche lo stesso vicer\u00e9 che, insieme all'audiencia, aveva deciso di deporre l'arcivescovo. L'arcivescovo rispose scomunicando il vicer\u00e9 ed i membri dell'audiencia. Replic\u00f2 l'interdizione ordinando ai chierici a cavallo di percorrere le strade della capitale urlando \"\"\u00a1Viva Cristo!\" e \"\u00a1Muera el mal gobierno!\"\".\nIn seguito il vicer\u00e9 arrest\u00f2 l'arcivescovo ordinando di scortarlo in Spagna.\nTre membri dell'audiencia ritrattarono la scelta di deporre l'arcivescovo, ma il vicer\u00e9 li fece imprigionare. Tutto questo provoc\u00f2 un tumulto popolare il 15 gennaio 1624 davanti al palazzo del vicer\u00e9, chiedendone le dimissioni. I ribelli bruciarono parte del palazzo invadendolo. Nel pomeriggio l'arcivescovo P\u00e9rez, che nel frattempo era riuscito a fuggire, proclam\u00f2 Carrillo de Mendoza deposto, nominando il \"licenciado\" Pedro Gabir\u00eda al ruolo di capitano generale. Quella notte il vicer\u00e9, sul punto di essere linciato dalla folla, si travest\u00ec da servo riparandosi presso la chiesa di San Francisco, dove rimase scortato dalle guardie.\nNel 1625 Carillo de Mendoza torn\u00f2 in Spagna, dove ebbe un'udienza con re Filippo IV tentando di giustificare il proprio operato. Il re condivise solo alcune delle sue scelte, rigettando le altre.\nP\u00e9rez de la Serna continu\u00f2 ad essere l'arcivescovo del Messico fino all'arrivo del nuovo vicer\u00e9, Rodrigo Pacheco y Osorio, nel novembre del 1624. In seguito fu assegnato alla diocesi spagnola di Zamora, dove mor\u00ec nel 1631. Il corregidor Melchor P\u00e9rez de Veraiz fu assolto dalle accuse a suo carico."}
{"id": "2261317", "revid": "228587", "url": "https://it.wikipedia.org/wiki?curid=2261317", "title": "Waratahs", "text": ""}
{"id": "2261332", "revid": "599", "url": "https://it.wikipedia.org/wiki?curid=2261332", "title": "Georg Ferdinand Ludwig Philipp Cantor", "text": ""}
{"id": "2261333", "revid": "330019", "url": "https://it.wikipedia.org/wiki?curid=2261333", "title": "Scriptorium di Bobbio", "text": "Lo Scriptorium di Bobbio era un importante centro scrittorio e biblioteca fondato dall'abate Attala nel VII secolo presso l'Abbazia di San Colombano a Bobbio, che fu per tutto il Medioevo uno dei pi\u00f9 importanti centri monastici europei. Nel 982, custodiva oltre 700 codici.\nTra il VII e il IX secolo fu il maggior centro di produzione libraria in Italia, uno dei maggiori in Europa.\nOggi \u00e8 sede del Museo dell'abbazia di San Colombano.\nStoria.\nLa regola di San Colombano imponeva ai monaci di dedicarsi giornalmente agli studi ed alla scrittura. L'abate Attala (615-627), primo successore di san Colombano, istitu\u00ec uno \"scriptorium\" nell'Abbazia di San Colombano, al centro di una rete di \"scriptoria\" esistenti in et\u00e0 longobarda e carolingia nei vari monasteri dell'ordine.\nTra il VII e il IX secolo lo Scriptorium di Bobbio divenne il maggior centro di produzione libraria in Italia, uno dei maggiori in Europa alla pari di Luxeuil, San Gallo, Echternach e Reichenau.\nSecondo alcuni studiosi nello \"scriptorium\", sotto il terzo abate, san Bobuleno, sarebbe stato materialmente redatto l'editto di Rotari, la prima raccolta scritta di diritto longobarda, promulgato nel 643 da re Rotari.\nNello \"scriptorium\" vennero prodotti codici manoscritti miniati su pergamena. I monaci irlandesi che vi lavoravano introdussero lo stile dell'arte insulare per le miniature e un particolare sistema di abbreviature.\nVi furono utilizzate l'onciale, la semionciale, la carolina e la gotica.\nI codici prodotti erano decorati con miniature e spesso avevano copertine realizzate in oreficeria.\nL'abate Gerberto di Aurillac, il futuro papa Silvestro II, nel 982 fece redigere un catalogo della biblioteca, che raccoglieva oltre 700 codici, tra cui il \"Glossarium Bobiense\", del IX secolo, una delle prime enciclopedie medievali.\nAccanto ad opere liturgiche, patristiche e agiografiche, vi si trovavano opere di autori latini, di grammatici, trattati scientifici, scritti giuridici, di storia, di medicina, di agricoltura, di arte e di musica. Tra gli autori classici sono testimoniate opere di Plauto, Virgilio, Terenzio, Ovidio, Cicerone e Seneca, e storici come Tito Livio, Plinio, Lucano, Orosio, Rutilio Namaziano, oltre a testi scientifici (Galeno). \nLo \"scriptorium\" pass\u00f2 in seguito all'ordine benedettino. Parte dei codici conservati nella biblioteca e prodotti dallo \"scriptorium\" andarono dispersi: diversi esemplari di pregio furono trasferiti nel XVII secolo presso la Biblioteca Ambrosiana a Milano e la Biblioteca Vaticana di Roma.\nLa biblioteca prosegu\u00ec la sua attivit\u00e0 fino alla soppressione del monastero nel 1803.\nTutta la biblioteca venne quindi requisita e trasferita in Francia fino agli accordi di restituzione dopo il Congresso di Vienna del 1815.\nDal 1963 \u00e8 la sede del Museo dell'abbazia di San Colombano.\nPatrimonio.\nDopo la dispersione in altre biblioteche, lo Scriptorium conserv\u00f2 25 dei 150 manoscritti pi\u00f9 antichi della letteratura latina esistenti al mondo. Tutto il patrimonio dello Scriptorium \u00e8 archiviato su microfilm presso gli \"Archivi storici bobiensi\" del duomo di Bobbio, che custodisce anche alcune pergamene e codici del periodo compreso tra il V e il IX secolo.\nNel 1824, dopo la restituzione francese dei codici dopo la soppressione del monastero del 1803, si diede in lascito alla Biblioteca Nazionale Universitaria di Torino parte della raccolta di manoscritti, altri codici sempre a Torino sono conservati alla Biblioteca Reale e all'Archivio di Stato.\nIl patrimonio librario bobbiese \u00e8 conservato quindi in massima parte nella Biblioteca Ambrosiana di Milano, nella Biblioteca nazionale di Torino, nella Biblioteca Vaticana, nella Biblioteca Laurenziana di Firenze, nella Biblioteca capitolare di Verona e nella Biblioteca Queriniana di Brescia (altri codici sono conservati o testimoniati a Berlino, Cambridge, Celtenham, Heidelberg, Escorial, Lipsia, Nancy, Parigi, Parma, Venezia, Vienna, Wolfenb\u00fcttel).\nNel 2009 la repertazione effettuata dal rettore A. Bulla e uno studio ad opera di Leandra Scappaticci ha portato alla scoperta di nuovi codici o palinsesti, alcuni dei quali mancanti alla Biblioteca di Torino.\nTra i codici che appartenevano alla biblioteca del centro scrittorio, si citano:\nSecondo il paleografo austriaco Paul Rudolf Beer (m. 2009), la collezione del Monastero di Vivario sarebbe confluita a san Colombano e a Verona. La tesi del debito di san colombano con il \"Vivarium\" fu confutata da Elias Avery Lowe."}
{"id": "2261334", "revid": "217830", "url": "https://it.wikipedia.org/wiki?curid=2261334", "title": "Gran Premio motociclistico della Repubblica Ceca 1999", "text": "Il Gran Premio motociclistico della Repubblica Ceca 1999 corso il 22 agosto, \u00e8 stato il decimo Gran Premio della stagione 1999 e ha visto vincere la Honda di Tadayuki Okada nella classe 500, Valentino Rossi nella classe 250 e Marco Melandri nella classe 125.\nClasse 500.\nLa gara venne sospesa al secondo giro a causa della caduta di James Whitham, che coinvolse anche Jos\u00e9 Luis Cardoso che lo seguiva da vicino; nell'incidente dalla Modenas KR3 del britannico si stacc\u00f2 il serbatoio e il carburante fuoriuscito provoc\u00f2 un incendio nella via di fuga. La corsa ripart\u00ec pi\u00f9 tardi, sempre sulla distanza completa di 22 giri."}
{"id": "2261335", "revid": "834", "url": "https://it.wikipedia.org/wiki?curid=2261335", "title": "24 Ore", "text": ""}
{"id": "2261338", "revid": "362900", "url": "https://it.wikipedia.org/wiki?curid=2261338", "title": "Giancarlo Flati", "text": "Biografia.\nA partire dal 1972 Flati effettua lunghi soggiorni presso Universit\u00e0 e centri di ricerca in Svezia, Polonia, Germania, Norvegia, Spagna, USA, dedicandosi sia alla ricerca artistica che a quella chirurgica. Il suo percorso artistico viene profondamente influenzato dalla cultura \"mittel\" e nordeuropea.\nGi\u00e0 microchirurgo, ricercatore di chirurgia generale e docente, sino al 2009, di Metodologia Medico Scientifica presso L'Universit\u00e0 degli Studi di Roma \"La Sapienza\".\nNel 2009, dopo il sisma dell'Aquila, fonda e presiede l'Associazione \"Cantiere Aquilano di Cultura Creativa ai Margini della Coscienza\".\nAttivit\u00e0 artistica.\nDopo un lungo periodo figurativo (anni Settanta e Ottanta), Flati approda ad un lavoro di indagine artistica in cui tenta di trovare una sintesi tra scienza e arte.\nA partire dagli anni Duemila, Flati indaga con la sua arte il significato estetico di un rivoluzionario rapporto mente-materia che rimette in discussione la classica rappresentazione della \"realt\u00e0\". Le teorie sull'olomovimento, sull'universo olografico e sul cervello olografico di David Bohm e Karl Pribram hanno portato infatti, alla fine del secolo scorso, il mondo della meccanica quantistica e quello delle neuroscienze a convergere su un nuovo modello di coscienza gi\u00e0 contemplato dalla teoria dell'Ordine Implicato proposta da Bohm stesso negli anni settanta.\nNel 2017 nell\u2019ambito della corrente artistica della Estetica Paradisiaca ideata dallo storico dell\u2019arte Daniele Radini Tedeschi viene invitato alla Esposizione Triennale di Roma al Complesso del Vittoriano.\nNello stesso anno viene nominato dallo Storico dell\u2019Arte Daniele Radini Tedeschi membro effettivo di El Circulo Magico, Padiglione Nazionale Guatemala, 57.Esposizione Internazionale d\u2019Arte - la Biennale di Venezia e per l\u2019evento scrive il libro \u201cAi margini della mente creativa\u201d ispirato al tema \u201cLa Marge\u201d (prefatore Daniele Radini Tedeschi) dove vengono descritti i concetti ed i fondamenti teorici delle opere \u201cIo albero dei Margini\u201d e \u201cDal Silenzio delle foglie\u201d.\nNel 2020 ha fondato un nuovo movimento artistico teorizzandone i fondamenti nel manifesto \u201cL\u2019Albero dei Mabits. Manifesto per un Rinascimento Umano ed Artistico nel Tempo delle Nuvole Super Intelligenti\u201d, pubblicato da Aracne Editrice nel 2020.\nAttivit\u00e0 di illustratore.\nFlati ha illustrato numerose pubblicazioni, sia di carattere letterario, sia di argomento scientifico. Tra esse:\nEsposizioni.\nTra le esposizioni personali si ricordano in particolare \"Sequenze dell'Invisibile\" tenuta alla Rocca dei Rettori di Benevento, \"Intersezioni del Tempo\", svoltasi a Palazzo Venezia e \"Dai Qbits ai nodi del Tempo?\", organizzata nel 2012 all'Istituto Italiano di Cultura di Monaco di Baviera, ad Auronzo di Cadore e al Castello di Roncade.\n\u00c8 stato selezionato per le seguenti esposizioni:\nContributi critici.\nConsiderevole \u00e8 l'interesse ed il consenso che autorevoli critici ed intellettuali (tra i quali Giorgio Agnisola, Vito Apuleo, Giuseppe Benelli, Luigina Bortolatto, Angelo Centonze, Sandro Dell'Orco, Zenon Grocholewski, Paolo Levi, Luciano Luisi, Dino Maras\u00e0, Roland Maszka, Katiusha Minicozzi, Renato Minore, Gioia Mori, Elio Peretti, Roberto Russo, Salvatore Russo, Alida Maria Sessa, Sandro Serradifalco, Claudio Strinati, Duccio Trombadori, Luciano Carini) hanno rivolto a Flati e alla sua arte:\nPremi e riconoscimenti.\nNel 2005 gli viene conferito il Premio Museo Michetti (sezione ricerca scientifica).\nNel 2016 vince il concorso per il premio copertina della rivista USA Art &amp; Beyond - Luglio/Agosto 2016.\nAttivit\u00e0 scientifica e pubblicazioni.\n\u00c8 autore e coautore di vari studi di chirurgia specialistica e di oltre trecento pubblicazioni scientifiche edite su riviste italiane e straniere aventi come oggetti principali delle sue ricerche la messa a punto di nuove tecniche microchirurgiche, il trattamento dell'infertilit\u00e0 maschile ed il \"management\" delle patologie endocrine, gastrointestinali, pancreatiche infiammatorie e neoplastiche.\n\u00c8 inoltre autore dei seguenti libri:\nBibliografia.\nInformazioni e riproduzioni di Flati sono consultabili nelle seguenti pubblicazioni:"}
{"id": "2261340", "revid": "122651124", "url": "https://it.wikipedia.org/wiki?curid=2261340", "title": "Tlaxcalteca", "text": "I Tlaxcalteca, anche noti come Tlascaltechi o Tlaxcaltechi, erano un popolo indigeno appartenente al gruppo etnico dei nahua. Popolavano un territorio dell'altopiano centrale messicano, che corrisponde all'odierno stato messicano di Tlaxcala.\nStoria preispanica.\nOriginariamente erano un insieme di tre diversi gruppi etnici di lingua nahuatl, otom\u00ed e pinome, ma il gruppo di lingua nahuatl fin\u00ec per avere il predominio sugli altri. La loro organizzazione di tipo feudale vide la fioritura, durante il XIV e il XV secolo, di un'importante signoria (Tlaxcallan) formata dall'unione di 21 piccole citt\u00e0-stato.\nFurono uno dei pochi popoli che la Triplice Alleanza azteca non riusc\u00ec mai a sottomettere. Ottenuta la concessione di mantenere la propria indipendenza, i tlaxcalteca potevano quindi partecipare anch'essi alle \"xochiyaoyatl\" (le guerre fiorite) azteche, volte soprattutto al fine di catturare prigionieri da poter usare come vittime sacrificali.\nStoria coloniale spagnola.\nAll'arrivo di Hern\u00e1n Cort\u00e9s si allearono agli spagnoli per poter sconfiggere gli aztechi, apportando un contingente militare che fu essenziale nella conquista di Tenochtitl\u00e1n, la capitale dell'impero. Furono i principali alleati dei \"conquistadores\" e li accompagnarono nella maggior parte delle campagne militari di conquista e di colonizzazione.\nFurono lo strumento per la costituzione di numerosi insediamenti nel nord del Messico (incluse certe aree che oggigiorno fanno parte del Texas), dove la sottomissione delle trib\u00f9 locali da parte degli spagnoli si era dimostrata infruttuosa.\nI tlaxcalteca furono condotti in aree popolate dalle bellicose trib\u00f9 nomadi dei \"chichimeca\" quale esempio sedentario di sudditi della Corona spagnola, e per lavorare nelle miniere e nelle tenute. Tali insediamenti sorsero nelle aree dei moderni stati di San Luis Potos\u00ed, Zacatecas, Durango, Coahuila, Nuevo Le\u00f3n (\"Nueva Tlaxcala de Nuestra Se\u00f1ora de Guadalupe de Horcasistas\", oggi conosciuta come Guadalupe e \"Santiago de las Sabinas\", che si chiama oggi Sabinas Hidalgo) e di Jalisco (\"Villa de Nueva Tlaxcala de Quiahuistl\u00e1n\", nota oggi come Colotl\u00e1n).\nL'alleanza con gli spagnoli nella conquista dell'impero azteco frutt\u00f2 ai tlaxcalteca, a differenza di altri popoli indigeni, il godimento di alcuni privilegi, incluso il diritto di portare armi da fuoco, montare cavalli, vantare titoli nobiliari e governare i loro territori in modo autonomo.\nI Tlaxcaltechi nei media.\nI Tlaxcaltechi appaiono come fazione giocabile nella campagna americana dell'espansione \"Kingdoms\" del videogioco strategico a turni \"\"."}
{"id": "2261341", "revid": "599013", "url": "https://it.wikipedia.org/wiki?curid=2261341", "title": "Judy Crawford", "text": "Biografia.\nAttiva tra la fine degli anni sessanta e gli anni settanta, prese parte ai XI Giochi olimpici invernali di , validi anche come Campionati mondiali 1972 (4\u00aa in slalom, 24\u00aa in gigante, 27\u00aa in discesa). Partecip\u00f2 anche ai Mondiali della Val Gardena del 1970 (4\u00aa in discesa) e a quelli di Sankt Moritz del 1974 (12\u00aa in slalom, 9\u00aa in gigante, 9\u00aa in discesa e 4\u00aa in combinata). In Coppa del Mondo ottenne un solo podio: terza in slalom a Grindelwald il 17 gennaio 1973, dietro a Monika Kaserer e a Rosi Mittermaier."}
{"id": "2261342", "revid": "21880", "url": "https://it.wikipedia.org/wiki?curid=2261342", "title": "Romulea linaresii", "text": "Lo zafferanetto di Linares (Romulea linaresii ) \u00e8 una pianta appartenente alla famiglia delle Iridaceae.\nL'epipeto specifico \u00e8 un omaggio a Vincenzo Linares (1804-1847), giornalista e scrittore siciliano.\nDescrizione.\n\u00c8 una specie erbacea geofita bulbosa alta 5\u201312\u00a0cm. La radice \u00e8 un piccolo bulbo lungo 8\u201312\u00a0mm.\nIl fusto, alto 8\u201310\u00a0cm, termina con 1-2 fiori di colore violaceo, con venature bluastre. Si distingue per il perigonio pi\u00f9 piccolo delle altre specie di \"Romulea\" (10\u201320\u00a0mm) e per lo stilo breve che non supera le antere.\nLe foglie sono strette e filiformi, 0,2 x 20\u00a0cm circa.Il frutto \u00e8 una capsula ovoidale, lunga circa 1\u00a0cm.\nFioritura: febbraio-marzo.\nDistribuzione e habitat.\nLa sottospecie nominale (\"R. linaresi\" subsp. \"linaresii\") \u00e8 endemica delle aree costiere della Sicilia nord-occidentale.La sottospecie \n\"Romulea linaresii\" subsp. \"graeca\" \u00e8 endemica delle aree costiere del Mar Egeo.\nPredilige rupi e prati prospicienti il mare, con substrato calcareo o sabbioso, da 0 a 600 m di altitudine."}
{"id": "2261356", "revid": "91475", "url": "https://it.wikipedia.org/wiki?curid=2261356", "title": "Catabolita", "text": ""}
{"id": "2261365", "revid": "129019", "url": "https://it.wikipedia.org/wiki?curid=2261365", "title": "Luiz Ant\u00f4nio Correia da Costa", "text": ""}
{"id": "2261366", "revid": "251304", "url": "https://it.wikipedia.org/wiki?curid=2261366", "title": "Gran Premio del Belgio 2004", "text": "Il Gran Premio del Belgio 2004 \u00e8 stato un Gran Premio di Formula 1 disputato il 29 agosto 2004 sul Circuito di Spa-Francorchamps. La gara fu vinta da Kimi R\u00e4ikk\u00f6nen su McLaren-Mercedes, al secondo successo in carriera. R\u00e4ikk\u00f6nen precedette sul traguardo i due piloti della Ferrari, Michael Schumacher e Rubens Barrichello.\nGrazie a questi risultati, Schumacher conquist\u00f2 la certezza matematica della vittoria del suo settimo mondiale piloti, il quinto consecutivo.\nProve libere.\nResoconto.\nCome di consueto nelle due sessioni di venerd\u00ec BAR, Jaguar, Toyota, Jordan e Minardi schierarono in pista una terza vettura, affidata rispettivamente a Anthony Davidson, Bj\u00f6rn Wirdheim, Ryan Briscoe, Timo Glock e Bas Leinders. Briscoe fu protagonista di un violento incidente nella seconda sessione di libere del venerd\u00ec, riportando una contusione al gomito.\nLe sessioni del sabato furono ridotte notevolmente in durata: la prima fu cancellata completamente perch\u00e9 la nebbia impediva il decollo dell'elicottero di soccorso, mentre la seconda fu sospesa dopo 13 minuti per motivi di sicurezza, dopo che Antonio Pizzonia e Gianmaria Bruni erano usciti di pista in punti diversi del tracciato.\nRisultati.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nLe qualifiche furono disputate con una pioggia intermittente: ne approfitt\u00f2 Jarno Trulli che, sfruttando un momento in cui la pioggia si era calmata, conquist\u00f2 la pole position davanti a Michael Schumacher, staccato di soli settantadue millesimi. Terzo tempo per Fernando Alonso, seguito da David Coulthard, Giancarlo Fisichella, Rubens Barrichello, Mark Webber e Felipe Massa. Solo decimo Kimi R\u00e4ikk\u00f6nen, davanti a Juan Pablo Montoya e Jenson Button. Qualifiche disastrose, infine, per Zonta, che fu ultimo dopo un'uscita di pista.\nGara.\nResoconto.\nAl via Jarno Trulli scatt\u00f2 bene, mantenendo la testa della corsa; non part\u00ec altrettanto bene Michael Schumacher, che venne sorpassato da Fernando Alonso e David Coulthard. Pi\u00f9 indietro Mark Webber tampon\u00f2 Rubens Barrichello, creando parecchio scompiglio e diversi contatti nel gruppo. Nonostante l'alettone anteriore della sua Jaguar si fosse incastrato sotto le ruote anteriori, il pilota australiano prosegu\u00ec: arrivato alla pericolosa curva dell'Eau Rouge, Webber non riusc\u00ec per\u00f2 a controllare la vettura, finendo per colpire Takuma Sat\u014d. Per evitare la vettura del giapponese, Gianmaria Bruni rallent\u00f2, ma fu tamponato da Zsolt Baumgartner, intraversandosi e venendo colpito da Giorgio Pantano. Per sgombrare la pista dai detriti e dalle monoposto incidentate, la direzione gara mand\u00f2 in pista la safety car: si ritirarono Webber, Sato, Bruni e Pantano, mentre Olivier Panis, Jenson Button, Felipe Massa, Rubens Barrichello e Zsolt Baumgartner rientrarono ai box. Il ferrarista fu costretto ad un'ulteriore sosta il passaggio successivo, per riparare il supporto dell'alettone posteriore danneggiato nel contatto con Webber; nonostante questo imprevisto, la lunghezza del tracciato belga consent\u00ec a Barrichello di evitare il doppiaggio.\nQuando la vettura di sicurezza si fece da parte al termine del terzo giro, Schumacher ebbe delle difficolt\u00e0 nel mandare in temperatura le gomme e fu sopravanzato, nel corso della tornata seguente, da Kimi R\u00e4ikk\u00f6nen e Juan Pablo Montoya; un passaggio pi\u00f9 tardi, R\u00e4ikk\u00f6nen sorpass\u00f2 anche il compagno di squadra, lanciandosi all'inseguimento di Trulli e Alonso. Proprio Trulli apr\u00ec la prima serie di rifornimenti tra i piloti di testa, entrando ai box al decimo giro. Una tornata dopo, Alonso and\u00f2 in testacoda alla frenata del rettilineo Kemmel: sulla vettura dello spagnolo si era infatti rotto il motore e dell'olio era finito sulle ruote posteriori. Dopo un altro testacoda, il pilota della Renault abbandon\u00f2, cedendo la testa della corsa a R\u00e4ikk\u00f6nen. Quasi nello stesso momento, Coulthard for\u00f2 la gomma posteriore destra, dovendo percorrere quasi un intero giro su tre ruote e perdendo moltissimo tempo. R\u00e4ikk\u00f6nen riforn\u00ec al 13\u00ba giro, rientrando in pista davanti a Trulli; due tornate pi\u00f9 tardi effettu\u00f2 il suo pit stop anche Montoya, imitato al passaggio pi\u00f9 tardi anche da Michael Schumacher. Il pilota tedesco sfrutt\u00f2 la sosta per passare il colombiano, rallentato da un duello con Felipe Massa, che non aveva ancora rifornito; un giro pi\u00f9 tardi, il ferrarista sorpass\u00f2 anche Trulli alla chicane Bus Stop.\nAnt\u00f4nio Pizzonia condusse la gara per un giro prima di fermarsi a sua volta ai box nel corso del 17\u00ba passaggio; dopo la sosta del brasiliano, R\u00e4ikk\u00f6nen torn\u00f2 al comando della corsa, davanti a Button (non ancora fermatosi ai box), Michael Schumacher, Trulli, Massa, Montoya, Pizzonia, Fisichella, Panis, Barrichello e Klien. Al 19\u00ba giro, Montoya prov\u00f2 un attacco a Trulli, dopo aver sopravanzato Massa grazie al pit stop del brasiliano; tuttavia, l'italiano chiuse la traiettoria e i due finirono per toccarsi. Il pilota della Renault fin\u00ec in testacoda, perdendo altre due posizioni; il colombiano prosegu\u00ec invece praticamente indenne. Tre tornate pi\u00f9 tardi, Trulli riforn\u00ec per la seconda ed ultima volta, imitato al giro successivo da Barrichello, che aveva appena sopravanzato Fisichella. Al 29\u00ba giro entrarono ai box in contemporanea R\u00e4ikk\u00f6nen, Montoya e Klien; il finlandese torn\u00f2 in pista alle spalle di Michael Schumacher. Una tornata pi\u00f9 tardi, colpo di scena: un istante dopo aver doppiato la Minardi di Zsolt Baumgartner, sulla vettura di Button esplose improvvisamente la gomma posteriore destra. L'inglese perse il controllo della sua BAR, intraversandosi e finendo per centrare in pieno la monoposto dell'ungherese.\nNon ci furono danni per i due piloti, ma la direzione gara mand\u00f2 in pista la safety car; ne approfittarono per rifornire Michael Schumacher, Pizzonia, Zonta e Massa. Tuttavia il pilota della Williams, risalito in terza posizione, fu subito costretto al ritiro per un problema al cambio. Alla fine del 33\u00ba passaggio, la vettura di sicurezza si fece da parte: R\u00e4ikk\u00f6nen guadagn\u00f2 immediatamente un buon margine su Michael Schumacher, che precedette Montoya, Barrichello e Zonta; pi\u00f9 indietro, Klien e Coulthard risalirono in classifica, mettendo a segno diversi sorpassi e portandosi in ottava e nona posizione. Al 36\u00ba giro, sulla Williams di Montoya si for\u00f2 la gomma posteriore destra; nel rientro ai box, sulla vettura del colombiano cedette la sospensione e Montoya fu costretto al ritiro. Due tornate pi\u00f9 tardi, Coulthard tampon\u00f2 Klien in cima alla salita dell'Eau Rouge; lo scozzese dovette tornare ai box per sostituire il musetto della sua McLaren. La safety car entr\u00f2 in pista per la terza volta, rimanendoci fino al 41\u00ba passaggio. Alla ripartenza, R\u00e4ikk\u00f6nen distanzi\u00f2 nuovamente Schumacher, mentre Zonta, quarto, si dovette ritirare per la rottura del motore della sua Toyota. Negli ultimi giri, Coulthard super\u00f2 Trulli e Panis, conquistando il settimo posto, mentre il suo compagno di squadra controll\u00f2 agevolmente gli inseguitori, ottenendo la prima vittoria in una stagione difficile per la sua squadra. Michael Schumacher si difese dagli attacchi di Barrichello, conquistando la seconda posizione e la certezza matematica del settimo Titolo Piloti in carriera; chiusero la zona punti Massa, Fisichella, Klien (ai primi punti stagionali), Coulthard e Panis.\nFonti.\nTutti i dati statistici provengono da Autosprint n.35/2004"}
{"id": "2261380", "revid": "1793900", "url": "https://it.wikipedia.org/wiki?curid=2261380", "title": "Port Lavaca", "text": "Port Lavaca \u00e8 un comune degli Stati Uniti d'America, capoluogo di contea della Contea di Calhoun nello Stato del Texas. Al censimento del 2000 possedeva 12.035 abitanti, passati a 11.443 secondo una stima del 2007.\nPort Lavaca fa parte dell'area metropolitana di Victoria."}
{"id": "2261381", "revid": "599013", "url": "https://it.wikipedia.org/wiki?curid=2261381", "title": "Conchita Puig", "text": "Biografia.\nStagioni 1970-1972.\nAttiva nella prima met\u00e0 degli anni settanta, debutt\u00f2 in campo internazionale partecipando, diciassettenne, ai Mondiali della Val Gardena del 1970, dove si classific\u00f2 9\u00aa nella combinata. In Coppa del Mondo ottenne il primo piazzamento di rilievo il 9 gennaio 1971 a Oberstaufen, chiudendo al 6\u00ba posto in slalom gigante.\nL'anno dopo prese parte agli XI Giochi olimpici invernali di (validi anche come Mondiali 1972), sua unica presenza olimpica, classificandosi 29\u00aa nella discesa libera e non completando lo slalom gigante e lo slalom speciale.\nStagioni 1973-1974.\nOttenne il suo unico podio in Coppa del Mondo nello slalom speciale disputato a Schruns il 2 febbraio 1973: quel 3\u00ba posto, dietro a Rosi Mittermaier e a Patricia Emonet, fu anche il suo ultimo piazzamento nel massimo circuito internazionale.\nAi Mondiali di Sankt Moritz del 1974 fu 9\u00aa nello slalom speciale; quell'anno, che fu la sua ultima stagione agonistica, vinse la classifica di slalom gigante della Coppa Europa, dove si piazz\u00f2 anche al 3\u00ba posto in quella generale."}
{"id": "2261383", "revid": "466539", "url": "https://it.wikipedia.org/wiki?curid=2261383", "title": "Otello Pighin", "text": "Biografia.\nDopo la laurea, frequenta la scuola ufficiali viene inquadrato come tenente di artiglieria ed inviato in guerra in Grecia, si ammala e viene congedato, diventa assistente universitario. Politicamente vicino ed impegnato nel Partito d'Azione dopo l'Armistizio di Cassibile si impegna attivamente nella Resistenza veneta.\nAl suo fianco si trova anche il professore del collegio Barbarigo e del Seminario Maggiore di Padova don Giovanni Apolloni, con il quale la collaborazione \u00e8 quasi quotidiana. Don Apolloni di giorno con l'aiuto di un altro prete Francesco Frasson, amministratore del collegio Barbarigo ideava con Pighin le azioni dinamitarde, che creavano tensione, di notte collaborava con don Giovanni Nervo per ciclostilare quanto serviva per le brigate \"Guido Negri\".\nLa collaborazione dura fino al 7 gennaio quando Otello Pighin cade in una imboscata e viene ferito e catturato in via Rogati da Antonio Corradeschi, della banda Carit\u00e0. Il 20 marzo anche il suo sostituto Corrado Lubian, cade in un tranello e viene ucciso."}
{"id": "2261385", "revid": "91475", "url": "https://it.wikipedia.org/wiki?curid=2261385", "title": "Acido glicuronico", "text": ""}
{"id": "2261389", "revid": "38120", "url": "https://it.wikipedia.org/wiki?curid=2261389", "title": "Zio Sam (personaggio)", "text": "Zio Sam (\"Uncle Sam\") \u00e8 un personaggio dei fumetti creato da Will Eisner, pubblicato prima dalla Quality Comics e poi dalla DC Comics. \u00c8 un supereroe basato sulla figura dello Zio Sam, personificazione dello spirito degli Stati Uniti d'America. \u00c8 apparso per la prima volta in \"National Comics\" n. 1 (luglio 1940).\nStoria editoriale.\nQuality Comics.\nZio Sam comparve per la prima volta in \"National Comics\" n. 1 nel luglio 1940, pubblicato dalla Quality Comics durante la Golden Age dei fumetti. Fu descritto come un essere mistico che era originariamente lo spirito di un soldato patriottico ucciso nella Guerra Rivoluzionaria Americana, e che ora appare nel mondo ogni qualvolta il suo paese ne ha bisogno. Il personaggio fu il protagonista per pochi anni, dal 1940 al 1944, per una sua serie privata, \"Uncle Sam Quaterly\".\nDC Comics.\nLa DC Comics acquis\u00ec il personaggio come parte della sua acquisizione dei personaggi della Quality negli anni '50, e fu usato come personaggio di supporto in \"Justice League of America\" negli anni settanta. Questo stabil\u00ec Zio Sam come leader dei Combattenti per la Libert\u00e0, un team di ex personaggi della Quality che ebbero per un brevissimo periodo una loro testata. Questo team fu inizialmente basato su Terra-X, dove la seconda guerra mondiale si era protratta fino agli anni settanta.\nLe origini di Zio Sam furono riscritte chiss\u00e0 come in \"Lo Spettro\", dove Zio Sam era descritto come un'entit\u00e0 spirituale creata da un rituale occulto dai Padri fondatori. Questo \"Spirito d'America\" fu inizialmente vincolato ad un potente talismano e avrebbe preso forma fisica fondendosi con un patriota morente. Le nuove origini affermarono che lo Spirito d'America prese forma umana come Minute-Men durante la Guerra di Rivoluzione, di Fratello Jonathan in conflitti seguenti e, durante la Guerra Civile Americana, fu lo spirito di Johnny Reb e Billy Yank.\nLo Spirito assunse la forma di Zio Sam che tutti conoscono solo nel 1870, quando resuscit\u00f2 un vignettista politico ucciso dal Boss Tweed. Il secondo ospite di Zio Sam combatt\u00e9 nella Prima guerra mondiale. Un terzo (l'incarnazione del personaggio della Golden Age) era un supereroe durante la Seconda Guerra Mondiale ma svan\u00ec alla fine di questa, cancellando ogni comparsa dello Zio Sam da ogni susseguente apparizione dalla storia immaginaria dell'Universo DC. In \"Lo Spettro\", lo Spirito resuscit\u00f2 in una forma costumizzata chiamata il Patriota, ma pi\u00f9 tardi ritorna alle sembianze di Zio Sam in un numero di \"Superman\".\nIn \"Crisi infinita\" n. 1, i Combattenti per la Libert\u00e0 furono attaccati dalla Societ\u00e0 segreta dei supercriminali. Zio Sam viene mostrato a stento in piedi contro Black Adam, anche scagliandolo solo con un pugno. Tre dei Combattenti per la Libert\u00e0, Bomba Umana, Phantom Lady e Black Condor rimasero uccisi in battaglia. Zio Sam stesso sembr\u00f2 rimanere ucciso dalle mani di Deathstroke. Il resto del team fu seriamente danneggiato ma sopravvisse. Alla fine si vede Zio Sam a faccia a terra in una pozzanghera.\nTuttavia, quando i defunti eroi si ritrovano sul monumento del Washington Monument in \"Crisi infinita\" n. 2, Zio Sam \u00e8 assente.\nL'ultima incarnazione comparsa del personaggio apparve nel primo numero di Zio Sam e i Combattenti per la Libert\u00e0, e pass\u00f2 i primissimi numeri di questa serie tentando di formare una nuova versione dei Combattenti. Questa nuova versione di Zio Sam emerge dal fiume Mississippi nello stesso istante in cui Padre Tempo altrove sta valutando il futuro dello S.H.A.D.E. con le nuove incarnazioni dei Combattenti per la Libert\u00e0. Zio Sam, disturbato dalla forza mortale utilizzata per le nuove versioni di Phantom Lady, la Bomba Umana, Doll Man, e altri, riunisce questi metaumani con successo nella sua nuova squadra, il che fa in modo che Padre Tempo ordini ai suoi rimanenti S.H.A.D.E. di perseguitare e uccidere Zio Sam e la sua squadra. Sebbene Zio Sam sia sempre stato contro l'assassinio, ed in particolare riprendere Doll Man dopo l'omicidio di un boss del crimine di fronte al nipote di quest'ultimo (nel numero 1), Zio Sam non \u00e8 contro l'uso della forza bruta quando \u00e8 necessaria.\nPoteri e abilit\u00e0.\nZio Sam ha dimostrato vari superpoteri, tra cui superforza, invulnerabilit\u00e0, l'abilit\u00e0 di alterare la sua taglia, grande velocit\u00e0 e un certo grado di chiaroveggenza. Lo si \u00e8 visto anche col potere di trasportare se stesso e altri in un fazzoletto di terra di un'altra dimensione chiamata \"The Heartland\"; quest'ultima viene effettuata su Doll Man nel numero 2 di \"Zio Sam e i Combattenti per la Libert\u00e0\". Si dice che la proporzione del suo potere \u00e8 direttamente collegata con la fede delle persone nell'idea dell'America, quindi i suoi poteri possono variare di qualche livello. In \"Zio Sam e i Combattenti per la Libert\u00e0\", Padre Tempo stabilisce che i test confermano che Zio Sam non \u00e8 n\u00e9 umano n\u00e9 metaumano, o un essere magico, e che i risultati su ci\u00f2 che sia sono inconcludenti. Nel numero 3 di \"Zio Sam e i Combattenti per la Libert\u00e0\", afferma che Zio Sam non possiede l'abilit\u00e0 del volo.\nAltre versioni.\nVertigo.\nNel 1998, la DC Comics pubblic\u00f2 sotto il nome di Vertigo, un fumetto di due numeri intitolato semplicemente \"Zio Sam\", scritto da Steve Darnall con i disegni su tela di Alex Ross. Il fumetto non sembra essere ai livelli dell'Universo DC, e narra le vicende di uno Zio Sam, invecchiato, tormentato da visioni di storici episodi e moderni aspetti degli Stati Uniti nel suo momento peggiore. La frantumazione della sanguinosa Shays' Rebellion viene considerato come un momento particolarmente disillusorio dal personaggio, che suggerisce per s\u00e9 che gli ideali degli Stati Uniti non sono mai stati seriamente rispettati. Zio Sam viene forzato ad un combattimento con un suo doppione basato su corruzione, inganno, e oppressione, con in gioco l'identit\u00e0 degli Stati Uniti.\nSuperman/Batman.\nIn una linea temporale alternativa della DC comparente in \"Superman/Batman\", Superman e Batman sono stati cresciuti da Cosmic King, Lightning Lord e Saturn Queen, i tre membri originali della Legione dei Supercriminali, e mutarono la Terra in un regime totalitario.\nZio Sam divenne una Lanterna Verde quando Wonder Woman gli diede l'anello di Abin Sur, dato che Hal Jordan in questa realt\u00e0 \u00e8 morto.Quando Wonder Woman incontra per la prima volta questo Zio Sam, questi \u00e8 visibilmente molto simile allo Zio Sam disegnato da Alex Ross; una volta che lei utilizza il suo lazzo magico per rivelare la verit\u00e0 su di lui, Zio Sam si trasforma nella sua classica persona col suo classico costume.\n52.\nNell'ultimo numero di \"52\", viene svelato un nuovo Multiverso, originariamente consistente di \"52\" realt\u00e0 identiche. Tra le varie realt\u00e0 alternative, una \u00e8 designata col nome di Terra-10. Come risultato del \"mangiare\" aspetti di quella realt\u00e0 di Mr. Mind, essa prende la forma della Terra-X pre-crisi, includendo i personaggi della Quality Comics.\nBasato sul commento di Grant Morrison e dal fatto che un Superman nazista viene raffigurato in quella scena, questo universo alternativo non \u00e8 la Terra-X pre-crisi.\nSu Terra-11, un mondo di persone dal sesso opposto, una versione femminile di Sam chiamata \"Columbia\" guida i Combattenti per la Libert\u00e0."}
{"id": "2261392", "revid": "287204", "url": "https://it.wikipedia.org/wiki?curid=2261392", "title": "Araucania", "text": ""}
{"id": "2261394", "revid": "298229", "url": "https://it.wikipedia.org/wiki?curid=2261394", "title": "Centrale (pallamano)", "text": "Il centrale \u00e8 un ruolo base di una formazione di pallamano.\nIl centrale deve essere un giocatore dalla grande resistenza fisica, dato che \u00e8 spesso sottoposto a falli da parte dei giocatori avversari, e deve anche essere molto veloce.\nLa sua posizione in campo \u00e8 in genere centrale di fronte al portiere avversario ed al pivot compagno di squadra (che normalmente gioca con le spalle rivolte alla porta avversaria), qualora non si giochi in doppio pivot.\nIl ruolo del centrale nella pallamano \u00e8 simile a quello del playmaker nel basket, in quanto ha la funzione di circolare il pallone e dirigere il gioco a seconda degli schemi, guidando l'attacco della squadra. In genere \u00e8 anche un giocatore che finalizza molto in gol."}
{"id": "2261398", "revid": "125717697", "url": "https://it.wikipedia.org/wiki?curid=2261398", "title": "Discografia di Luca Carboni", "text": "Questa pagina contiene la discografia del cantautore italiano Luca Carboni."}
{"id": "2261400", "revid": "17654", "url": "https://it.wikipedia.org/wiki?curid=2261400", "title": "Civico Museo Bibliografico Musicale", "text": ""}
{"id": "2261401", "revid": "767487", "url": "https://it.wikipedia.org/wiki?curid=2261401", "title": "Jordan (Guimaras)", "text": "Jordan \u00e8 una municipalit\u00e0 di Quarta classe delle Filippine, capoluogo della Provincia di Guimaras, nella Regione del Visayas Occidentale.\nJordan \u00e8 formata da 14 baranggay:"}
{"id": "2261404", "revid": "6923", "url": "https://it.wikipedia.org/wiki?curid=2261404", "title": "Marilyn Agency", "text": "Marilyn Agency \u00e8 una agenzia di moda francese, con sede a Parigi fondata da Marilyn Gauthier. Dal 1998 sono stati aperti uffici dell'agenzia anche a New York. Marylin Agency ha rappresentato alcune modelle importantissime come Naomi Campbell e Kate Moss, oltre che \"astri nascenti\" del calibro di Caroline Trentini, Alice Burdeu e Coco Rocha.\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla \"Marilyn Agency\", sia nel passato sia oggi."}
{"id": "2261412", "revid": "729019", "url": "https://it.wikipedia.org/wiki?curid=2261412", "title": "Pietro Comes", "text": "Quasi nulla si conosce della sua vita e le sporadiche informazioni sul suo conto ci giungono dall'intestazioni dei libretti dei suoi lavori operistici, nei quali veniva definito come \"Maestro di Cappella Napoletano\" e \"Maestro di Cappella del Duca di Castropignano\". Compose un elevato numero di opere, tutte rientranti nell'ambito dell'opera comica napoletana, ciononostante fu un musicista che non si discost\u00f2 dalla mediocrit\u00e0 e che veniva interpellato quando i migliori e pi\u00f9 espressivi talenti non erano disponibili o interessati. Tranne gli ultimi due lavori, tutte le sue opere furono rappresentate nel teatro meno importante del panorama musicale napoletana, ossia il Teatro della Pace. Anche se la musica di tutte le opere di Comes \u00e8 andata perduta, i libretti risultano essere storicamente interessanti, in quanto mostrano lo sviluppo dell'opera buffa napoletana durante gli anni '40 del Settecento."}
{"id": "2261414", "revid": "767487", "url": "https://it.wikipedia.org/wiki?curid=2261414", "title": "Nueva Valencia", "text": "Nueva Valencia \u00e8 una municipalit\u00e0 di Quarta classe delle Filippine, situata nella Provincia di Guimaras, nella Regione del Visayas Occidentale.\nNueva Valencia \u00e8 formata da 22 baranggay:"}
{"id": "2261415", "revid": "339392", "url": "https://it.wikipedia.org/wiki?curid=2261415", "title": "Museo Boymans van Beuningen", "text": ""}
{"id": "2261430", "revid": "599013", "url": "https://it.wikipedia.org/wiki?curid=2261430", "title": "Funtore", "text": ""}
{"id": "2261431", "revid": "767487", "url": "https://it.wikipedia.org/wiki?curid=2261431", "title": "San Lorenzo (Guimaras)", "text": "San Lorenzo \u00e8 una municipalit\u00e0 di Quinta classe delle Filippine, situata nella Provincia di Guimaras, nella Regione del Visayas Occidentale.\nSan Lorenzo \u00e8 formata da 12 baranggay:"}
{"id": "2261432", "revid": "682087", "url": "https://it.wikipedia.org/wiki?curid=2261432", "title": "Signoria banale", "text": ""}
{"id": "2261433", "revid": "1793900", "url": "https://it.wikipedia.org/wiki?curid=2261433", "title": "Trans-Pecos", "text": "Il Trans-Pecos \u00e8 una regione prevalentemente montagnosa e semi-desertica degli Stati Uniti, localizzata nella parte occidentale dello Stato del Texas. \nLa regione \u00e8 delimitata ad est dal corso del fiume Pecos, affluente del Rio Grande, a sud e ad ovest dal confine con il Messico, e a nord dal confine con lo Stato del Nuovo Messico. \nNel Trans-Pecos si trovano i Monti Guadalupe e il Parco nazionale di Big Bend. La regione \u00e8 parte del deserto di Chihuahua."}
{"id": "2261436", "revid": "767487", "url": "https://it.wikipedia.org/wiki?curid=2261436", "title": "Eugen Netto", "text": "Biografia.\nDal 1858 frequenta il Gymnasium di Berlino dove l'insegnante di matematica Karl Heinrich Schellbach, gi\u00e0 insegnante di Gotthold Eisenstein, gli trasmette la passione per la sua disciplina.\nNel 1866 si iscrive alla Universit\u00e0 di Berlino dove ha come docenti Leopold Kronecker, Karl Weierstrass ed Ernst Eduard Kummer. Laureatosi nel 1870, insegna per nove anni al Gymnasium di Berlino e solo nel 1879 diviene professore straordinario all'Universit\u00e0 di Strasburgo. Dopo tre anni, sostenuto da Weierstrass, diventa professore straordinario all'Universit\u00e0 di Berlino e nel 1888 diventa professore ordinario all'Universit\u00e0 di Giessen, cattedra che ricopre fino al 1913, anno del suo pensionamento."}
{"id": "2261438", "revid": "599", "url": "https://it.wikipedia.org/wiki?curid=2261438", "title": "Eugen Otto Erwin Netto", "text": ""}
{"id": "2261444", "revid": "729019", "url": "https://it.wikipedia.org/wiki?curid=2261444", "title": "Sibunag", "text": "Sibunag \u00e8 una municipalit\u00e0 di Quinta classe delle Filippine, situata nella Provincia di Guimaras, nella Regione del Visayas Occidentale.\nSibunag \u00e8 formata da 14 baranggay:"}
{"id": "2261446", "revid": "165042", "url": "https://it.wikipedia.org/wiki?curid=2261446", "title": "Bulletta", "text": ""}
{"id": "2261449", "revid": "1869664", "url": "https://it.wikipedia.org/wiki?curid=2261449", "title": "Yamila D\u00edaz", "text": "Carriera.\nYamila D\u00edaz viene notata da un talent scout milanese mentre si trova in vacanza in Uruguay. \nDopo aver lavorato per alcuni anni a Milano, nel 1999 compare nella rivista \"Sports Illustrated Swimsuit Issue\" e nel 2002 viene scelta per la copertina della stessa rivista, esperienza che ripeter\u00e0 nel 2006, apparendo insieme ad altre colleghe per uno speciale della rivista. La D\u00edaz ha collezionato numerose altre copertine, incluse quelle di \"GQ\", \"Glamour\", \"Maxim\", \"Elle\", \"Marie Claire\", \"Harper's Bazaar\", \"Max\" e \"Shape\".\nFra gli altri lavori importanti della modella, vanno ricordati un catalogo di Victoria's Secret, le campagne pubblicitarie di Bebe, Swish Jeans, il profumo \"Cool Water\" di Davidoff, Emanuel Ungaro e CoverGirl, di cui \u00e8 stata la prima testimonial latinoamericana. Nel 1999 \u00e8 stata protagonista del film \"Il pesce innamorato\", a fianco di Leonardo Pieraccioni."}
{"id": "2261457", "revid": "287204", "url": "https://it.wikipedia.org/wiki?curid=2261457", "title": "Yamila Diaz", "text": ""}
{"id": "2261460", "revid": "287204", "url": "https://it.wikipedia.org/wiki?curid=2261460", "title": "Lagerstatte", "text": ""}
{"id": "2261462", "revid": "1566286", "url": "https://it.wikipedia.org/wiki?curid=2261462", "title": "Victor Kemper", "text": "Ha partecipato alla realizzazione di quasi sessanta film, tra il 1970 ed il 2006. Nel 1998 gli \u00e8 stato assegnato il premio alla carriera della American Society of Cinematographers, di cui \u00e8 stato presidente tra il 1993 ed il 1996 e tra il 1999 ed il 2001."}
{"id": "2261463", "revid": "16758", "url": "https://it.wikipedia.org/wiki?curid=2261463", "title": "Victor J. Kemper", "text": ""}
{"id": "2261465", "revid": "287204", "url": "https://it.wikipedia.org/wiki?curid=2261465", "title": "Yamila Diaz-Rahi", "text": ""}
{"id": "2261469", "revid": "767487", "url": "https://it.wikipedia.org/wiki?curid=2261469", "title": "Death of a Nation", "text": "Death of a Nation \u00e8 un DVD del gruppo punk statunitense Anti-Flag, pubblicato il 26 ottobre 2004 da A-F Records. Il DVD \u00e8 stato filmato durante il tour di \"The Terror State\" in vari concerti negli Stati Uniti."}
{"id": "2261470", "revid": "124059481", "url": "https://it.wikipedia.org/wiki?curid=2261470", "title": "Guglielmo, duca di Gloucester", "text": "Unico figlio della coppia a sopravvivere all'infanzia, ottenne il titolo di Duca di Gloucester e venne visto dai contemporanei come un campione del protestantesimo dal momento che la sua successione avrebbe sancito i principi normati dalla \"Gloriosa rivoluzione\" che aveva deposto suo nonno Giacomo II d'Inghilterra, cattolico.\nIl giovane Guglielmo, seppure estraniato dalla madre, crebbe al fianco del successore al trono, lo zio Guglielmo III, e alla zia Maria II d'Inghilterra, dai quali venne creato cavaliere dell'Ordine della Giarrettiera.\nLa salute precaria del giovane principe fu una costante causa di preoccupazione per sua madre. La sua morte nel 1700, all'et\u00e0 di undici anni, pose il problema di una crisi di successione dal momento che sua madre era l'unica con diritti di successione in linea protestante dal Bill of Rights (1689). Il parlamento inglese non era intenzionato a restituire il trono a un cattolico e pertanto approv\u00f2 l'Act of Settlement del 1701 che avrebbe posto sul trono d'Inghilterra l'elettrice di Hannover, cugina di Giacomo II, se non fosse morta qualche settimana prima di Anna di Gran Bretagna, ponendo quindi sul trono tutti i suoi eredi di fede protestante, a partire dal figlio Giorgio I di Gran Bretagna.\nBiografia.\nNascita e salute.\nSul finire del 1688, in quella che divenne nota come \"Gloriosa rivoluzione\", il cattolico Giacomo II d'Inghilterra, Scozia e Irlanda venne deposto dal nipote e genero protestante, lo statolder olandese Guglielmo Enrico d'Orange. Guglielmo e sua moglie Maria (figlia primogenita di Giacomo II) vennero riconosciuti dal parlamento inglese e scozzese come re e regina. Dal momento che la coppia non ebbe figli la sorella minore di Maria, Anna, venne designata loro erede presunta in Inghilterra e Scozia. L'ascesa di Guglielmo e Maria e la successione tramite Anna vennero stabiliti dal Bill of Rights del 1689.\nAnne spos\u00f2 il principe Giorgio di Danimarca e durante i primi sei anni del loro matrimonio Anna rimase incinta sei volte, ma nessun figlio sopravvisse alla nascita. Alla fine della settima gravidanza, alle 5.00 del 24 luglio 1689, diede finalmente alla luce un figlio maschio ad Hampton Court. Come era in uso alla nascita dei potenziali eredi al trono, oltre al re e alla regina, al parto assistettero anche \"diverse importanti personalit\u00e0 della corte\". Tre giorni pi\u00f9 tardi il bambino venne battezzato con i nomi di Guglielmo Enrico come suo zio il re, per mano di Henry Compton, vescovo di Londra. Il re, che fu uno dei suoi padrini insieme alla marchesa di Halifax e al Lord ciambellano, Lord Dorset, lo proclam\u00f2 Duca di Gloucester, anche se formalmente la par\u00eca corrispondente non venne mai creata. Il piccolo principe risult\u00f2 quindi il secondo in successione dopo sua madre e, dal momento che la sua nascita assicurava la successione protestante, egli era la speranza dei sostenitori della Gloriosa rivoluzione. La musica \"The Noise of Foreign Wars\", attribuita a Henry Purcell, venne scritta appunto per celebrare la sua nascita. Altre odi celebrative furono \"Who Can From Joy Refrain?\" di Purcell e \"The Duke of Gloucester's March\" e \"A Song upon the Duke of Gloucester\" di John Blow. Tuttavia i sostenitori del re Giacomo, i giacobiti, parlarono del piccolo Guglielmo come di \"un usurpatore malaticcio e condannato\".\nMalgrado l'essere descritto come un \"coraggioso e virile giovinotto\" il duca di Gloucester era affetto da convulsioni da quando aveva tre settimane di vita, e pertanto sua madre pens\u00f2 subito di spostarsi a Craven House, a Kensington, nella speranza che l'aria delle vicine cave di ghiaia avrebbe avuto effetti benefici sulla sua salute. Queste convulsioni erano probabilmente un sintomo di una meningite, contratta probabilmente alla nascita, che gli cre\u00f2 come ulteriore problematica quella dell'idrocefalo. Come era in uso presso i principi reali il duca di Gloucester venne posto sotto tutela di una governante, Lady Fitzhardinge, e venne allattato dalla balia Mrs. Pack pi\u00f9 che da sua madre. Come parte del suo trattamento regale il duca veniva portato fuori ogni giorno in una piccola carrozza aperta trainata da pony Shetland per massimizzare la sua esposizione all'aria aperta e al beneficio del clima. Questi effetti benefici sembravano funzionare sulla salute del giovane principe e per questo la principessa Anna e il principe Giorgio presero residenza stabile nell'area, a Campden House, nel 1690. Fu qui che il giovane duca conobbe e fece amicizia con un inserviente di origini gallesi, Jenkin Lewis, che diventer\u00e0 uno dei suoi principali biografi e quindi una preziosa fonte per gli storici successivi.\nPer tutta la sua vita Guglielmo soffr\u00ec di ricorrenti febbri malariche, che venivano trattate con dosi regolari di Corteccia dei Gesuiti (una primitiva forma di chinino) dal dottor John Radcliffe. Il duca di Gloucester sembr\u00f2 proprio non gradire questo trattamento di cura e spesso vomitava dopo avere assunto il farmaco. Probabilmente a causa dell'idrocefalo che lo affliggeva mostrava una testa sproporzionata, che i suoi chirurghi periodicamente pungevano per aspirarne del fluido. Non poteva camminare bene ed era solito inciampare. Giunto quasi ai cinque anni il duca di Gloucester si rifiut\u00f2 categoricamente di salire le scale senza tre valletti ad assisterlo. Suo padre fu obbligato a punirlo con bastonate sino a quando egli non riusc\u00ec a camminare autonomamente, un trattamento che era piuttosto frequente all'epoca.\nEducazione.\nL'acquisizione delle doti di linguaggio da parte del piccolo duca venne ritardata: non parl\u00f2 correttamente sino ai tre anni di et\u00e0, e come tale anche la sua educazione venne posticipata negli anni. Il reverendo Samuel Pratt, di Cambridge, venne nominato suo tutore nel 1693. Le sue lezioni si concentravano su materie come la geografia, la matematica, il latino, la musica e il francese. Pratt era assolutamente contrario all'amicizia con Jenkin Lewis e frequentemente i due si trovavano in contrasto per l'educazione del bambino. Lewis rimase comunque l'insegnante preferito dal duca di Gloucester dal momento che, a differenza di Pratt, era molto acculturato in materia militare e lo poteva instradare a entrare correttamente nelle \"Horse Guard\" come era desiderio del giovane, al punto da istituirgli un reggimento in miniatura composto da bambini del posto. In un paio d'anni dal 1693 la forza di questo esercito pass\u00f2 da 22 a 95 ragazzi.\nLa principessa Anna, ormai distante da sua sorella Maria e da suo cognato Guglielmo III, seguendo per\u00f2 il consiglio dell'amica, la contessa di Marlborough, si accord\u00f2 perch\u00e9 il duca di Gloucester visitasse periodicamente suo zio e sua zia per trarne costanti benefici e attenzioni. In un tentativo di riconciliazione nell'interesse del figlio Anna invit\u00f2 il re e la regina ad assistere il piccolo nella direzione delle sue \"Horse Guard\". Dopo avere visto la parata dei bambini a Kensington Palace il re si compliment\u00f2 con loro e il giorno successivo venne in visita a Campden House. Per questi motivi Guglielmo crebbe vicino ai suoi zii: la regina era solita comprargli regali dal suo negozio di giocattoli preferito con regolarit\u00e0. La sua morte nel 1694 port\u00f2 a una superficiale riconciliazione tra Anna e Guglielmo, il che fu occasione anche per il giovane duca di spostarsi con la famiglia a risiedere al St. James's Palace di Londra.\nAl suo settimo compleanno il duca prese parte alla cerimonia nella St George's Chapel del Castello di Windsor, con la quale venne creato cavaliere dell'Ordine della Giarrettiera, onorificenza concessagli dal sovrano in persona sei mesi prima. Il duca di Gloucester inizi\u00f2 per\u00f2 a sentirsi poco bene gi\u00e0 durante il banchetto che fece seguito alla celebrazione; si ritir\u00f2 riprendendosi poco dopo e partecip\u00f2 a una caccia al cervo nella grande tenuta del castello, dove per\u00f2 fu costretto a essere salassato da Samuel Masham, paggio di suo padre. La principessa Anna scrisse alla contessa di Marlborough \"Il mio bambino va gi\u00e0 meglio, e sembra stare bene, penso pi\u00f9 di quanto non sia mai stato nella sua vita; intendo meglio in salute, perch\u00e9 per quanto io lo ami, non posso vantarmi della sua bellezza\".\nDurante il processo di Sir Sir John Fenwick, che era rimasto implicato nel tentativo giacobita di assassinare il sovrano, il duca colse l'occasione per scrivere al sovrano una lettera nella quale gli dimostrava la sua fedelt\u00e0. \"Io, devoto suddito di Vostra Maest\u00e0\", si legge nella lettera, \"preferirei perdere la mia vita per la causa di Vostra Maest\u00e0 che per qualsiasi altro uomo, e spero che fra non molto conquistiate anche la Francia.\" La lettera si concludeva con un giuramento da parte di tutti i ragazzi del suo piccolo esercito: \"Noi, sudditi di Vostra Maest\u00e0, staremo con voi sino all'ultima goccia del nostro sangue.\"\nNel 1698 il Parlamento gli vot\u00f2 una rendita annua di 12.000 sterline. Guglielmo, sempre pi\u00f9 determinato a limitare il coinvolgimento di Anna nella formazione del giovane erede, nomin\u00f2 Gilbert Burnet, vescovo di Salisbury, come suo precettore. Alla principessa Anna venne riservato solo il diritto di scegliere i camerieri del figlio. Il conte di Marlborough, amico di Anna, venne nominato tutore del giovane principe dopo che il Duca di Shrewsbury ebbe declinato l'incarico a causa della sua salute precaria. Il figlio dodicenne dei duchi di Marlborough, Lord Churchill, venne nominato maestro di stalla del duca di Gloucester, nonch\u00e9 suo compagno di giochi. Abigail Hill, dama di compagnia della contessa di Marlborough, venne nominata sua lavandaia, e il fratello di Abigail, John Hill, venne nominato suo valletto personale di camera.\nBurnet teneva a insegnare al duca di Gloucester per ore i fondamenti del diritto feudale in Europa e del diritto canonico dell'epoca, risultati seguiti con trepidazione dai ministeri di governo ogni quattro mesi, mostrandosi ogni volta sempre pi\u00f9 \"meravigliati\" dalla sua \"splendida memoria e dal buon giudizio\". Il suo esercito di bambini venne sciolto e il re decise di nominarlo comandante onorario di un reggimento di guardie olandesi. Nel 1699 prese parte al processo alla Camera dei lord per Lord Mohun e Lord Warwick, che erano stati accusati di omicidio. Mohun venne rilasciato, mentre Warwick venne trovato colpevole ma riusc\u00ec a sfuggire alla punizione facendo valere i suoi privilegi della paria.\nLa morte.\nAvvicinandosi all'undicesimo compleanno al duca di Gloucester vennero assegnati gli appartamenti che erano stati di sua zia Maria a Kensington Palace. Alla sua festa di compleanno tenutasi a Windsor, il 24 luglio 1700, manifest\u00f2 un improvviso senso di stanchezza, ma inizialmente si diede colpa di questo al troppo danzare che aveva fatto nella giornata. Con il calare della notte inizi\u00f2 a soffrire di secchezza delle fauci e brividi frequenti, seguiti da forti mal di testa e da febbre alta sino al giorno successivo. Un medico, Hannes, disse di lui che non sarebbe giunto al 27 luglio. Gli vennero fatti tre salassi, ma le sue condizioni continuarono a peggiorare. Il giorno successivo il duca inizi\u00f2 ad avere eruzioni cutanee e diarrea. Un secondo medico, Gibbons, giunse il 28 luglio, seguito da Radcliffe quella sera stessa.\nI medici non poterono accordarsi su una diagnosi precisa del male. Radcliffe diceva che il giovane principe era affetto da scarlattina, mentre gli altri pensavano si trattasse di vaiolo. Gli vennero somministrate \"polveri e sciroppi di ogni genere\". Il duca venne nuovamente salassato, incontrando grande opposizione da parte di Radcliffe, che giunse a urlare ai suoi colleghi: \"L'avete distrutto ora volete proprio ammazzarlo\". Il duca pass\u00f2 anche la notte del 28 di luglio apparendo sempre molto sofferente e debilitato. Anna, che trascorreva il giorno e la notte a fianco del figlio, era talmente spossata che rischiava di ammalarsi ella stessa. La mattina del 29 luglio il duca respirava gi\u00e0 molto meglio e i suoi mal di testa erano notevolmente diminuiti, il che fece ben sperare in una sua rapida ripresa. I miglioramenti durarono poco e quella sera stessa venne \"preso da respiro convulsivo, nonch\u00e9 dalla perdita totale dei sensi\". Il principe Guglielmo mor\u00ec alla 1.00 circa del 30 luglio dell'anno 1700 con i suoi genitori al suo fianco. All'ultimo i dottori si accordarono per porre come causa della morte una \"febbre maligna\". Una successiva autopsia rivel\u00f2 l'ingrossamento di diversi linfonodi sul collo ed un quantitativo abnorme di fluido nei ventricoli del suo cervello: \"ne vennero estratte quattro once e mezza di umore limpido\". Una moderna diagnosi della morte del duca di Gloucester potrebbe essere una faringite batterica acuta associata a polmonite. A ogni modo, seppur fosse sopravvissuto, il principe sarebbe certamente morto a causa delle complicazioni dovute al suo idrocefalo.\nIl re Guglielmo III, che era nei Paesi Bassi, scrisse al conte di Marlborough, \"\u00c8 una perdita cos\u00ec grande per me e per l'Inghilterra intera, che questo mi trafigge il cuore.\" Anna era annientata dal dolore. Il corpo del giovane principe venne portato da Windsor a Westminster la notte del 1\u00ba agosto e fu esposto al Palazzo di Westminster prima di essere sepolto nella Cripta Reale della Cappella di Enrico VII nell'Abbazia di Westminster. Il 9 agosto successivo fu sepolto nella cripta della sua antenata Maria Stuarda Come per i funerali reali i suoi genitori non presenziarono alle sue esequie rimanendo reclusi a Windsor. In allusione alla morte del principe Guglielmo il politico tory William Shippen scrisse una poesia:\nLa morte del duca di Gloucester destabilizz\u00f2 improvvisamente la successione al trono, dal momento che sua madre appariva l'unica persona rimasta a godere dei diritti al trono e di fede protestante secondo quanto stabilito dal Bill of Rights del 1689. Anna ebbe altre dieci gravidanze dopo la nascita del duca di Gloucester, ma tutti i suoi figli morirono; alcuni nel ventre materno, altri appena nati. Il parlamento inglese non era intenzionato a restituire il parlamento ai cattolici e per questo var\u00f2 l'Act of Settlement nel 1701, che pose sul trono d'Inghilterra una cugina del re Giacomo, Sofia, elettrice di Hannover, e la sua discendenza protestante. Anna succedette al re Guglielmo nel 1702 e regn\u00f2 sino alla sua morte, l'8 giugno del 1714. Sofia le premor\u00ec alcune settimane prima e pertanto fu il figlio Giorgio ad ascendere al trono come primo monarca inglese del casato di Hannover."}
{"id": "2261484", "revid": "287204", "url": "https://it.wikipedia.org/wiki?curid=2261484", "title": "Irving (Texas)", "text": "Irving \u00e8 un comune (\"city\") degli Stati Uniti d'America della contea di Dallas nello Stato del Texas. La popolazione era di 216.290 abitanti al censimento del 2010, il che la rende la 13\u00aa citt\u00e0 pi\u00f9 popolosa dello stato. \u00c8 un sobborgo dell'anello interno della citt\u00e0 di Dallas e fa parte della Dallas-Fort Worth Metroplex.\nGeografia fisica.\nSecondo lo United States Census Bureau, la citt\u00e0 ha una superficie totale di 176,17 km\u00b2, dei quali 173,57\u00a0km\u00b2 di territorio e 2,6\u00a0km\u00b2 di acque interne (1,47% del totale).\nStoria.\nIrving \u00e8 stata fondata nel 1903 da J.O. \"Otto\" Schulze e Otis Brown. Si crede che lo scrittore Washington Irving era uno dei scrittori preferiti di Netta Barcus Brown, e di conseguenza il nome della posizione della citt\u00e0, Irving, \u00e8 stato scelto. Irving in origine era iniziata nel 1889 come un'area chiamata Gorbit, e nel 1894 cambi\u00f2 nome in Kit. Irving \u00e8 stata incorporata il 14 aprile 1914, con Otis Brown come primo sindaco.\nSociet\u00e0.\nEvoluzione demografica.\nSecondo il censimento del 2010, la popolazione era di 216.290 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 53,07% di bianchi, il 12,26% di afroamericani, lo 0,87% di nativi americani, il 14,04% di oceaniani, lo 0,12% di oceanici, il 16,16% di altre razze, e il 3,49% di due o pi\u00f9 etnie. Ispanici o latinos di qualunque razza erano il 41,13% della popolazione.\nAmministrazione.\nGemellaggi.\nIrving stringe relazioni con sei citt\u00e0:"}
{"id": "2261488", "revid": "88740", "url": "https://it.wikipedia.org/wiki?curid=2261488", "title": "Irving", "text": ""}
{"id": "2261495", "revid": "1543377", "url": "https://it.wikipedia.org/wiki?curid=2261495", "title": "Get Back (The Beatles)", "text": "Get Back \u00e8 un brano musicale dei Beatles registrato nel 1969, incluso nell'album \"Let It Be\" (1970).\nDescrizione.\nCanzone scritta da John Lennon e da Paul McCartney, la versione originale \u00e8 stata pubblicata come singolo l'11 aprile 1969 ed \u00e8 stata eseguita dai Beatles insieme a Billy Preston. La canzone venne eseguita per la prima volta in pubblico nello speciale concerto tenutosi sul tetto degli uffici della Apple Records; venne incisa in un periodo di profondi dissidi tra i componenti della band. Poco dopo \u00e8 divenuto il brano di chiusura di \"Let It Be\" (1970), che \u00e8 stato l'ultimo album dei Beatles ad essere pubblicato prima che il gruppo si dividesse. Il singolo ha raggiunto la posizione numero uno nel Regno Unito per sei settimane, Stati Uniti per cinque settimane, Canada per sei settimane, Olanda per due settimane, Australia, Francia, Germania Ovest, Austria, Svizzera e in Messico.\nComposizione.\nLa melodia nacque da una jam improvvisata il 7 gennaio 1969 durante le sedute di registrazione agli studi Twickenham. McCartney inizi\u00f2 il testo rielaborando il verso \"\u00abGet back to where you should be\u00bb\" della canzone \"Sour Milk Sea\" di George Harrison, in \"\u00abGet back to where you once belonged\u00bb.\" McCartney aveva suonato il basso nella registrazione di Jackie Lomax della canzone qualche mese prima.\nLa versione pubblicata della canzone \u00e8 composta da due strofe, con un'introduzione musicale, e parecchi ritornelli. Il primo verso racconta la storia di un uomo chiamato Jojo, che lasci\u00f2 la sua casa in Tucson, Arizona, per un po' di \"erba\" Californiana (la futura sposa di Paul, Linda, aveva frequentato la University of Arizona di Tucson.), la seconda strofa parla di un personaggio dalla sessualit\u00e0 ambigua, \"Loretta Martin\" che \"\u00abthought she was a woman, but she was another man\u00bb\" (\"pensava di essere una donna, ma era un altro uomo\"). La versione su singolo include il finale dove a Loretta viene consigliato di \"tornarsene da dove \u00e8 venuta\". (\"Get back, where you once belonged\")\nI Beatles scherzarono spesso con il testo della canzone durante le sedute di registrazione, come dimostra l'introduzione di Lennon al brano sull'album \"Let It Be\": \"\u00abSweet Loretta Fart, she thought she was a cleaner, but she was a frying pan\u00bb\" (\"La dolce Loretta Scorreggia, pensava di essere un aspirapolvere, ma era una padella per friggere\"). La versione del brano sull'album termina con la famosa frase di John Lennon: \"\u00abI'd like to say thank you on behalf of the group and ourselves, and I hope we passed the audition\u00bb\" (\"Vorrei ringraziarvi a nome del gruppo e di noi stessi, e spero che abbiamo passato l'audizione\").\nVersioni alternative.\nMentre stava lavorando al testo di \"Get Back\", McCartney si divert\u00ec a fare una parodia di un celebre discorso razzista dell'ex ministro inglese Enoch Powell in una breve jam che presto divenne famosa come \"la canzone del Commonwealth\". Le parole includevano la strofa: \"\u00abYou'd better get back to your Commonwealth homes\u00bb\" (\"fareste meglio a tornare alle vostre case nel Commonwealth\"). La \u201ccanzone del Commonwealth\u201d non aveva niente a che fare con \"Get Back\", ma diede lo spunto per la versione di \"Get Back\" intitolata \"No Pakistanis\" (\"Niente pakistani\"). Sulla melodia della canzone, McCartney improvvisa un testo ironicamente razzista: \"\u00ab(we) don't dig no Pakistanis taking all the people's jobs\u00bb\". (\"Non ci piacciono i pakistani che vengono qui a portare via il lavoro alla gente\") Sebbene lo sviluppo della versione \"razzista\" di \"Get Back\" prosegu\u00ec per diversi giorni, alla fine lo stesso McCartney, decise di eliminare le strofe \"incriminate\" per paura che potessero venire fraintese.\nIl manoscritto originale di una variante della canzone con la strofa sui \"Pakistani\", \u00e8 conservato nell'Hard Rock Caf\u00e8 di San Francisco. In questa versione, la strofa \u00e8:\nIn un'intervista concessa a \"Playboy\" nel 1980, Lennon descrisse il brano in questi termini: \u00ab...una versione migliore di \"Lady Madonna\". Comunque, pur sempre una minestra riscaldata.\u00bb\nRegistrazione.\nIn linea con l'idea alla base del progetto \"Let It Be\", di registrare tutti i brani dal vivo senza sovraincisioni in studio, per \u201ctornare\u201d (get back) alle radici del rock'n'roll, il gruppo registr\u00f2 numerose take della canzone per trovare la versione \u201cgiusta\u201c.\nBilly Preston si un\u00ec ai Beatles per suonare il pianoforte elettrico Fender Rhodes il 22 gennaio, essendo stato invitato da George Harrison a partecipare alle sedute di registrazione. L'idea di Harrison era, introducendo un elemento estraneo al gruppo, di spezzare la tensione crescente tra i quattro Beatles, come era stato fatto l'anno precedente per \"While My Guitar Gently Weeps\", durante le sessioni del \"White Album\". L'idea funzion\u00f2 alla grande, e la band si esib\u00ec in performance molto pi\u00f9 grintose.\nI Beatles registrarono circa dieci provini della canzone il 23 gennaio. Poi, il 27 gennaio fecero un ultimo sforzo per perfezionare \"Get Back\" registrandone altre 14 takes. Alla fine, la migliore risult\u00f2 essere la take numero 11.\nIl 4 aprile i Beatles, incaricarono i tecnici della EMI di preparare un missaggio mono della canzone. Quando il gruppo lo ascolt\u00f2, non rimase soddisfatto del risultato, cos\u00ec il 7 aprile, McCartney e Glyn Johns produssero un secondo mix agli Olympic Studios per l'uscita su singolo del brano.\nL'esecuzione del brano sul tetto della Apple.\nI Beatles eseguirono \"Get Back\" (insieme ad altre canzoni) come parte del celebre \u201cconcerto sul tetto\u201d della Apple il 30 gennaio 1969. \"Get Back\" venne suonata per tre volte; la terza e ultima volta fu interrotta dall'arrivo della polizia, che era stata chiamata dagli impiegati delle aziende vicine. Dopo che gli agenti parlarono a Mal Evans minacciando di arrestare la band, il roadie stacc\u00f2 la spina degli amplificatori di Lennon e Harrison. Fu durante questo momento che McCartney improvvis\u00f2 il verso: \"\u00abYou've been too long, Loretta! You've been playing on the roofs again, and that's no good, and you know your Mummy doesn't like that...she gets angry...she's gonna have you arrested! Get back!\u00bb\" (\"Sei stata troppo tempo fuori Loretta!, siete andati ancora a suonare sul tetto, e questo non \u00e8 bello, sapete che non fa piacere alla vostra mamma\u2026 si arrabbia\u2026vi far\u00e0 arrestare tutti! Tornate indietro!\"). Nessuna delle versioni suonate sul tetto apparve mai integralmente su disco, sebbene nel film \"Let It Be\" sia possibile ascoltarne una versione rimaneggiata in studio. Questa \u00e8 la stessa versione che appare sul terzo volume dell\"'Anthology\".\nAlla fine dell'ultima esecuzione del brano sul tetto, il pubblico applaude e McCartney dice: \"\u00abThanks, Mo\u00bb\" in risposta all'applauso entusiasta di Maureen Starkey, e Lennon aggiunge: \"\u00abI'd like to say thank you on behalf of the group and ourselves and I hope we've passed the audition\u00bb\". Phil Spector us\u00f2 queste frasi per appiccicarle sul finale della versione in studio della canzone per approntare la versione che appare sull'album \"Let It Be\", che appunto, differisce lievemente da quella sul singolo. Cos\u00ec facendo, diede al brano l'ingannevole atmosfera di un'esibizione dal vivo.\nPubblicazione.\nVersione su singolo.\nL'11 aprile 1969, la Apple Records pubblic\u00f2 \"Get Back\" come singolo nel Regno Unito, accoppiata con \"Don't Let Me Down\" sul lato B. Il singolo inizi\u00f2 la sua permanenza di diciassette settimane in classifica il 26 aprile, debuttando direttamente al primo posto, posizione che mantenne per sei settimane.\nNegli Stati Uniti \"Get Back\" usc\u00ec come singolo il 5 maggio. Due settimane dopo raggiunse il numero 1 in classifica per restarci cinque settimane di fila. Fu il primo singolo dei Beatles ad essere pubblicato in versione stereo vero e proprio.\nSia in Gran Bretagna che negli USA, il singolo fu pubblicato dalla Apple, anche se i diritti della canzone rimanevano di propriet\u00e0 della EMI come da contratto. Questo fu l'unico singolo dei Beatles attribuito anche ad un altro artista, nelle note in copertina, infatti, \"Get Back\" viene attribuita ai \"Beatles con Billy Preston\".\nLa versione su singolo della canzone contiene un effetto eco e una coda strumentale con le liriche aggiuntive: \"\u00abGet back Loretta / Your mommy's waiting for you / Wearing her high-heel shoes / And her low-neck sweater / Get back home, Loretta\u00bb.\" Questa strofa non appare nella versione sull'album \"Let It Be\". Questa \u00e8 la versione del brano contenuta nel greatest hits \"The Beatles 1967-1970\", nella raccolta \"Past Masters, Volume Two\" e sulla compilation \"The Beatles 1\".\nVersione su \"Let It Be\".\nQuando Phil Spector lavor\u00f2 su \"Get Back\" per la sua inclusione nell'album, decise di differenziarla dalla versione pubblicata su singolo. Entrambe le precedenti versioni mai pubblicate dell'album \"Get Back\" includevano effetti sonori vari, atti a catturare lo spirito di un'esecuzione dal vivo. Spector incluse parte della registrazione di studio e aggiunse la parte finale dell'esibizione sul tetto della Apple. Questo fece s\u00ec che la versione dell'album sembrasse una versione live, creando l'impressione che le versioni su album e singolo fossero due diverse registrazioni. Fu rimosso anche l'effetto eco di studio.\nVersione sull\"Anthology 3\".\nNel 1996, una versione differente di \"Get Back\", proveniente dal concerto sul tetto, fu pubblicata sul terzo volume dell\u2018Anthology. Si tratta dell'ultima esecuzione della canzone, la terza. La polizia era arrivata per intimare ai Beatles di smettere di suonare. Durante l'ultimo verso McCartney canta: \"\u00abYou' ve been out too long Loretta! / You've been playing on the roof again! / ... Your mommy doesn't like that... / Oh no... she gets angry / She's gonna have you arrested!\u00bb\"\nVersione su \"Let It Be... Naked\".\nNel 2003 \"Get Back\" venne ripubblicata sull'album \"Let It Be... Naked\" remixata sotto l'approvazione dei Beatles superstiti Paul McCartney e Ringo Starr e delle vedove di John Lennon e George Harrison. La versione \"naked\" di \"Get Back\" \u00e8 una versione sensibilmente ripulita di quella del singolo, accorciata nella durata, con la canzone che viene sfumata appena prima dell'ultimo \"whoo\" nel finale.\nVersione su \"Love\".\nNel 2006 una versione nuovamente remixata di \"Get Back\", prodotta da George Martin e dal figlio Giles fu inclusa nell'album \"Love\". Questa versione incorpora elementi di \"A Hard Day's Night\", \"A Day in the Life\", \"The End\" (la canzone dei Beatles su \"Abbey Road\"), e \"Sgt. Pepper's Lonely Hearts Club Band (Reprise)\". Inoltre, ci sono molti interventi di studio, inclusa una lunga introduzione, e la seconda strofa \u00e8 stata eliminata del tutto.\nFormazione.\nThe Beatles\nAltri musicisti"}
{"id": "2261498", "revid": "123798014", "url": "https://it.wikipedia.org/wiki?curid=2261498", "title": "Telelazio Rete Blu", "text": "Telelazio Rete Blu (fino al 1999: Telelazio) \u00e8 un'emittente televisiva locale fondata a Latina il 27 agosto 1975; nel 1999 fu acquistata da \"Rete Blu\" e assunse l'attuale denominazione\nNata su iniziativa di un gruppo di imprenditori di Latina e di Roma, inizi\u00f2 la diffusione dei suoi programmi via cavo.\nDapprima le trasmissioni partivano da un appartamento e dopo un anno la sede fu trasferita in un locale pi\u00f9 grande, in parte seminterrato, che comprese studi di produzione, locali di regia e uffici commerciali.\nAlberto Lepori ne fu presidente sino al 1999, data in cui fu ceduta, diventando Telelazio Rete Blu mentre il direttore del telegiornale fu il giornalista Maurizio Grandi.\nCon la liberalizzazione dell'etere l'emittente inizi\u00f2 il 3 febbraio 1976 la sua diffusione via etere sul canale 24 UHF.\nLe trasmissioni consistevano in prodotti acquistati, quali film e cartoni animati, e in programmi confezionati in proprio, quali il notiziario (in origine \"Contronotiziario\" e poi \"Telelazio 24\"), concentrato sull'informazione laziale, \"Musica Dedicateli\", \"Luned\u00ec Sport\", \"Onda Verde\", dedicata all'agricoltura, \"Bazar\" un tipo di situation comedy, \"Educazione Sanitaria\", \"Rotocalco\" settimanale di approfondimento. Una regia mobile inizi\u00f2 a seguire gli eventi di piazza e le partite di calcio, inizialmente del Latina, dando in seguito anche spazio alle categorie minori ed interregionali. Nel 1978 l'emittente si piazz\u00f2 tra le prime dieci d'Italia nel festival delle televisioni locali organizzato dalla rivista \"TV Sorrisi e Canzoni\".\nDai primi anni ottanta il segnale venne trasmesso anche sui canali 63, 45, 68, coprendo in tal modo tutto il Lazio e il nord della Campania ed espandendo il proprio bacino d'utenza. Furono installati ripetitori nella provincia di Frosinone dove venne anche stabilita una redazione giornalistica per il telegiornale locale. Altri ripetitori di potenza pi\u00f9 modesta furono installati per la copertura dei piccoli paesi delle province di Latina e Frosinone.\nInizi\u00f2 contemporaneamente un capillare lavoro di installazione di molti ripetitori anche di modesta potenza per la copertura di piccoli paesi della provincia di latina e di Frosinone.\nNegli stessi anni fu tra le emittenti che trasmettevano il programma \"Superclassifica Show\", prodotto da \"TV Sorrisi e Canzoni\".\nNel 1982 l'emittente avvi\u00f2 una collaborazione biennale con il nascente network televisivo Italia 1 di Edilio Rusconi, insieme all'emittente romana Quinta Rete. Gran parte della programmazione veniva fornita dal circuito nazionale e Telelazio produceva solo i programmi di informazione locale. Dopo l'acquisto di Italia 1 da parte della Fininvest Telelazio prosegu\u00ec la programmazione in proprio, vendendo alcune frequenze a Fininvest.\nDai primi anni novanta Telelazio partecip\u00f2 al circuito nazionale Junior Tv per la trasmissione dei programmi pomeridiani dedicati ai bambini. Al presidente Alberto Lepori si affianc\u00f2 il figlio Nicola e fu fondata negli stessi anni un'emittente minore, \"Latina TV\", focalizzata alla provincia di Latina.\nNel 1992 a seguito della regolamentazione legislativa dell'emittenza privata in Italia, Telelazio richiese ed ottenne la licenza di emittente commerciale. La pubblicit\u00e0 inizia a comprendere i programmi di televendita. Vengono aperti nuovi studi a Roma, gestiti prevalentemente da Salvatore Malerba, fondatore dell'associazione culturale \"Roma Contemporanea\", i quali producono trasmissioni di attualit\u00e0 e approfondimento politico, trasmesse in diretta o registrate, con numerosi ospiti nel campo della cultura e della politica.\nNel periodo 1993-1994 Telelazio \u00e8 tra le emittenti locali italiane che trasmettono il programma \"Zona Franca\" di Gianfranco Funari.\nTra i dipendenti o collaboratori dell'emittente Telelazio figurano: Giulio Marchetti (giornalista Rai), Franco Cordova (calciatore di Roma e Lazio), Paolo Todisco (presentatore), Maurizio Grandi e Rita Calicchia (giornalisti), Claudio Sorrentino (presentatore e doppiatore, voce di Richie Cunningam in \"Happy Days\").\nIn regia hanno lavorato: Anselmo Pasqual, Gianfranco Patrizi, Filiberto Fioretti, Giuseppe Furnari, Francesco De Benedetto, Vincenzo Anelli.\nNel 1999 Alberto Lepori cedette l'azienda al gruppo editoriale Sat2000, gi\u00e0 proprietario della piccola emittente laziale Rete Blu di Roma, prendendo il nome di \"Telelazio Rete Blu\". Da gennaio 2010 anche Telelazio Rete Blu ha cessato definitivamente le trasmissioni. Nel 2015 le sue frequenze nella zona di Viterbo sono state acquistate da ITR Sora."}
{"id": "2261499", "revid": "56620", "url": "https://it.wikipedia.org/wiki?curid=2261499", "title": "MTU Friedrichshafen", "text": "MTU Friedrichshafen GmbH, acronimo di \"Motoren Turbinen Union\" \u00e8 un'industria tedesca che produce motori commerciali. Dopo essere stata in passato una divisione della Daimler-Chrysler la societ\u00e0 nel 2006 \u00e8 stata venduta alla EQT Partners, una societ\u00e0 di investimenti svedese che ha unificato le societ\u00e0 \"Detroit Diesel\" ed \"MTU Friedrichshafen\" costituendo una nuova societ\u00e0 denominata \"Tognum AG\".\nLa societ\u00e0 fondata agli inizi del XX secolo dall'industriale automobilistico Maybach era stata acquisita dalla Daimler-Benz nel 1960.\nLa fabbrica si trova nel centro della citt\u00e0 di Friedrichshafen a poche centinaia di metri dalle rive del lago di Costanza.\nL'azienda produce motori diesel per treni, navi, yachts, veicoli militari, macchine agricole e per gruppi elettrogeni.\nDopo alcuni passaggi di propriet\u00e0 e ridenominazioni, dal 2014 fa parte del gruppo Rolls-Royce plc attraverso la Rolls-Royce Power Systems.\nL\u2019azienda ha fornito e attrezzato l\u2019apparato motore (e l\u2019ausiliario) della nave scuola italiana Amerigo Vespucci durante l\u2019ammodernamento effettuato dall\u2019Arsenale di La Spezia nel periodo 2013-2016."}
{"id": "2261501", "revid": "767487", "url": "https://it.wikipedia.org/wiki?curid=2261501", "title": "Chris Barker", "text": " Barker \u00e8 vegano e animalista, e aiuta il PETA insieme agli Anti-Flag."}
{"id": "2261512", "revid": "124452140", "url": "https://it.wikipedia.org/wiki?curid=2261512", "title": "Get Back", "text": ""}
{"id": "2261517", "revid": "7459", "url": "https://it.wikipedia.org/wiki?curid=2261517", "title": "Monastero di San Mos\u00e8 l'Abissino", "text": ""}
{"id": "2261533", "revid": "1305772", "url": "https://it.wikipedia.org/wiki?curid=2261533", "title": "Remixes", "text": ""}
{"id": "2261535", "revid": "745179", "url": "https://it.wikipedia.org/wiki?curid=2261535", "title": "Scroop", "text": ""}
{"id": "2261538", "revid": "838137", "url": "https://it.wikipedia.org/wiki?curid=2261538", "title": "Funtore (programmazione)", "text": "Una funzione oggetto, anche chiamata funtore \u00e8 un costrutto di programmazione\nche permette ad un oggetto di essere invocato o chiamato come se fosse una\nfunzione ordinaria, solitamente con la stessa sintassi.\nDescrizione.\nUn uso tipico del funtore \u00e8 nella scrittura delle funzioni di callback. Nei linguaggi di\nprogrammazione procedurale, come il C, pu\u00f2 essere accompagnata\ndall'uso di puntatori a funzione. In ogni caso pu\u00f2 essere difficile o scomodo passare o ritornare\nlo stato di una funzione. Un funtore risolve questi problemi se la funzione rispetta il Fa\u00e7ade pattern\nper un oggetto.\nI pi\u00f9 moderni linguaggi orientati agli oggetti come C++, Java, Python,\nRuby e Lisp supportano la definizione di funtori e ne rendono significativo l'uso.\nOrigini.\nSmalltalk fu uno dei primi linguaggi a supportare i funtori attraverso l'uso di blocchi che sono parte integrale della sintassi del linguaggio. Per esempio uno pu\u00f2 fornire un funtore come argomento a collezioni\ndi oggetti per fornire filtraggio e ordinamento. \u00c8 una realizzazione perfetta dello strategy pattern.\nFuntori in C e C++.\nConsideriamo l'esempio dell'ordinamento che usa una funzione di callback per definire una relazione\nd'ordine tra coppie di valori. Un programma C che usa i puntatori a funzione apparirebbe cos\u00ec:\n/* Callback function */\nint compare_function(int A, int B) {\n return (A &lt; B);\n/* Declaration of C sorting function */\nvoid sort_ints(int* begin_items, int num_items, int (*cmpfunc)(int, int) );\nint main() {\n int items[] = {4, 3, 1, 2};\n sort_ints(items, sizeof(items)/sizeof(int), compare_function);\nIn C++ un funtore pu\u00f2 essere usato al posto di una funzione ordinaria attraverso la definizione\ndi una classe che fa overloading dell'operatore \"chiamata a funzione\" definendo una funzione membro\ncodice_1. In C++ questo \u00e8 chiamato class type functor, e pu\u00f2 apparire cos\u00ec:\nclass compare_class {\n public:\n bool operator()(int A, int B) {\n return (A &lt; B);\n};\n// Declaration of C++ sorting function.\ntemplate &lt;class ComparisonFunctor&gt; \nvoid sort_ints(int* begin_items, int num_items, ComparisonFunctor c);\nint main() {\n int items[] = {4, 3, 1, 2};\n compare_class functor;\n sort_ints(items, sizeof(items)/sizeof(int), compare_class());\nNota che la sintassi per fornire la callback alla funzione\ncodice_2 \u00e8 identica, ma viene passato un oggetto invece di un puntatore a funzione.\nQuando viene invocata la funzione di callback viene eseguita come ogni altra funzione membro, e ha\npieno accesso agli altri membri (dati o funzioni) dell'oggetto.\n\u00c8 possibile usare funtori in altre situazioni oltre che come funzioni di callback (sebbene l'abbreviazione\nfuntore non venga normalmente usata). Continuiamo l'esempio.\n functor_class Y;\n int result = Y( a, b );\nIn aggiunta ai funtori per le classi, sono possibili anche altri tipi di funzioni oggetto in C++.\nQuesti possono trarre vantaggio dalle facilitazioni tipo il puntatore a membro o la programmazione a\ntemplate. L'espressivit\u00e0 dei template permette anche alcune tecniche di programmazione funzionale,\ncome definire funtori in termini di altri funtori (come nella composizione di funzioni). La maggior\nparte della standard template library (STL) del C++ fa uso intensivo dei funtori.\nPerformance.\nUn vantaggio dei funtori in C++ \u00e8 la performance perch\u00e9 diversamente da un puntatore a funzione una funzione oggetto pu\u00f2 essere scritta inline. Per esempio consideriamo una semplice funzione che incrementa il suo argomento implementata come una funzione oggetto:\nstruct IncrementFunctor {\ne come funzione libera\nRichiamiamo la funzione codice_3:\ntemplate&lt;typename InputIterator, typename Function&gt;\nFunction for_each(InputIterator first, InputIterator last, Function f) {\n for ( ; first != last; ++first)\n f(*first);\n return f;\nSupponiamo di applicare codice_3 in questo modo:\nint A[] = {1, 4, 2, 8, 5, 7};\nconst int N = sizeof(A) / sizeof(A[0]);\nfor_each(A, A + N, IncrementFunctor());\nfor_each(A, A + N, increment_function);\nEntrambe le chiamate a for_each funzioner\u00e0 come atteso. La prima chiamata sar\u00e0 a questa versione:\nIncrementFunctor for_each&lt;int*,IncrementFunctor&gt;(int*, int*, IncrementFunctor)\nmentre la seconda a questa versione:\nvoid(*)(int&amp;) for_each&lt;int*,void(*)(int&amp;)&gt;(int*, int*, void(*)(int&amp;))\nAll'interno di codice_5, il compilatore sar\u00e0 in grado di mettere inline la funzione oggetto perch\u00e9 la funzione \u00e8 nota a compile time mentre in codice_6 la funzione non pu\u00f2 essere nota a compile time e quindi non pu\u00f2 essere messa inline.\nAttualmente una funzione pu\u00f2 facilmente essere nota a compile time e il compilatore la metter\u00e0 inline, se viene istruito. L'unico requisito \u00e8 che il compilatore abbia osservato la definizione della funzione, e questo si applica ugualmente dentro una classe o fuori. Nel caso in cui non si metta inline, il linker viene istruito per ignorare \"silenziosamente\" definizioni multiple della stessa funzione da diverse unit\u00e0 di compilazione, senza produrre un errore, ma solo se la funzione in questione \u00e8 una funzione di una classe. Il linker non scarter\u00e0 definizioni multiple della stessa funzione se non \u00e8 una funzione di classe.\nMantenimento dello stato.\nUn altro vantaggio dei funtori \u00e8 che possono mantenere lo stato che riguarda l'operatore () attraverso le chiamate. L'inconveniente \u00e8 che le copie di un funtore devono condividere lo stato per funzionare correttamente. Agli algoritmi STL \u00e8 consentito fare delle copie. Per esempio il seguente codice definisce un generatore che conta da 10 in su ed \u00e8 chiamato 11 volte.\nclass countfrom {\nprivate:\n int &amp;count;\npublic:\n \nint main() {\n int state(10);\n std::generate_n(std::ostream_iterator&lt;int&gt;(std::cout, \"\\n\"), 11, countfrom(state));\n return 0;\nFuntori in D.\nIl linguaggio D fornisce molti modi di dichiarare i funtori. Lo stile Lisp/Python e quello C#.\nbool find(T)(T[] haystack, bool delegate(T) needle_test) {\n foreach ( straw; haystack ) {\n if ( needle_test(straw) )\n return true;\n return false;\nvoid main() {\n int[] haystack = [345,15,457,9,56,123,456];\n int needle = 123;\n bool needleTest(int n) {\n return n == needle;\n assert(\n find(haystack, &amp;needleTest)\nLa differenza viene automaticamente e conservativamente determinata dal compilatore. Il D supporta anche le funzioni letterali, che permette una definizione in stile lambda:\nvoid main() {\n int[] haystack = [345,15,457,9,56,123,456];\n int needle = 123;\n assert(\n find(haystack, (int n) { return n == needle; })\nPer permettere al compilare di mettere il codice in-line (vedi sopra), i funtori possono anche essere specificati nello stile C++ usando l'overload degli operatori.\nbool find(T,F)(T[] haystack, F needle_test) {\n foreach ( straw; haystack ) {\n if ( needle_test(straw) )\n return true;\n return false;\nvoid main() {\n int[] haystack = [345,15,457,9,56,123,456];\n int needle = 123;\n class NeedleTest {\n int needle;\n bool opCall(int n) {\n return n == needle;\n assert(\n find(haystack, new NeedleTest(needle))\nFuntori in Java.\nSiccome Java non ha funzioni di prima classe, i funtori sono solitamente espressi da un'interfaccia con un singolo metodo, tipicamente con l'implementazione rappresentata da una classe interna anonima.\nUn esempio dalla Java standard library \u00e8 nella funzione java.util.Collections.sort() che prende una List e un funtore il cui ruolo \u00e8 di confrontare gli oggetti nella lista. Ma siccome Java non ha funzioni di prima classe, la funzione \u00e8 parte dell'interfaccia di confronto. Questo pu\u00f2 essere usato come segue.\nList&lt;String&gt; list = Arrays.asList(\"10\", \"1\", \"20\", \"11\", \"21\", \"12\");\nCollections.sort(list, new Comparator&lt;String&gt;() {\n public int compare(String o1, String o2) {\n return Integer.valueOf(o1).compareTo(Integer.valueOf(o2));\n});\nUn funtore pu\u00f2 essere anche costruito implementando l'interfaccia java.lang.Runnable ed attivato tramite java.lang.Thread:\nimport java.lang.*;\nclass Funtore implements Runnable{\n private boolean eseguita;\n private Object ris; // pu\u00f2 essere \"Object\" come qualsiasi altra classe\n /* */ // altri campi dati\n public Funtore(/* */) { // signature del costruttore\n // inizializza i campi dati dell'oggetto Funtore\n public synchronized void run(){\n if (eseguita)\n return;\n eseguita = true;\n // svolge il lavoro della funzione\n // scrive il risultato del lavoro svolto nella variabile \"ris\"\n public synchronized Object getRis() {\n if (!eseguita)\n throw new RuntimeException();\n else\n return ris;\n public synchronized boolean Eseguita(){\n return eseguita;\npublic class Test{\n public static void main(String[] args){\n Object ris;\n Funtore f = new Funtore(/* */);\n Thread t = new Thread(f);\n t.start();\n ris = f.getRis();\nFuntori in Python.\nIn Python, le funzioni sono oggetti, come le stringhe, i numeri le liste e cos\u00ec via. Questa caratteristica elimina la necessit\u00e0 di creare una funzione oggetto in molti casi. Comunque ogni oggetto con un metodo codice_7 pu\u00f2 essere chiamato usando una sintassi di chiamata a funzione.\nUn esempio \u00e8 questa classe Accumulator (basata sullo studio di Paul Graham sulla sintassi dei linguaggi di programmazione e sulla chiarezza(:\nclass Accumulator(object):\n def __init__(self, n):\n self.n = n\n def __call__(self, x):\n self.n += x\n return self.n\nUn esempio di questo nell'uso pratico (usando l'interprete interattivo):\n\u00bb&gt; a = Accumulator(4)\n\u00bb&gt; a(5)\n9\n\u00bb&gt; a(2)\n11\n\u00bb&gt; b = Accumulator(42)\n\u00bb&gt; b(7)\n49\nUn altro modo di costruire un funtore in Python \u00e8 di usare un'inclusione:\ndef Accumulator(n):\n def inc(x):\n inc.n += x\n return inc.n\n inc.n = n\n return inc\nFuntori in Ruby.\nRuby ha un numero di oggetti che possono essere considerati funtori, in particolare gli oggetti Method e Proc.\nRuby ha anche due tipi di oggetti che possono essere ritenuti dei semi-funtori: UnboundMethod e block. UnboundMethods deve essere prima collegato ad un oggetto (diventando un Method) prima di poter essere usato come funtore. I Block possono essere chiamati come i funtori, ma per poter essere usati in ogni altra accezione come un oggetto (per es. passati come argomento) devono prima essere convertiti in un Proc. Pi\u00f9 recentemente, i simboli (acceduti attraverso l'indicatore codice_8 possono anche essere convertiti in codice_9. Usando l'operatore unario di ruby codice_10, equivalente a chiamare codice_11 su un oggetto, e assumendo che il metodo esista, il progetto Ruby Extension Project ha creato un semplice hack.\nclass Symbol\n def to_proc\n end\nend\nOra, il metodo codice_12 pu\u00f2 essere un funtore, es. un codice_9, via codice_14 e usato con codice_15. codice_16 \u00e8 stato ufficialmente aggiunto a Ruby l'11 giugno, 2006 durante RubyKaiga2006.\nA causa delle variet\u00e0 delle forme, il termine funtore non viene generalmente usato in Ruby per indicare una funzione oggetto. Piuttosto \u00e8 diventato un tipo di \"dispatch delegation\" introdotta dal progetto Ruby Facets. La definizione pi\u00f9 semplice di questo \u00e8:\nclass Functor\n def initialize(&amp;func)\n @func = func\n end\n def method_missing(op, *args, &amp;blk)\n @func.call(op, *args, &amp;blk)\n end\nend\nQuesto uso \u00e8 pi\u00f9 simile a quelli usati dai linguaggi di programmazioni funzionali, come ML e la terminologia matematica originale."}
{"id": "2261546", "revid": "1149807", "url": "https://it.wikipedia.org/wiki?curid=2261546", "title": "Skelobowser", "text": ""}
{"id": "2261550", "revid": "834", "url": "https://it.wikipedia.org/wiki?curid=2261550", "title": "Catch Thirty-Three", "text": ""}
{"id": "2261557", "revid": "1516566", "url": "https://it.wikipedia.org/wiki?curid=2261557", "title": "Locality-sensitive hashing", "text": "Il locality-sensitive hashing (LSH) \u00e8 un metodo per la riduzione della dimensionalit\u00e0 dello spazio vettoriale di un insieme di dati.\nMotivazioni.\nLa grossa mole di dati da elaborare, principalmente il calcolo della distanza fra gli oggetti (\"item\") di un \"insieme di dati\", \u00e8 un grosso vincolo allo sviluppo di applicazioni sistema real-time per soddisfare interrogazioni quali la similarit\u00e0 fra (parti di) immagini o (estratti di) brani musicali.\nL'idea principale \u00e8 di applicare una funzione di hash agli item in input in modo da far collidere, con alta probabilit\u00e0, item simili negli stessi contenitori (\"bucket\"). Il numero di bucket \u00e8 molto pi\u00f9 ridotto dell'universo dei possibili item in input. L'obiettivo \u00e8 di arrivare ad un hashing a due livelli:\nLa dimensione massima del bucket della seconda hash table verr\u00e0 chiamato B.\nAssunzioni.\nCon il metodo LSH si vuole fare in modo di correlare la distanza di due punti formula_1 e formula_4 alla probabilit\u00e0 di collisione in un bucket. Maggiore \u00e8 la distanza fra i punti minore sar\u00e0 la loro probabilit\u00e0 di collisione.\nDefinizione.\nConsideriamo una funzione di hash formula_12 scelta a caso dalla famiglia LSH di funzioni di hash disponibili formula_13.\nUna famiglia LSH formula_13 di funzioni dall'insieme formula_6 all'insieme formula_16 \u00e8 detta formula_17-sensitive per formula_5 se per ogni coppia di punti formula_4 (che \u00e8 la rappresentazione dell'interrogazione) e formula_1 (che \u00e8 il punto che soddisfa le condizioni sotto riportate) appartenenti all'insieme formula_6:\nAffinch\u00e9 la famiglia LSH sia utile per gli scopi che ci si \u00e8 prefissi devono valere le due condizioni:\nDi solito si considera formula_28 con formula_29.\nInterpretazione grafica.\nIn uno spazio a due dimensioni si hanno due cerchi concentrici centrati sulla rappresentazione dell'interrogazione formula_4. Ricordando che formula_31 e formula_32 rappresentano dei sottoinsiemi dell'insieme di dati formula_6:\nLSH e distribuzioni stabili.\nLa funzione di hash\n formula_42 mappa un vettore di \"d\" dimensioni formula_43 in un insieme di interi. Ogni funzione di hash appartenente alla famiglia viene selezionata scegliendo in modo casuale formula_44 e formula_45 dove formula_44 \u00e8 un vettore di \"d\" dimensioni le cui componenti sono scelte in maniera indipendente da una distribuzione stabile e formula_45 \u00e8 un numero reale scelto in maniera uniforme nell'intervallo [0,r]. Fissati formula_48 la funzione di hash formula_49 si calcola attraverso la relazione formula_50.\nRicerca dei Nearest Neighbor.\nUna delle principali applicazioni di LSH \u00e8 quella di fornire un algoritmo efficiente per il problema della ricerca del nearest neighbor.\nData una qualsiasi famiglia LSH formula_51 l'algoritmo ha due parametri principali: \nCominciamo definendo una nuova famiglia formula_54 di funzioni di hash formula_55, in cui ogni funzione formula_55 si ottiene concatenando formula_52 funzioni formula_58 da formula_51, i.e. \nformula_60\nLa scelta di concatenare formula_52 funzioni di hash per ottenere formula_55 \u00e8 giustificata dal fatto che si vuole amplificare la differenza tra la alta probabilit\u00e0 formula_37 e la bassa probabilit\u00e0 formula_41.\nIn altre parole, una funzione di hash formula_55 presa a random da formula_54 si ottiene concatenando formula_52 funzioni di hash prese a random da formula_13.\nSuccessivamente l'algoritmo costruisce formula_53 tabelle di hash, ognuna corrispondente a una diversa funzione di hash formula_55.\nNella fase di preprocessing facciamo un hash di tutti gli formula_71 punti del data-set formula_6 in ognuna delle formula_53 tabelle di hash. Dato che le tabelle di hash risultanti hanno solo formula_71 entry diverse da zero, si pu\u00f2 ridurre l'utilizzo di memoria per ogni funzione di hash a formula_75 usando funzioni di hash standard.\nConsiderando l'interrogazione formula_4 (query) al sistema cos\u00ec creato, l'algoritmo itera sulle formula_53 funzioni di hash formula_55.\nPer ogni formula_55, reperisce i punti del data-set che sono stati mappati dall'hash nello stesso bucket in cui \u00e8 stata mappata formula_4.\nIl processo si conclude quando viene reperito un punto di distanza formula_81 da formula_4."}
{"id": "2261558", "revid": "74801", "url": "https://it.wikipedia.org/wiki?curid=2261558", "title": "Friedrich Wilhelm Hackl\u00e4nder", "text": "Biografia.\nNato nella cittadina di Burtscheid, oggi facente parte di Aquisgrana, nella Renania Settentrionale-Vestfalia, rimase orfano di entrambi i genitori a soli dodici anni; la loro mancanza non fu solo un forte danno emotivo, ma anche la causa del suo declino economico: visse infatti in condizioni poverissime e, com'era tipico di quei tempi, fu costretto a lavorare per mantenersi. All'et\u00e0 di quattordici anni si trasfer\u00ec a Wuppertal, citt\u00e0 poco lontana da Essen e D\u00fcsseldorf, per lavorare come apprendista di un negoziante, sebbene ci\u00f2 non fosse il massimo delle sue ambizioni; fu, infatti, sempre molto ambizioso e deciso a migliorare la propria condizione.\nAttratto dalla carriera militare, si arruol\u00f2 volontario nell'artiglieria dell'esercito prussiano due anni dopo, ma anche qui non ottenne il successo sperato. Nel 1840 decise di trasferirsi nuovamente, questa volta a Stoccarda, dove venne a contatto con il mondo della Letteratura.\nDecise quindi di buttarsi nel mondo del Teatro, ma inizialmente le sue opere furono un insuccesso dopo l'altro, soprattutto a causa della critica. Sopravvisse a quest'ennesimo insuccesso grazie alla sua discreta conoscenza della lingua inglese, che gli permise di campare traducendo le opere del grande Dickens, che all'epoca era ancora vivo e in piena attivit\u00e0; fu una scelta vincente: le sue traduzioni ebbero successo e Hackl\u00e4nder, venendo a contatto con lo stile della Prosa dickensiana, pot\u00e9 migliorare il proprio.\nNel 1841 scrisse e pubblic\u00f2 il romanzo della svolta, \"Bilder aus dem Soldatenleben im Frieden\" (\"Immagini dai soldati che vivono in pace\"), per realizzare il quale prese spunto dal periodo trascorso nell'esercito. Fu una novit\u00e0 questa sotto molti aspetti: la pace, infatti, permetteva agli ex combattenti di realizzarsi attraverso i propri sforzi quotidiani, secondo Hackl\u00e4nder, tuttavia \u00e8 noto che spesso essi riportarono traumi che ne condizionarono profondamente l'esistenza. Opera dal fine umorismo, fu quindi caratterizzata dall'ottimismo, una rarit\u00e0 per l'epoca: infatti, i Romantici erano quasi tutti pessimisti; i Positivisti avevano nella Scienza e nel Progresso - non nell'uomo - il solo motivo di sperare nel futuro; i Realisti si limitavano ad esprimersi sul presente.\nNel 1842 fu la volta di \"Reise in den Orient\" (\"Viaggi in Oriente\"). Tuttavia, il successo che la sfrenata ambizione di Hackl\u00e4nder sperava di ottenere era ancora lontano e, a livello economico, questi non si poteva permettersi di dedicarsi solo alla Letteratura; fu cos\u00ec che, dopo essersi trasferito in quello che all'epoca era chiamato solo W\u00fcrttemberg (oggi, infatti, compare sulle cartine con il nome di Baden-W\u00fcrttemberg), dove aveva trovato lavoro presso il Tribunale, fu riassegnato e inviato nel 1849 nella Penisola italiana come corrispondente di guerra per un importante giornale, che seguiva con interesse gli eventi del Risorgimento - questo \u00e8 l'anno della Repubblica romana di Armellini, Mazzini e Saffi, della fuga di Papa Pio IX a Gaeta, della ripresa guerra tra Regno di Sardegna e Austria, dell'abdicazione di Carlo Alberto in favore di Vittorio Emanuele II, dell'armistizio con le truppe del celebre generale Radezky, delle Dieci giornate di Brescia e del ritorno di Venezia sotto gli Austriaci. In Italia prese importanti spunti per un altro romanzo, \"Bilder aus dem Soldatenleben im Kriege\" (\"Immagini dai soldati che vivono nelle guerre\") (1849-1850).\nNel 1857, assieme all'amico Edmund von Zoller, fond\u00f2 il settimanale illustrato \"\u00dcber Land and Meer\", il quale per\u00f2 non ebbe successo. Nel 1859 fu reintegrato dal Tribunale del W\u00fcrttemberg e assegnato alla sezione parchi e giardini reali nel distaccamento di Stoccarda, ma poi fu spostato sul fronte norditaliano, dove era stanziato l'esercito austriaco, per il quale lavor\u00f2 come coordinatore del personale addetto alle forniture. Nel 1860, per premiarne il servizio reso all'Impero, l'imperatore stesso gli confer\u00ec il titolo di \"von\" e gli permise successivamente, nel 1864, di ritirarsi a vita privata. Si trasfer\u00ec quindi nella cittadina di Leoni, in Baviera, dove visse la tranquilla vita del Lago di Starnberg sino al 1877, anno della sua morte."}
{"id": "2261560", "revid": "834", "url": "https://it.wikipedia.org/wiki?curid=2261560", "title": "Destroy, Erase, Improve", "text": ""}
{"id": "2261564", "revid": "533647", "url": "https://it.wikipedia.org/wiki?curid=2261564", "title": "Tales of Wonder", "text": ""}
{"id": "2261570", "revid": "767487", "url": "https://it.wikipedia.org/wiki?curid=2261570", "title": "Degano", "text": "Il Degano (\"Dean\" in friulano) \u00e8 un torrente che nasce a quota 1.039\u00a0m s.l.m. nelle alpi carniche in comune di Forni Avoltri dalla confluenza del rio Fleons e del rio Bordaglia, sfociando dopo 37\u00a0km nel fiume Tagliamento a quota 359\u00a0m s.l.m. nei pressi del comune di Villa Santina.\nCaratteristiche.\nDa esso prende il nome la Val Degano una delle otto valli della regione alpina della Carnia in provincia di Udine, attraversando Forni Avoltri, Rigolato, Comeglians, Ovaro e Villa Santina. Tra i suoi affluenti, da destra: rii Avanza, Avoltruzzo, Acqualena, Cerceberans, Alpo, Gramulins, torrenti Pesarina, Miozza, Chiarz\u00f2; da sinistra: rii Fulin, Nev\u00e2l, Vaglina, Marg\u00f2, Navas, Moia. \"Degano\" \u00e8 anche un cognome, diffuso specialmente in Friuli."}
{"id": "2261571", "revid": "1543377", "url": "https://it.wikipedia.org/wiki?curid=2261571", "title": "Municipalit\u00e0 locale di Newcastle", "text": "Newcastle \u00e8 una municipalit\u00e0 locale (in inglese Newcastle Local Municipality) appartenente alla municipalit\u00e0 distrettuale di Amajuba della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 332.980 abitanti.\nLa sede amministrativa e legislativa \u00e8 la citt\u00e0 di Newcastle e il suo territorio si estende su una superficie di ed \u00e8 suddiviso in 31 circoscrizioni elettorali (\"wards\"). Il suo codice di distretto \u00e8 KZN252.\nGeografia fisica.\nConfini.\nLa municipalit\u00e0 locale di Newcastle confina a nord con quella di Pixley ka Seme (Gert Sibande/Mpumalanga), a est con quella di Emadlangeni, a sud con quella di Dannhauser e a ovest con quella di Phumelela (Thabo Mofutsanyane/Free State)."}
{"id": "2261578", "revid": "599013", "url": "https://it.wikipedia.org/wiki?curid=2261578", "title": "Sandra Poulsen", "text": "Biografia.\n, la Poulsen ottenne il primo risultato internazionale di rilievo il 20 febbraio 1971, quando fu 6\u00aa nello slalom gigante disputato a Sugarloaf e valido per la Coppa del Mondo. L'anno dopo prese parte agli XI Giochi olimpici invernali di , validi anche come Mondiali 1972, dove fu 21\u00aa nella discesa libera e non complet\u00f2 lo slalom gigante.\nIl 12 febbraio 1973 ottenne il suo unico podio in Coppa del Mondo, classificandosi 3\u00aa in slalom speciale ad Abetone dietro a Monika Kaserer e a Traudl Treichl. Partecip\u00f2 anche ai Mondiali di Sankt Moritz del 1974, dove chiuse 11\u00aa nello slalom gigante; fu quello l'ultimo piazzamento di rilievo della sua carriera."}
{"id": "2261579", "revid": "1305772", "url": "https://it.wikipedia.org/wiki?curid=2261579", "title": "Destination Unknown", "text": ""}
{"id": "2261583", "revid": "2196166", "url": "https://it.wikipedia.org/wiki?curid=2261583", "title": "Castello di Cly", "text": "Il castello di Cly \u00e8 un maniero medievale valdostano in rovina che si trova nell'omonima frazione del comune di Saint-Denis.\nDescrizione.\nAppartiene alla tipologia di castelli cosiddetti primitivi, costituiti da una torre centrale spesso a pianta quadrata circondata da un'ampia cinta muraria che racchiudeva anche altri edifici.\nLa sua funzione originale era principalmente difensiva, come dimostra la sua posizione: sorge su uno sperone roccioso a 780 metri di altitudine, in una posizione facilmente difendibile e dalla quale poteva dominare il borgo di Chambave e il fondovalle da Aosta a Saint-Vincent.\nDal punto di vista litologico, il maniero di Cly sorge su di un rilievo di metabasiti composto da dossi anfibolitici, in particolare \u00absfrutta il primo affioramento di solida roccia in posto sul bordo del gran dissesto di versante esteso fino al castello di Quart\u00bb.\nStoria.\nIl sito, di impianto medievale, era gi\u00e0 occupato in epoca preistorica e protostorica, come hanno rivelato gli scavi archeologici del 2006.\nIl castello venne menzionato ufficialmente per la prima volta in un documento del 1207, nel quale la \u201ccappella sancti Mauricij de castro Cliuo\u201d \u00e8 citata tra i beni della Prevostura di Saint-Gilles a Verr\u00e8s. Alcune analisi dendrologiche effettuate su strutture in legno ritrovate all'interno del mastio - probabilmente l'edificio pi\u00f9 antico del castello - hanno permesso di farlo risalire addirittura al 1027.\nNei primi tempi il castello appartenne alla famiglia degli Challant del ramo di Cly. Capostipite di quel ramo della famiglia fu probabilmente Bosone IV, figlio del Visconte di Aosta Bosone III, che ricevette il feudo e il castello di Cly dai Conti di Savoia verso la met\u00e0 del XIII secolo. Il feudo comprendeva un territorio abbastanza vasto, di cui facevano parte gli attuali comuni di Chambave, Saint-Denis, Di\u00e9moz, Verrayes, Torgnon e tutta la Valtournenche. Bosone IV ingrand\u00ec e fortific\u00f2 il castello raggiungendo la struttura attuale.\nAlla morte di Bosone il castello pass\u00f2 al figlio Bonifacio I. Nel 1337 a Bonifacio I succedette il figlio Pietro, un uomo collerico e prepotente che tiranneggiava i propri sudditi e osteggi\u00f2 il Conte Amedeo IV di Savoia, il quale alla fine lo priv\u00f2 del titolo e confisc\u00f2 i suoi beni.\nA partire dal 1376 il castello divenne quindi propriet\u00e0 diretta dei Savoia, i quali desideravano averlo gi\u00e0 da alcuni anni in virt\u00f9 della sua posizione strategica.\nDi quel periodo sono stati trovati alcuni accurati registri spese, contenenti informazioni sulla consistenza del castello e sui costi degli interventi di manutenzione eseguiti. Tra di essi vi sono spese ordinarie come l'acquisto di legna o di calce per intonacare i muri, e altre pi\u00f9 consistenti per la riparazione di mura e il rifacimento dei tetti. Un'importante voce di spesa riguardava l'approvvigionamento idrico del castello, che disponeva di acqua corrente grazie ad una tubatura in legno che intercettava una sorgente nella collina a monte del maniero.\nI Savoia amministrarono il castello per circa due secoli. In seguito il maniero e il feudo circostante vennero assegnati a varie famiglie ai San Martino, Conti San Martino di Strambino, poi per matrimonio ai de Candia, Conti di Vische, Visdomini di Ginevra, e nel 1558 in dote ai Birago San Martino de Candia del Marchesato di Candia; finch\u00e9 nel 1634 passarono alla famiglia Roncas di Ch\u00e2tel-Argent. Alla fine del XVII il castello venne abbandonato e parte delle sue pietre furono utilizzate dai Roncas per la costruzione di una pi\u00f9 comoda abitazione a Chambave.\nPer il castello fu l'inizio di un inesorabile declino che lo ha trasformato nel rudere attuale, interrotto solo agli inizi del 1900 quando lo storico Tancredi Tibaldi acquist\u00f2 l'edificio per conto del comune di Saint-Denis, di cui era sindaco.\nIl castello, ancora oggi di propriet\u00e0 del comune di Saint-Denis, \u00e8 aperto al pubblico e parzialmente visitabile con visite guidate nel periodo estivo.\nIl castello.\nIl castello di Cly fa parte della tipologia di castelli valdostani di tipo primitivo, costituiti da un massiccio donjon centrale circondato da un'ampia cinta muraria, che racchiudeva al suo interno, oltre al mastio, anche una serie di altri edifici.\nNel caso di Cly la cinta muraria, ancora conservata quasi interamente, era sovrastata da una merlatura e racchiudeva un'area di circa 2800 m2. La parte occidentale \u00e8 sempre stata priva di edifici ed era costituita da una spianata dove la popolazione locale poteva rifugiarsi in caso di attacco nemico. L'area a sud est ospitava invece le costruzioni, edificate in epoche diverse tra l'XI e il XIV secolo, tra cui la massiccia torre centrale, la cappella, le cucine, le stalle, il corpo di guardia e l'abitazione del castellano. Nell'angolo di nord ovest \u00e8 possibile notare i resti di una torre sotto la quale si trovava una cisterna sotterranea per la raccolta dell'acqua, intonacata in cocciopesto per renderla impermeabile.\nL'edificio pi\u00f9 imponente del castello era sicuramente il mastio, la massiccia torre centrale. Era costituito da un donjon a pianta quadrata di circa 9,40 x 9 metri di lato e alta 18 metri, costruita sopra la roccia viva in modo da offrire una maggiore resistenza in caso di attacco tramite mine (che consistevano nello scavare un piccolo tunnel sotto le fondamenta della torre e nel farlo collassare all'improvviso). La torre era verticalmente divisa in tre piani sovrastanti, e l'accesso era posto ad alcuni metri di altezza dal suolo, una soluzione difensiva che \u00e8 possibile notare anche nei donjon di molti altri castelli dell'epoca, tra cui Graines e Ch\u00e2telard. Inizialmente per accedere alla torre veniva usata una scala a pioli in legno, in seguito sostituita da una scala in pietra sorretta da un arco rampante, ormai crollata. Nel corso degli anni la torre deve avere subito alcuni rimaneggiamenti, come dimostrano una porta e alcune finestra murate.\nAddossato al mastio si trovano i resti della piccola cappella romanica dedicata a San Maurizio, risalente probabilmente all'XI secolo. L'abside, orientato verso est, era in origine affrescato con figure di angeli, santi ed evangelisti, come dimostrano alcuni disegni di Alfredo d'Andrade e gli scritti di Carlo Nigra degli inizi del 1900, ma ormai ne rimangono solo alcuni frammenti.\nGli edifici residenziali e il corpo di guardia, situati nella parte pi\u00f9 meridionale del castello, sono ormai ridotti allo stato di rudere e appena intuibili."}
{"id": "2261584", "revid": "124707782", "url": "https://it.wikipedia.org/wiki?curid=2261584", "title": "Fagagna", "text": "Fagagna (\"Feagne\" in friulano) \u00e8 un comune italiano di abitanti in Friuli-Venezia Giulia. Fa parte del club dei Borghi pi\u00f9 belli d'Italia ed \u00e8 nota anche per il \"formaggio di Fagagna\".\nStoria.\nIl nome di Fagagna compare per la prima volta nel diploma dell'11 giugno 983 con il quale l'imperatore Ottone II ne concede il Castello al Patriarca di Aquileia Rodoaldo. Il sito era comunque gi\u00e0 abitato in epoca romana quando era stazione di passaggio sulla strada che collegava il municipio di Concordia Sagittaria a Gemona sulla via verso il Norico. \nI patriarchi d'Aquileia dettero il castello in feudo a un consorzio di famiglie nobili, e affidarono a un gastaldo l'amministrazione della giustizia e la tutela dei loro interessi sul territorio della gastald\u00eca, che oltre a Fagagna comprendeva altri diciassette villaggi. \nAttorno al castello si trovavano cinque piccoli borghi che, verso la fine del XIV secolo, unitamente al castello dettero origine alla Comunit\u00e0 di Fagagna, retta da un Consiglio di Dodici, quattro nobili del castello ed otto popolari. \nDopo alterne vicende di guerre, assedi e tradimenti, Fagagna si consegn\u00f2 nel 1420 alle armate della Repubblica di Venezia giunte alla conquista del Friuli.\nSimboli.\nLo stemma del Comune di Fagagna \u00e8 stato riconosciuto con decreto del Capo del governo del 5 febbraio 1937.\nMonumenti e luoghi d'interesse.\nCastello di Fagagna.\nIl castello si trova su una spianata a 233 m di altezza, in posizione dominante sulla pianura sottostante, al termine di una salita che procede dal centro del paese. Gi\u00e0 esistente nel X secolo, era costituito da una prima cinta muraria che delimitava la sommit\u00e0 del colle, entro la quale si trovava la torre (ancora esistente, trasformata in campanile) e il palazzo del patriarca (completamente distrutto). In quest'area \u00e8 presente anche un'altra torre diroccata, la piccola chiesa di San Michele, documentata nel 1251, ma la cui dedica fa sospettare un'ancor pi\u00f9 antica fondazione longobarda e un altro fabbricato, ora trasformato in ristorante.\nNel corso del XIII e XIV secolo vennero costruite subito sotto la sommit\u00e0 del colle le abitazioni dei nobili, cui il patriarca aveva affidato la custodia del castello, ed altri fabbricati che costituirono un borgo. Anche questo era difeso da una cinta muraria, collegata a quella superiore del castello, e provvista di tre porte, di cui ne rimane una, detta porta di Sinagoga. Dopo la conquista veneta del Friuli il castello perse ogni importanza strategica e si avvi\u00f2 a un progressivo inesorabile degrado. Il palazzo del patriarca and\u00f2 in rovina e parte dei suoi materiali furono utilizzati per costruire il palazzo della Comunit\u00e0 nel borgo, ultimato nei primi anni del '500, caratterizzato da un loggiato al piano terreno e da una trifora al primo piano sormontata dal leone di S. Marco, emblema del Dominio Veneziano.\nCastello di Villalta.\nSorto sulle rovine di un fortino romano e dove, con molta probabilit\u00e0, vi era un castelliere preistorico, il castello viene citato per la prima volta nel 1158. Nel 1216 Enrico il Vecchio di Villalta riusc\u00ec prima a resistere all'assedio e poi a respingere le truppe di Ezzelino III da Romano.\nDurante la rivolta contadina del 1511, passata alla storia come \"Crudele gioved\u00ec grasso\", anche il castello di Villata fu assalito e semidistrutto. Pochi giorni pi\u00f9 tardi un violento terremoto distrusse quel poco che si era salvato. Era appartenuto alla stessa famiglia che possedeva il castello di Fagagna\nChiesa di San Leonardo.\nLocalizzata in \"Borgo Riolo\", la chiesetta risale molto probabilmente alla fine del XIV o all'inizio del XV secolo. All'inizio dell'Ottocento, con le soppressioni napoleoniche, la chiesa fu sconsacrata e fu utilizzata come pagliaio fino ad alcuni decenni or sono. Attualmente \u00e8 di propriet\u00e0 del Comune, che ne ha curato il restauro.\nSulla parete destra sono presenti affreschi che narrano le storie del Santo:\nI primi tre affreschi sono ancora legati alla maniera tardo-vitalesca, fiorente in Friuli verso la fine del XIV secolo, mentre per il quarto \u00e8 stata proposta l'attribuzione a Domenico Lu Domine e a Antonio Baietto, artisti gi\u00e0 pi\u00f9 maturi e legati alle innovazioni stilistiche quattrocentesche, artisti che, inoltre, risultano presenti a Fagagna verso il 1413.\nOasi dei Quadris.\nA Fagagna si trova l'oasi dei Quadris, creata nel 1989 per la \"reintroduzione\" della cicogna bianca. Vi si trovano anche esemplari di ibis eremita, tenuti in stato di semi-cattivit\u00e0.\nSociet\u00e0.\nLingue e dialetti.\nA Fagagna, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Fagagna rientra fra le varianti appartenenti al friulano centro-orientale.\nInfrastrutture e trasporti.\nFagagna \u00e8 attraversata dalle strade provinciali 5, 10 e 51, sulle quali sono svolte autocorse in servizio pubblico a cura della SAF.\nFra il 1889 e il 1955 a Fagagna era presente una stazione della tranvia Udine-San Daniele, la quale funse da importante volano per l'economia cittadina nella prima parte del Novecento."}
{"id": "2261587", "revid": "1305772", "url": "https://it.wikipedia.org/wiki?curid=2261587", "title": "Photographs", "text": ""}
{"id": "2261589", "revid": "599013", "url": "https://it.wikipedia.org/wiki?curid=2261589", "title": "Christine Rolland", "text": "Biografia.\nAttiva in Coppa del Mondo nella prima met\u00e0 degli anni settanta, ottenne il primo piazzamento di rilievo il 3 gennaio 1980 a Oberstaufen (9\u00aa in slalom speciale) e l'unico podio il 23 marzo 1973 a Heavenly Valley, 3\u00aa in slalom gigante dietro a Patricia Emonet e a Monika Kaserer. In carriera non prese parte n\u00e9 a rassegne olimpiche n\u00e9 iridate."}
{"id": "2261590", "revid": "838137", "url": "https://it.wikipedia.org/wiki?curid=2261590", "title": "Monica Giuntini", "text": "Biografia.\nFa parte del consiglio comunale di Castagneto Carducci (1985-1990), per diventare vicesindaco (1990-1993) ed infine sindaco dello stesso comune (1993-2004) dove risiede.\nFa parte della direzione regionale toscana e provinciale pisana dei DS (2000-2007) e del coordinamento regionale delle donne democratiche (2000-2007); viene eletta nella Costituente del Partito Democratico regionale (14 ottobre 2007).\nCandidata alle elezioni del 2004 con la lista Uniti nell'Ulivo, non viene eletta; poi dal 1\u00ba ottobre 2008 diventa eurodeputata del gruppo socialista al Parlamento europeo in sostituzione di Lilli Gruber dimessasi. Nel giugno 2009 si ricandida al Parlamento europeo, nella lista del Partito Democratico nella circoscrizione del Centro-Italia, ma non viene eletta."}
{"id": "2261591", "revid": "308843", "url": "https://it.wikipedia.org/wiki?curid=2261591", "title": "Huit Pr\u00e9ludes", "text": ""}
{"id": "2261597", "revid": "76963", "url": "https://it.wikipedia.org/wiki?curid=2261597", "title": "Angela Lindvall", "text": "Biografia.\nAngela Lindvall comincia la propria carriera giovanissima, sfilando per alcune sfilate locali nel suo stato, il Missouri, fino al giorno in cui viene notata, all'et\u00e0 di 14 anni, da un agente della IMG Models. Grazie all'agenzia, la Lindvall negli anni successivi appare sulla copertina di diverse riviste come \"Elle\", \"Harper's Bazaar\", \"Marie Claire\", \"Num\u00e9ro\", \"Vogue\", \"I-D\" e \"W\".\nDal 2000 al 2008 sfila per Victoria's Secret, Fendi, Calvin Klein, Christian Dior, Tommy Hilfiger, Jil Sander, Chanel ed H&amp;M. Lindvall \u00e8 inoltre comparsa spesso anche su Sports Illustrated Swimsuit Issue.\nAngela Lindvall ha anche collezionato alcune esperienze come attrice. Ha infatti lavorato nel film \"CQ\" del 2001, in \"Kiss Kiss Bang Bang\" del 2005 e nei cortometraggi promozionali della DKNY \"New York Stories\" del 2003 e \"DKNY Road Stories\" del 2004. Nel 2009 ha inoltre recitato nel film horror \"Murder World\".\nNel 2011 \u00e8 apparsa nella serie televisiva \"Hawaii Five-0\" e ha presentato \"Project Runway: All Stars\", spin-off del reality di moda condotto da Heidi Klum.\nVita privata.\nAngela Lindvall ha avuto due figli dal marito William Edwards: William Dakota (2002) e Sebastian (2005). Aveva una sorella, Audrey Lindvall, anche lei modella, morta nel 2006, travolta da un camion."}
{"id": "2261611", "revid": "256896", "url": "https://it.wikipedia.org/wiki?curid=2261611", "title": "Diego Centeno", "text": "Biografia.\nGiunse in America meridionale, nell'appena conquistato Impero Inca, nel 1534 all'et\u00e0 di 20 anni insieme a Pedro de Alvarado, conquistatore del Nicaragua. Nelle battaglie che videro contrapposti i fratelli Pizarro e gli Almagristas guidati da Diego de Almagro e dal figlio, Centeno si schier\u00f2 dalla parte dei Pizarro della Nuova Castiglia. Dopo la caduta di entrambi gli schieramenti, Diego combatt\u00e9 con le forze reali di Pedro de la Gasca in seguito alla caduta ed alla morte di Blasco N\u00fa\u00f1ez Vela per mano di Gonzalo Pizarro. Fu sconfitto nella battaglia di Huarina da Francisco de Carvajal, ma riusc\u00ec a ricongiungersi a de la Gasca sconfiggendo gli uomini di Gonzalo e di de Carvajal nella battaglia di Jaquijahuana."}
{"id": "2261614", "revid": "1451528", "url": "https://it.wikipedia.org/wiki?curid=2261614", "title": "Bellingham", "text": ""}
{"id": "2261625", "revid": "404338", "url": "https://it.wikipedia.org/wiki?curid=2261625", "title": "I Try", "text": "I Try \u00e8 una canzone scritta da Macy Gray, Jeremy Urzumna, Jilnsoo Lim e David Wilderis per l'album di debutto di Macy Gray \"On How Life Is\", da cui \u00e8 stata estratta come secondo singolo nel 1999 in tutto il mondo, e negli Stati Uniti solo nel 2000. Ad oggi si tratta del pi\u00f9 importante successo commerciale di Macy Gray, avendo raggiunto la sesta posizione nel Regno Unito, la quinta negli Stati Uniti, e la vetta in Australia, Nuova Zelanda ed Irlanda.\n\"I try\" ha vinto nel 2000 il Grammy Award come \"migliore performance vocale femminile pop\", ed ha ottenuto altre due nomination nella categoria \"disco dell'anno\" e \"canzone dell'anno\".\nIl video.\nIl video musicale prodotto per la canzone \u00e8 stato diretto da Mark Romanek, ed \u00e8 ambientato in diverse location a New York. Il video ha vinto l'MTV Video Music Award come \"migliore nuova artista\" ed era stato nominato anche come \"miglior video femminile\""}
{"id": "2261635", "revid": "729019", "url": "https://it.wikipedia.org/wiki?curid=2261635", "title": "Leonardo Occhipinti", "text": "Carriera.\nClub.\nGli inizi all'Inter.\nNato a Milano, mosse i primi passi nella \"Triestina Milano\" ed all'et\u00e0 di 11 anni entr\u00f3 nel vivaio dell'. Esord\u00ec in prima squadra ed in Serie A, a 18 anni e 8 mesi il 14 aprile 1979 in -Juventus 2-1. L'anno successivo non fu impiegato fino all'11 maggio 1980, dove disput\u00f2 la gara Inter- 2-4: questa presenza (a cui si aggiunsero due gare di Coppa Italia) lo pose di diritto tra i vincitori dello scudetto 1979-1980.\nGli anni al Pisa.\nChiuso nel suo ruolo da Bini, decise di lasciare i nerazzurri in prestito passando al , militante in Serie B, dove disput\u00f2 tutte le 38 gare di campionato. Nella stagione successiva gioc\u00f2 le prime sette partite con i pisani prima di essere ceduto in prestito al in Serie A, dove marc\u00f2 ulteriori 10 presenze in massima serie senza siglare alcuna rete: al termine del prestito torn\u00f2 al Pisa, che nel frattempo aveva conquistato la promozione in Serie A. Nella stagione 1982-1983 e in quella successiva divenne un punto cardine della difesa dei pisani, marcando 51 presenze da titolare.\nFiorentina, Cagliari e Brescia.\nNel 1984-1985 cambi\u00f2 nuovamente casacca, tornando in una squadra d'alta classifica con forti ambizioni: la Fiorentina, dove gioc\u00f2 23 gare di campionato, sette di Coppa Italia e quattro di Coppa UEFA. Al termine della stagione venne per\u00f2 ceduto al Cagliari, nuovamente nella serie cadetta, dove gioc\u00f2 35 gare da titolare aiutando la squadra a conquistare la salvezza. Rimase in Sardegna solo per un'annata, per tornare in Serie A al Brescia, dove disput\u00f2 25 gare mettendo a segno tre reti (le sue prime da professionista)\nOcchipinti rimase con le \"rondinelle\" per altre due stagioni, marcando ulteriori 62 presenze e tre reti.\nLe ultime stagioni.\nNell'ottobre 1989 pass\u00f2 al , in Serie C1, dove disput\u00f2 23 gare nella prima stagione e 27 nella seconda, quando divenne anche capitano e vinse il campionato con annessa promozione in Serie B.\nPass\u00f2 infine alla Solbiatese, dove disput\u00f2 le ultime tre stagioni da professionista in Serie C2, segnando due gol in 59 gare, prima di ritirarsi dal calcio giocato.\nIn carriera ha collezionato complessivamente 110 presenze e 3 reti in Serie A, 142 presenze e 3 reti in Serie B, e 109 presenze e 2 reti in Serie C.\nDopo il ritiro.\nNegli anni successivi la fine della carriera ha partecipato a numerose iniziative benefiche e tornei di calcio amatoriale.\nDopo il ritiro dal calcio professionistico ha continuato l'attivit\u00e0 imprenditoriale di famiglia nel commercio di macchinari per l'edilizia stradale, fondando col padre Giorgio a Milano la Rames Macchine Stradali srl."}
{"id": "2261642", "revid": "339392", "url": "https://it.wikipedia.org/wiki?curid=2261642", "title": "R\u00e1k\u00f3czi Kaposv\u00e1r", "text": ""}
{"id": "2261644", "revid": "175944", "url": "https://it.wikipedia.org/wiki?curid=2261644", "title": "Muscolo auricolare", "text": ""}
{"id": "2261647", "revid": "2108263", "url": "https://it.wikipedia.org/wiki?curid=2261647", "title": "Adelasia di Torres", "text": "Fu \"Juguissa\" e giudicessa consorte di Gallura durante il Medioevo, nonch\u00e9 regina consorte di Sardegna per volere di Federico II di Svevia, in quanto moglie del figlio naturale legittimato Enzo (1238-1246).\nBiografia.\nNacque nel palazzo giudicale di Ardara nel 1207, dal giudice Mariano II di Torres e da Agnese di Massa, figlia a sua volta di Guglielmo I e di Adelaide Malaspina, nonch\u00e9 sorella minore di Benedetta di Cagliari, che sar\u00e0 giudicessa (1217-1232). Furono suoi fratelli Barisone, che succedette al padre, e Benedetta che and\u00f2 in sposa al conte di Ampurias.\nIn seguito alla morte violenta del fratello Barisone III, Adelasia fu riconosciuta dalla \"Corona de Logu\" giudicessa di Torres nel 1236. Dopo la suocera Elena di Gallura e la zia Benedetta di Massa fu la terza sovrana regnante in Sardegna.\nNel 1238, con la scomparsa prematura di Ubaldo Visconti, gli succedette nominalmente divenendo anche giudicessa di Gallura. Il marito, tuttavia, aveva designato come erede il cugino Giovanni Visconti che in effetti gli subentr\u00f2.\nIl matrimonio con Ubaldo Visconti.\nNel 1218 Mariano II di Torres, alleato dei genovesi, per assicurare la successione del reame alla figlia Adelasia concluse un accordo con il giudice di Gallura Lamberto Visconti, che aveva minacciato di invadere i suoi territori per sottrarglieli con il sostegno della repubblica di Pisa. Mariano, infatti, rendendosi conto di non aver la forza militare per contrastare i pisani, prefer\u00ec giungere a un pacifico accomodamento promettendo in sposa la figlia Adelasia al rampollo di Lamberto ed erede al giudicato di Gallura Ubaldo Visconti.\nNei termini della convenzione, Lamberto avrebbe rimesso nelle mani del figlio la sovranit\u00e0 sulla Gallura e le altre terre tolte al giudicato di Cagliari, anche con l'aiuto del giudice Pietro II di Arborea; Mariano II, dal canto suo, oltre a concedere ad Ubaldo la mano della figlia Adelasia rinunciava ad alcuni diritti su alcune parti della Gallura, conquistate da suo padre Comita II, e, soprattutto, apriva implicitamente al giovane Visconti la via della successione al giudicato di Torres. In questo modo venivano anche a definirsi i contrasti tra Genova e Pisa che avevano grossi interessi commerciali con l'isola.\nScontento di tali decisioni, al contrario, era papa Onorio III, che vedeva sottratto il giudicato di Torres all'influenza della Chiesa di Roma e che, perci\u00f2, aveva tentato inutilmente di chiedere l'aiuto dei milanesi contro i pisani. Il pontefice, infatti, invi\u00f2 immediatamente il suo cappellano Bartolomeo per annullare il matrimonio, ma il messo non riusc\u00ec nell'intento e l'accordo tra Pisa e Torres rimase valido e sempre in vigore con grande sua indignazione.\nLe fastose nozze della dodicenne Adelasia furono celebrate nel 1219 nella chiesa della Santissima Trinit\u00e0 di Saccargia, che all'epoca era gi\u00e0 un'importante abbazia di monaci camaldolesi, gi\u00e0 presenti in Sardegna, la pi\u00f9 influente del giudicato di Torres (vi venivano tumulati i giudici e i membri delle loro famiglie), sita nei pressi di un tipico villaggio di contadini e pastori.\nUbaldo, coetaneo di Adelasia, dunque, eredit\u00f2 il giudicato di Gallura alla morte del padre, nel 1225. Mariano II di Torres, dal canto suo, mor\u00ec pi\u00f9 tardi, nel 1232, e, secondo le sue volont\u00e0, gli succedette il figlio Barisone III all'epoca undicenne. La minorit\u00e0 di Barisone III diede luogo a una singolare situazione in materia di reggenza: negli altri giudicati e regni europei a reggere il trono sarebbe stata la giudicessa madre, ovvero la consorte del defunto sovrano, non cos\u00ec in Torres dove questa figura aveva solo un titolo onorifico e fu cos\u00ec lo zio del ragazzo, Ithocorre, a capo di un consiglio di maggiorenti, ad avere il potere, mentre la giudicessa madre, Agnese di Massa, lasci\u00f2 figli e giudicato (non sono documentati suoi contatti con la figlia Adelasia, salita qualche anno pi\u00f9 tardi al trono) e ritorn\u00f2 a Cagliari. Qui, morta la sorella Benedetta, ottenne invece la reggenza per il nipote Guglielmo II Salusio V (1232-1238): risiedette a Santa Igia in un palazzo poi distrutto dai pisani e si rispos\u00f2 con Ranieri Donoratico della Gherardesca, col quale condivise gli ultimi anni trascorsi in Toscana.\nBarisone III rimase sul trono, sotto reggenza, per soli tre anni e tre mesi, poich\u00e9 fu trucidato dai sassaresi (non si \u00e8 mai saputo chi fosse il mandante) in seguito ad una sommossa popolare, forse sobillata dai pisani contro il potere dispotico giudicale. Il giovane sovrano non aveva eredi diretti e fu sepolto nella chiesa di San Pantaleo a Sorso. Sempre per volont\u00e0 di Mariano, i nobili logudoresi dovevano scegliere una delle sue figlie, Adelasia o Benedetta, come successore. Gli aristocratici acclamarono all'unanimit\u00e0 Adelasia, sostenuta di buon grado dal marito Ubaldo, a sua volta eletto giudice per regnare insieme a lei, dato che era inconcepibile che una donna governasse da sola.\nGiudicessa di Torres.\nNel 1237, papa Gregorio IX invi\u00f2 il suo cappellano Alessandro in Sardegna per ricevere il riconoscimento da Adelasia della sovranit\u00e0 papale su Torres, cos\u00ec come sulle terre che ella eredit\u00f2 dal nonno Guglielmo I di Cagliari, a Pisa, Massa, e Corsica. Nel palazzo di Ardara, alla presenza dell'abate della camaldolese Santissima Trinit\u00e0 di Saccargia, Adelasia fece atto di vassallaggio che Ubaldo controfirm\u00f2 (avrebbe versato annualmente al pontefice quattro libbre d'argento), cedendo il castello di Monte Acuto al vescovo d'Ampurias come garanzia della sua buona fede. Padre Alessandro, dal canto suo, revoc\u00f2 la scomunica comminata ai due coniugi da papa Gregorio per aver chiamato in aiuto i pisani in Sardegna. Al Visconti, comunque, non fu riconosciuta alcuna sovranit\u00e0 sulla Gallura oltre quella sull'antica autorit\u00e0 dell'arcidiocesi di Pisa.\nInaspettatamente Ubaldo Visconti, col quale Adelasia aveva passato quasi un ventennio, colto da forti febbri, mor\u00ec nel 1238 all'et\u00e0 di 31 anni.\nPer le volont\u00e0 di Ubaldo, sottoscritte nel gennaio del 1237, la Gallura doveva essere ereditata da suo cugino Giovanni Visconti. Pietro II di Arborea, anche lui rientrato nelle grazie del pontefice dopo l'atto di vassallaggio, sarebbe divenuto tutore di Adelasia. Questa avrebbe dovuto presto sposare Guelfo dei Porcari, persona devota alla Santa Sede.\nMa il cugino Giovanni si trovava a Pisa. Cos\u00ec Adelasia, che sorprendentemente aveva rifiutato di sposare Guelfo, succedette come sovrana nel giudicato di Gallura, in quanto vedova di Ubaldo. Nel frattempo ritorn\u00f2 nel nativo giudicato di Torres, trasferendosi dal castello gallurese di Monteacuto al palazzo giudicale di Ardara.\nLa successione era per\u00f2 soltanto formale: Adelasia non aveva avuto figli da Ubaldo e questi aveva redatto, appunto, uno specifico testamento in cui nominava erede del giudicato il pi\u00f9 prossimo parente, Giovanni Visconti di Gallura (il padre era suo zio). Il nuovo giudice sbarc\u00f2 presto in Gallura e, nonostante il suo regno non sar\u00e0 lungo, gli subentrer\u00e0 poi il primogenito.\nAdelasia, inoltre, non aveva intenzione di subire passivamente le direttive della Chiesa e, sebbene fosse gi\u00e0 trentunenne e non avesse mai procreato, prefer\u00ec accettare la proposta dei Doria in merito a un matrimonio con un ragazzo di diciotto anni, assai attraente e figlio naturale dell'imperatore Federico II, il principe Enzo.\nLa scelta si riveler\u00e0 per lei non proprio felice, ma continuer\u00e0 a fregiarsi, seppure nominalmente, del titolo di giudicessa di Gallura: pure Enzo di Svevia si comporter\u00e0 fino alla morte, a dispetto della lontananza, della prigionia e del divorzio da Adelasia, come re di Torres e di Gallura, con l'emanazione di norme, la nomina di vicari, e, nel testamento, di successori, in quei territori, dopo la sua scomparsa.\nEnzo di Hohenstaufen mor\u00ec a Bologna nel 1272, molti anni dopo Adelasia, quando il giudicato di Torres era ormai estinto e diviso tra le famiglie dominanti in quella parte dell'isola; il piccolo regno di Gallura stava similmente vivendo gli ultimi anni della sua vita e subir\u00e0 la stessa sorte. Ma il prigioniero re di Sardegna (sarebbe stato ricordato e designato per sempre con questo titolo) continuava, nonostante tutto, a sentirsi e comportarsi come il sovrano di quelle regioni che aveva abbandonato, e le amministrava dal suo dorato carcere bolognese.\nIl matrimonio con Enzo di Hohenstaufen.\nA quel punto, dunque, Manuele, Federico e Percivalle Doria, di Genova, grande rivale di Pisa, insieme all'arcivescovo di Torres Opizzo, convinsero l'imperatore Federico II, che sperava di riunificare l'antico Impero Romano, a far sposare il suo figlio naturale Enzo con Adelasia, costituendo un effimero regno di Sardegna.\nEnzo arriv\u00f2 da Cremona nell'ottobre dello stesso anno in cui mor\u00ec Ubaldo Visconti e i due si sposarono assumendo il titolo di re e regina di Sardegna. L'imperatore invi\u00f2 alla nuora una corona regale e il manto di ermellino, Il matrimonio fu celebrato nella chiesa palatina di Santa Maria del Regno ad Ardara, sita accanto alla \"reggia\" (della quale rimangono pochi ruderi), dove gli sposi risiederanno, anche se il bellissimo Enzo prefer\u00ec presto dimorare per conto proprio a Sassari.\nAncora una volta Gregorio IX, infuriato nel vedere la Sardegna sottratta alla sua influenza, scomunic\u00f2 Adelasia, che aveva violato gli accordi, e il marito svevo.\nNondimeno, dopo qualche mese, Enzo, insofferente e desideroso di ritornare in Italia, nel luglio del 1239 lasci\u00f2 la Sardegna, convocato dall'imperiale genitore, per combattere nei suoi eserciti. Non fece pi\u00f9 ritorno. Fu poi fatto prigioniero dai guelfi bolognesi nella battaglia di Fossalta, nel 1249, e incarcerato a Bologna dove rimase per il resto della vita nel palazzo, ancora oggi indicato col suo nome. Nel 1246 il matrimonio con la giudicessa turritana, su richiesta di questa, venne annullato per adulterio. Nonostante ci\u00f2, Enzo, nonostante la prigionia, continu\u00f2 fino alla morte a fregiarsi del titolo di re di Torres e di Gallura: emanava decreti, impartiva ordini e direttive e, nel testamento, lasci\u00f2 i territori sardi ad una figlia naturale.\nGli ultimi anni della giudicessa.\nGli ultimi anni della regina Adelasia furono tristi e solitari, avvolti nella leggenda delle cronache popolari. Non esistono documenti che possano in qualche modo inserire la figura dantesca di Michele Zanche nella sua vita.\nRarissimi documenti parlano di lei, ma sicuramente era ancora sul trono fino al 1255, allorch\u00e9 il papa Alessandro IV scrisse quattro lettere ai giudici sardi e una era indirizzata alla sovrana di Torres.\nDopo il divorzio da Enzo, la giudicessa riun\u00ec la Corona de Logu ad Ardara ed inform\u00f2 i convocati di voler codificare le norme consuetudinarie del reame e riunirle in una \"Charta de rennu\" (parit\u00e0 dei diritti dell'uomo con la donna, stessa successione ereditaria per maschi e femmine, equa distribuzione delle imposte, tutela delle imprese e del commercio): il codice fu completato ma, tradotto dal latino in logudorese, dopo il decesso della regina, fu divulgato come \"Statuto sassarese\", di ignoto autore.\nAdelasia, infine, dato che il palazzo ardarese e Sassari erano controllati dai vicari di Enzo, si ritir\u00f2 volontariamente nell'austero castello di Burgos, che non lasciava mai e in cui trascorse i suoi ultimi anni.\nNell'antica cattedrale di Torres \u00e8 stato individuato, in un peduccio pensile scolpito, un ritratto della giudicessa in tarda et\u00e0. Mor\u00ec intorno al 1259 in quel maniero, senza eredi, anziana per i canoni dell'epoca (52 anni) e non in buona salute.\nRecenti ricerche avviate dalla Soprintendenza ai monumenti della provincia di Sassari avrebbero individuato la tomba della regina in una cripta (in cui era stato inumato anche il padre Mariano II) davanti all'altare maggiore della chiesa di Santa Maria del Regno di Ardara, con lapide di marmo e resti umani. Della possibilit\u00e0 del suddetto rinvenimento esiste un chiaro indizio nel Condaghe di San Pietro di Silki.\nCon la dipartita di Adelasia, che aveva lasciato i suoi beni alla Chiesa, si estinse il giudicato di Torres, spartito tra i Doria, i Malaspina e gli Spinola.\nRiferimenti nella cultura di massa.\nSonetto in lode di Adelasia di Torres.\nNel 1238, in occasione dell'arrivo ad Ardara della delegazione di Enzo di Svevia per \"chiedere la mano\" della vedova Adelasia, le fu letto un sonetto celebrativo delle sue doti di donna e sovrana, scritto in lingua poetica siciliana da Jacopo da Lentini (1210 ca.-1260 ca.), poeta e notaio dell'imperatore, che iniziava cos\u00ec:\n\"\"Angelica figura e comprobata,\"\n\"dobiata di ricura e di grandezze,\"\n\"di senno e d'adornezze sete ornata\"\n\"e nata d'afinata gentilezze.\"\"\nTeatro.\nLe vicende della giudicessa hanno ispirato una recente opera teatrale, con musiche e canti di scena: \"Adelasia di Torres\", di Gianluca Medas, tratta dall'omonimo romanzo storico, scritto nel 1898 da Enrico Costa. La locandina espone il viso di Adelasia ringiovanito e desunto dal ritratto di presentazione di questa pagina."}
{"id": "2261652", "revid": "1793900", "url": "https://it.wikipedia.org/wiki?curid=2261652", "title": "Neches", "text": "Il Neches (\"Neches River\") \u00e8 un fiume del sud-ovest degli Stati Uniti, affluente del fiume Sabine, che a sua volta sfocia nel Golfo del Messico. Ha una lunghezza di 669\u00a0km e un bacino idrografico di 25.928\u00a0km\u00b2.\nAmministrativamente, il fiume scorre interamente dallo Stato del Texas."}
{"id": "2261656", "revid": "308843", "url": "https://it.wikipedia.org/wiki?curid=2261656", "title": "Th\u00e8me et variations", "text": ""}
{"id": "2261660", "revid": "1543377", "url": "https://it.wikipedia.org/wiki?curid=2261660", "title": "Municipalit\u00e0 locale di Dannhauser", "text": "Dannhauser \u00e8 una municipalit\u00e0 locale (in inglese Dannhauser Local Municipality) appartenente alla municipalit\u00e0 distrettuale di Amajuba della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 102.776 abitanti.\nLa sede amministrativa e legislativa \u00e8 la citt\u00e0 di Dannhauser e il suo territorio si estende su una superficie di ed \u00e8 suddiviso in 10 circoscrizioni elettorali (\"wards\"). Il suo codice di distretto \u00e8 KZN254.\nGeografia fisica.\nConfini.\nLa municipalit\u00e0 locale di Dannhauser confina a nord con quella di Newcastle, a est con quella di Emadlangeni, a est e a sud con quella di Endumeni (Umzinyathi), a sud con quella di Emnambithi/Ladysmith (Uthukela) e a ovest con quella di Phumelela (Thabo Mofutsanyane/Free State)."}
{"id": "2261663", "revid": "131358", "url": "https://it.wikipedia.org/wiki?curid=2261663", "title": "Ferencv\u00e1rosi SC", "text": ""}
{"id": "2261664", "revid": "118074569", "url": "https://it.wikipedia.org/wiki?curid=2261664", "title": "Coppa Mitropa 1988-1989", "text": "La Coppa Mitropa 1988-1989 fu la quarantasettesima edizione del torneo e venne vinta dai cecoslovacchi del Ban\u00edk Ostrava, al primo titolo nella competizione.\nTorneo.\nSemifinali.\n\"Gare giocate il 20 ottobre ed il 2 novembre a Modena e Budapest\" (Bologna - Ferencv\u00e1rosi SC)\nFinale.\n\"Gare giocate il 16 novembre e l'8 dicembre 1988 a Ostrava e Bologna\""}
{"id": "2261672", "revid": "287204", "url": "https://it.wikipedia.org/wiki?curid=2261672", "title": "So You Say", "text": "So You Say \u00e8 il secondo singolo di Siobh\u00e1n Donaghy, tratto dal suo secondo album Ghosts. La Canzone \u00e8 stata Scritta dalla Donaghy insieme al Produttore James Sanger.\nIl 24 marzo 2004 La Donaghy present\u00f2 in Anteprima il brano in una versione acustica molto diversa da quella presente nell'album.\nIl singolo \u00e8 stato pubblicato ufficialmente il 18 giugno 2007 ed Ebbe uno scarsissimo successo, Infatti raggiunse solamente la # 76 nella Chart britannica.\nSo You Say \u00e8 l'ultimo singolo pubblicato dalla Donaghy fino ad Oggi."}
{"id": "2261673", "revid": "599013", "url": "https://it.wikipedia.org/wiki?curid=2261673", "title": "Claude Perrot", "text": "Biografia.\nAttivo negli anni settanta e specialista delle gare tecniche, in Coppa del Mondo ottenne un solo podio: terzo in slalom speciale a Wengen il 14 gennaio 1973, dietro a Christian Neureuther e a Walter Tresch.\nPrese parte ai Mondiali di Sankt Moritz del 1974 (15\u00b0 in slalom gigante) e ai XII Giochi olimpici invernali di , validi anche come Mondiali 1976 (non classificato in slalom, 29\u00b0 in gigante)."}
{"id": "2261681", "revid": "287204", "url": "https://it.wikipedia.org/wiki?curid=2261681", "title": "Grado (unit\u00e0 di misura)", "text": ""}
{"id": "2261683", "revid": "131358", "url": "https://it.wikipedia.org/wiki?curid=2261683", "title": "Jurandir", "text": ""}
{"id": "2261686", "revid": "343261", "url": "https://it.wikipedia.org/wiki?curid=2261686", "title": "Anolide", "text": ""}
{"id": "2261689", "revid": "599013", "url": "https://it.wikipedia.org/wiki?curid=2261689", "title": "Josef Pechtl", "text": "Biografia.\nAttivo tra gli anni 1960 e gli anni 1970 e specialista delle prove tecniche, Pechtl in Coppa del Mondo ottenne il suo primo piazzamento di rilievo il 10 marzo 1968 a M\u00e9ribel in slalom gigante (6\u00ba) e il suo unico podio l'8 marzo 1973 ad Anchorage nella medesima specialit\u00e0, classificandosi 3\u00ba dietro all'austriaco Hansi Hinterseer e allo svizzero Adolf R\u00f6sti.\nPrese parte ai Mondiali di Sankt Moritz del 1974, piazzandosi 7\u00ba nello slalom gigante; l'ultimo piazzamento internazionale della sua carriera agonistica fu il 7\u00ba posto ottenuto nello slalom speciale di Coppa del Mondo disputato il 10 marzo 1974 a Vysok\u00e9 Tatry."}
{"id": "2261692", "revid": "339392", "url": "https://it.wikipedia.org/wiki?curid=2261692", "title": "Provincia di Jalalabad", "text": ""}
{"id": "2261694", "revid": "204012", "url": "https://it.wikipedia.org/wiki?curid=2261694", "title": "Edema angioneuretico", "text": ""}
{"id": "2261701", "revid": "124476302", "url": "https://it.wikipedia.org/wiki?curid=2261701", "title": "I migliori anni della nostra vita (brano musicale)", "text": "I migliori anni della nostra vita \u00e8 una canzone del compositore Maurizio Fabrizio e del paroliere Guido Morra e cantata da Renato Zero nel 1995. \u00c8 tratta dall'album \"Sulle tracce dell'imperfetto\".\n\u00c8 stata inserita negli album live \"Amore dopo amore, tour dopo tour\" del 1999 e \"Figli del sogno\" del 2004 e \"Aren\u00e0 - Renato Zero si racconta\" del 2016.\nIl titolo ricalca quello di un film del 1946 diretto da William Wyler, \"The Best Years of Our Lives\", uscito in Italia con il titolo \"I migliori anni della nostra vita\".\nRenato Zero l'ha inserito, quasi sempre fra le canzoni di chiusura, in tutte le tourn\u00e9e svolte dal 1996 (ad esclusione dei tour del 2006, del 2007, del 2009 e del 2013) e l'ha interpretata in innumerevoli partecipazioni televisive.\nViene riproposta nel dicembre 2021 nella trasmissione U\u00e0 in una straordinaria interpretazione in duo con Claudio Baglioni. Gi\u00e0 nel luglio 2005 al Circo Massimo di Roma durante il Live 8, Renato Zero era stato affiancato da Claudio Baglioni e Laura Pausini.\nIl brano ha inoltre ispirato il nome della trasmissione \"I migliori anni\" condotta da Carlo Conti su Rai 1, che infatti ha come sigla e leitmotiv le note della canzone (l'artista \u00e8 stato ospite della trasmissione nel dicembre 2009 e ad aprile 2016)."}
{"id": "2261708", "revid": "110157", "url": "https://it.wikipedia.org/wiki?curid=2261708", "title": "Vittoriano Della Cananea", "text": "Biografia.\nDi origini marchigiane ma abruzzese d'adozione, Della Cananea \u00e8 considerato l'erede naturale del violoncellista giuliese Gaetano Braga, del quale \u00e8 stato impareggiabile interprete, ed \u00e8 oggi annoverato tra i maggiori violoncellisti italiani del Novecento.\nDiplomatosi al Conservatorio Santa Cecilia di Roma, \u00e8 stato allievo di Umberto Benedetti, grande virtuoso del violoncello diplomato al Conservatorio di Parigi e poi primo violoncello all'Opera di Montecarlo, proseguendo gli studi con Ippolito Nievo Albertelli e Nerio Brunelli.\nNel 1957 partecipa al concorso ministeriale per le cattedre di violoncello nei conservatori italiani, risultando idoneo insieme ad altri eccellenti nomi del violoncellismo nazionale quali Giuseppe Selmi, Amedeo Baldovino, Giacinto Caramia e Franco Rossi, noto per aver fatto parte del glorioso Quartetto Italiano.\nNegli anni cinquanta e sessanta \u00e8 insegnante e direttore dell\"'Istituto Musicale \"Gaetano Braga\"\" a Teramo, dove, fra l'altro, accompagna Liliana Merlo nella prima esecuzione abruzzese de \"La morte del cigno\" di Fokine su musica di Saint-Sa\u00ebns, eseguita dai due artisti il 5 giugno 1963 al Nuovo Teatro Comunale.\nNel corso della sua carriera concertistica tiene numerosi concerti internazionali negli Stati Uniti (1973), poi in Honduras, in Inghilterra e in Francia. \nInnumerevoli i nomi dei musicisti che a lui debbono l'instradamento alla musica e all'arte del violoncello."}
{"id": "2261719", "revid": "599013", "url": "https://it.wikipedia.org/wiki?curid=2261719", "title": "Lindy Cochran", "text": "Biografia.\nLindy Cochran proviene da una famiglia di grandi tradizioni nello sci alpino: il padre, Mickey, dopo aver allenato personalmente i quattro figli che sarebbero entrati nella nazionale statunitense - oltre a Lindy, Barbara, Marilyn e Bob -, nel 1974 sarebbe divenuto allenatore della stessa squadra nazionale. Anche la generazione successiva avrebbe fornito diversi elementi alla nazionale statunitense, come i figli di Lindy, Jessica, Tim e Robby Kelley, e i figli dei suoi fratelli: Jimmy Cochran e Ryan Cochran-Siegle.\nAttiva negli anni settanta e specialista delle prove tecniche, in Coppa del Mondo ottenne il suo unico podio, nonch\u00e9 primo piazzamento internazionale di rilievo, arrivando 2\u00aa nello slalom speciale disputato a Les Gets l'8 gennaio 1974, dietro a Christa Zechmeister e davanti ad Annemarie Moser-Pr\u00f6ll.\nPartecip\u00f2 ai Mondiali di Sankt Moritz del 1974 (14\u00aa nello slalom speciale) e ai XII Giochi olimpici invernali di , validi anche come Mondiali 1976 (12\u00aa nello slalom gigante, 6\u00aa nello slalom speciale); il suo ultimo piazzamento internazionale di rilievo fu il 6\u00ba posto nello slalom gigante di Coppa del Mondo disputato a Copper Mountain il 5 marzo seguente."}
{"id": "2261721", "revid": "767487", "url": "https://it.wikipedia.org/wiki?curid=2261721", "title": "Joseph Paul Gaimard", "text": "Biografia.\nInsieme a Jean Ren\u00e9 Constant Quoy, Joseph Paul Gaimard fu il naturalista di bordo della \"Coquille\", comandata da Louis Isidore Duperrey, durante la sua circumnavigazione del globo (1822-25), e dell\"'Astrolabe\" (1826-1829), capitanata da Jules Dumont d'Urville. Nel corso di questi viaggi scopr\u00ec lo scinco gigante delle Tonga, \"Tachygia microlepis\", attualmente estinto.\nIn seguito guid\u00f2 la spedizione scientifica della \"Recherche\" (1835-1836) nel Mar Glaciale Artico. Nel 1835 Gaimard visit\u00f2 l'Islanda e vi ritorn\u00f2 nuovamente l'anno successivo (1836), a capo di una missione scientifica finanziata dal governo francese.\nAl ritorno dai suoi viaggi scrisse i 9 volumi del \"Voyage en Islande et au Gro\u00ebnland\" (8 volumi di testo ed uno di illustrazioni geografiche), a quei tempi la miglior opera su queste due isole. Nel 1838 guid\u00f2 una spedizione scientifica alle Spitsbergen. Facevano parte della spedizione il pittore francese Fran\u00e7ois-Auguste Biard e la scrittrice L\u00e9onie d'Aunet, che poi divenne la moglie di Biard e che nel 1854 pubblic\u00f2 un resoconto della missione, dal titolo \"Voyage d'une femme au Spitzbergen\".\nCon il suo nome sono state battezzate almeno due specie:"}
{"id": "2261732", "revid": "599013", "url": "https://it.wikipedia.org/wiki?curid=2261732", "title": "Hubert Berchtold", "text": "Biografia.\nAttivo negli anni settanta e specialista delle prove tecniche, nella stagione 1971-1972 in Coppa Europa Berchtold vinse la classifica di slalom gigante e si piazz\u00f2 al 2\u00ba posto in quella generale e al 3\u00ba in quella di slalom speciale. In Coppa del Mondo ottenne il suo primo piazzamento di rilievo il 19 gennaio 1973 a Meg\u00e8ve, piazzandosi 6\u00ba in slalom gigante, e l'unica vittoria di carriera, nonch\u00e9 unico podio, nella medesima specialit\u00e0 a Saalbach il 16 dicembre dello stesso anno, davanti a Thomas Hauser e a Hansi Hinterseer. Il suo ultimo piazzamento in carriera fu l'8\u00ba posto ottenuto nello slalom gigante di Coppa del Mondo disputato il 2 marzo 1975 a Garibaldi; continu\u00f2 a gareggiare fino al 1976, senza pi\u00f9 ottenere risultati di rilievo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2261733", "revid": "125235440", "url": "https://it.wikipedia.org/wiki?curid=2261733", "title": "Jonathan Glazer", "text": "Lavora nel campo cinematografico, pubblicitario e dei videoclip musicali.\nBiografia.\nNato a Londra, si laurea alla Nottingham Trent University con una specializzazione in sceneggiatura e regia teatrale, successivamente inizia la sua gavetta lavorando come montatore per la BBC. Dopo aver partecipato alla realizzazione di tre cortometraggi per la Academy Commercials, verso la met\u00e0 degli anni novanta entra nel circuito dei videoclip musicali, lavorando per i pi\u00f9 noti artisti rock, come Massive Attack, Radiohead, Jamiroquai e molti altri. Nel 1997 viene nominato agli MTV Video Music Awards come regista dell'anno e il videoclip \"Rabbit in Your Headlights\" degli U.N.K.L.E., da lui diretto, ottiene numerosi riconoscimenti. Oltre a dirigere videoclip, Glazer \u00e8 anche un noto regista di spot pubblicitari, avendone girati per Nike, Stella Artois (\"Devil's Island\") e Guinness (\"Swimblack\").\nNel 2000 esordisce al cinema con il suo primo lungometraggio, la commedia gangsteristica \"Sexy Beast - L'ultimo colpo della bestia\", mentre nel 2004 scrive e dirige \"Birth - Io sono Sean\", con Nicole Kidman. Nel 2013 gira \"Under the Skin\", basato sul romanzo \"Sotto la pelle\" di Michel Faber e interpretato da Scarlett Johansson.\nFilmografia.\nVideoclip.\nElenco non esaustivo."}
{"id": "2261741", "revid": "287204", "url": "https://it.wikipedia.org/wiki?curid=2261741", "title": "Adam Steinmetz", "text": ""}
{"id": "2261744", "revid": "14480", "url": "https://it.wikipedia.org/wiki?curid=2261744", "title": "Via del campo", "text": ""}
{"id": "2261748", "revid": "228587", "url": "https://it.wikipedia.org/wiki?curid=2261748", "title": "Municipalit\u00e0 locale di Emnambithi/Ladysmith", "text": "La municipalit\u00e0 locale di Emnambithi-Ladysmith (in inglese Emnambithi/Ladysmith Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Uthukela, nella provincia di KwaZulu-Natal. In base al censimento del 2001 la sua popolazione era di 225.458 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Indaka per costituire la municipalit\u00e0 locale di Alfred Duma.\nLa sede amministrativa e legislativa era la citt\u00e0 di Ladysmith e il suo territorio si estendeva su una superficie di ed era suddiviso in 25 circoscrizioni elettorali (\"wards\"). Il suo codice di distretto era KZN232.\nGeografia fisica.\nConfini.\nLa municipalit\u00e0 locale di Emnambithi/Ladysmith confinava a nord con quella di Dannhauser (Amajuba), a est con quelle di Endumeni (Umzinyathi) e Indaka, a sud con quella di Umtshezi, a sud e a ovest con quella di Okhahlamba e a ovest con quelle di Matjhabeng (Lejweleputswa/Free State) e Phumelela (Thabo Mofutsanyane/Free State)."}
{"id": "2261750", "revid": "1610933", "url": "https://it.wikipedia.org/wiki?curid=2261750", "title": "Limicolo", "text": "Con il termine lim\u00eccolo si indica un vasto ed eterogeneo raggruppamento di uccelli acquatici dalle caratteristiche morfologiche simili che occupano la stessa nicchia ecologica. Il termine richiama l'abitudine di questi uccelli di abitare luoghi fangosi e paludosi; non ha valore tassonomico poich\u00e9 non coincide con nessun genere, famiglia od ordine, bens\u00ec raggruppa al suo interno specie appartenenti a famiglie diverse con stili di vita simili. \nFrequentano habitat costieri dalle acque poco profonde come spiagge e lagune sebbene sia possibile vederli anche in altri ambienti legati all'acqua come paludi, prati allagati e acquitrini. Non \u00e8 raro vederli anche in ambienti artificiali come saline e risaie. \nMolti di essi sono migratori che nidificano nelle tundre del nord Europa e dell'Asia e svernano lungo le coste atlantiche e mediterranee europee e nordafricane. \nMorfologicamente sono contraddistinti da corpi dalle forme generalmente arrotondate, becchi solitamente lunghi e sottili e zampe lunghe. La taglia pu\u00f2 variare sensibilmente: esistono infatti specie di dimensioni ridotte come il gambecchio e altre, come l'avocetta, ben pi\u00f9 imponenti. Hanno ali strette e appuntite. Spesso hanno colorazioni differenti a seconda dei periodi e in primavera ed autunno \u00e8 possibile osservare esemplari in muta con piumaggi intermedi tra quelli nuziali estivi e quelli invernali.\nGli uccelli limicoli si nutrono di una grande variet\u00e0 di invertebrati tra cui vermi policheti (nereidi e arenicole), crostacei e molluschi (specialmente bivalvi e gasteropodi) che reperiscono nelle zone intertidali.\nNidificano sul terreno, generalmente tra le erbe della tundra, delle praterie e delle brughiere. La prole \u00e8 nidifuga. Sono spesso gregari e si muovono in stormi volando rapidamente e cambiando repentinamente direzione."}
{"id": "2261756", "revid": "339392", "url": "https://it.wikipedia.org/wiki?curid=2261756", "title": "Provincia di Chui", "text": ""}
{"id": "2261759", "revid": "12405", "url": "https://it.wikipedia.org/wiki?curid=2261759", "title": "Distretto di Chui", "text": ""}
{"id": "2261761", "revid": "298055", "url": "https://it.wikipedia.org/wiki?curid=2261761", "title": "Magnifica (album)", "text": "Magnifica \u00e8 la terza raccolta della cantante Donatella Rettore, pubblicata nel 2006 dalla BMG Ricordi.\nIl disco.\nSi tratta di una raccolta in 3 CD dei maggiori successi della cantante. Oltre alle pi\u00f9 famose (\"Kobra\", \"Lamette\", \"Splendido splendente\", \"Donatella\") vengono qui presentate per la prima volta in digitale diverse canzoni prese dal secondo album intitolato \"Donatella Rettore\" e da vari singoli, come \"Dea\", lato B di \"Amore stella\", e \"M'\u00e8 scoppiata la testa\", lato B di \"This time\". Viene ripresentata anche \"Lailol\u00e0\", del 1977, uscita solo come singolo.\nDonatella Rettore ha presentato ufficialmente l'uscita del disco alle \"Messaggerie Musicali\" di Milano in corso Vittorio Emanuele II.\nCopertina.\nLa copertina presenta Rettore trasformata in un originale battacchio/leonino tratto dall'opera di Antonello Morsillo \"Nota bestiale\" , in tipico stile psichedelico dell'artista."}
{"id": "2261766", "revid": "131358", "url": "https://it.wikipedia.org/wiki?curid=2261766", "title": "Rad Beograd", "text": ""}
{"id": "2261772", "revid": "297059", "url": "https://it.wikipedia.org/wiki?curid=2261772", "title": "San Zeno (Verona)", "text": "Il quartiere San Zeno di Verona, nella I circoscrizione del comune, \u00e8 abitato da persone.\nIl nome deriva dall'ottavo vescovo di Verona, che qui venne sepolto, nell'antica necropoli romana, probabilmente nel 380. Il quartiere, rimasto all'esterno delle mura cittadine per circa mille anni, fino al 1300, era considerato tradizionalmente come una borgata popolare e i suoi abitanti, ai quali usualmente si riconosce la prerogativa di conservare il vero spirito della citt\u00e0 di Verona, vivevano attorno all'elemosina e alle attivit\u00e0 dell'omonima basilica.\nAlcuni documenti d'archivio risalenti all'813 attestano l'esistenza di una \"villa sancti Zenonis\" menzionando i suoi abitanti e la decima a cui erano sottoposti e da cui si svilupper\u00e0 il quartiere."}
{"id": "2261773", "revid": "1305887", "url": "https://it.wikipedia.org/wiki?curid=2261773", "title": "Citt\u00e0 Antica", "text": "Citt\u00e0 Antica \u00e8 un quartiere di Verona, facente parte della I circoscrizione. Il quartiere \u00e8 abitato da 8.981 persone. Corrisponde grossomodo alla Verona di epoca romana."}
{"id": "2261774", "revid": "177966", "url": "https://it.wikipedia.org/wiki?curid=2261774", "title": "Valdonega", "text": "Quello della Valdonega \u00e8 un quartiere di Verona, facente parte della II circoscrizione. Il quartiere \u00e8 abitato da 3.662 persone. In Valdonega sono presenti i resti dell'omonima villa romana, scoperti nel 1957 durante la costruzione di un condominio. Il quartiere si collega al centro storico tramite il Ponte Pietra oppure Ponte Garibaldi."}
{"id": "2261776", "revid": "599013", "url": "https://it.wikipedia.org/wiki?curid=2261776", "title": "Borgo Milano", "text": "Quello di Borgo Milano \u00e8 un quartiere di Verona, facente parte della III circoscrizione ed \u00e8 abitato da 41.601 persone.\nSi trova nella parte ovest della citt\u00e0, per l'appunto in direzione Milano.\nGeomorfologia.\nL'attuale conformazione del territorio occidentale di Verona \u00e8 il risultato di fenomeni alluvionali ed erosivi avvenuti tra i 250.000 e i 10.000 anni fa. Nella zona tra Borgo Milano e San Zeno si depositarono dei sedimenti di origine fluviale (per le diverse migrazioni dell'alveo dell'Adige), insieme ad altri depositi di sabbia e limi si formarono anche per trasporto eolico (loess) nella zona di San Zeno e di Borgo Milano. L'area della Spian\u00e0 \u00e8 situata in prossimit\u00e0 della scarpata che divide la zona depressa del \u201cpiano di divagazione dell'Adige\u201d e la zona pi\u00f9 elevata del \u201cconoide dell'Adige\".\nStoria.\nL'origine di Corso Milano \u00e8 da rintracciare al periodo romano; nel I sec. d.C. si mise appunto un\ngenerale piano di sistemazione dell'assetto stradale del Nord della penisola per facilitare lo spostamento delle truppe militari, facendo nascere la \u201cGallica\u201d. Il tracciato non \u00e8 ancora ben noto, forse la strada si staccava dalla via Postumia pi\u00f9 ad ovest dell'arco dei Gavi in direzione nord, tenendosi alle spalle della basilica di S. Zeno. Questo percorso \u00e8 suggerito dalla presenza sia di una vasta necropoli, sostanzialmente tardo antica, che si estende tra piazza Corrubbio, piazza Pozza e via Spagna e sia di ampie aree funerarie verso il fiume, quelle di via da Vico e vicolo caserma Chiodo. Il tracciato in prossimit\u00e0 di viale Cristoforo Colombo avrebbe piegato bruscamente verso ovest, in direzione viale Sicilia-via Doria, nei cui pressi, nel 1962, vennero alla luce due tombe e un'iscrizione funeraria. \nNell'ottavo secolo venne realizzata la prima chiesa dedicata a San Massimo, insieme a una piccola zona abitata, all'incrocio tra viale Cristoforo Colombo e Corso Milano. Fu distrutta dagli Ungari e ricostruita nel 981 presso gli attuali \"Giardini d'Estate\". Col tempo si svilupp\u00f2 intorno alla chiesa un borgo extramurale di cospicue dimensioni (San Massimo fuori le mura), mentre la chiesa ospit\u00f2 anche, intorno al 1365, una piccola comunit\u00e0 di monache benedettine (\"monasterium Sancti Maximi penes muros burgorum civitatis Verone\").\nIn epoca scaligera e soprattutto durante la prima dominazione veneziana (1405-1517) l'insediamento di San Massimo, seppur rimasto all'esterno della cinta muraria, crebbe di dimensioni e nel 1409 risultava aggregato a fini fiscali al quartiere cittadino della Beveraria (\"Beveraria cum Sancto Maximo\"), confinante con quello di San Zeno.\nNel 1518 tutti gli edifici al di fuori delle mura cittadine vennero rasi al suolo per esigenze di difesa della citt\u00e0, facendo cos\u00ec sorgere La Spian\u00e0. Il piccolo abitato si trasfer\u00ec nella zona dell'attuale San Massimo.\nIn alcune stampe dell'Ottocento si nota oltre Porta San Zeno un piccolo tratto che indica una strada, con la breve indicazione: \"strada per Brescia\". Era un'informazione data probabilmente pi\u00f9 per amore di precisione che per effettiva utilit\u00e0, vista la rarit\u00e0 dei viaggiatori in un'epoca che per il turismo era ancora preistoria. Era dunque questo, in origine, corso Milano: semplicemente la \"strada per Brescia\", una strada in aperta campagna, fra campi coltivati e terra incolta, senza auto e probabilmente con rare carrozze, solo qualche carro e contadini a piedi.\nFu tra gli ultimi anni dell'Ottocento e i primi del Novecento che \"fuori Porta San Zeno\" inizi\u00f2 il processo di trasformazione da zona rurale a quartiere urbano, nel quale successivamente si costitu\u00ec e si innest\u00f2 una nuova realt\u00e0 parrocchiale. Agli inizi del Novecento Borgo Milano, gi\u00e0 in fase di espansione edilizia e di sviluppo economico, faceva parte del Comune di San Massimo all'Adige. Quest'ultimo era a sua volta autonomo rispetto al Comune di Verona ed era dotato dei propri organi amministrativi e rappresentativi, ubicati alla Croce Bianca sulla provinciale verso Brescia. Il Comune di San Massimo aveva una superficie assai ampia (quasi 2.700 ettari), su cui vivevano circa 5.700 abitanti: si estendeva fino alla cinta muraria di Verona e comprendeva anche le tre zone abitate di Boscomantico (all'epoca gi\u00e0 dotato del campo di aviazione militare), Chievo e Borgo Milano.\nL'amministrazione comunale veronese gi\u00e0 all'epoca del sindaco Antonio Guglielmi (1896-1907) propose di aggregare il Comune di San Massimo all'Adige a quello di Verona, ma il progetto non venne realizzato, soprattutto per le sopraggiunte e prioritarie questioni legate all'intervento italiano nella prima guerra mondiale. Fu solo nei primi anni del fascismo che tale passaggio ebbe luogo, nel periodo in cui a Verona era podest\u00e0 Vittorio Raffaldi nel 1927.\nL'attuale Borgo Milano \u00e8 il risultato dell'ingrandimento continuo di tre nuclei abitati principali (...) si svilupp\u00f2 subito dopo l'escavazione del Canale Camuzzoni (1883-1885). Dapprima si formarono i nuclei dei Tre Ponti e della zona Via Baracca - Via Manzoni; quindi il Villaggio Dall'Oca Bianca (anni 1930), il rione Catena (o dei Navigatori, dal 1960), il rione Stadio (dal 1970), il rione del Saval (dal 1975), mentre il Borgo Milano vero e proprio si estendeva gradatamente a sud della statale fino a raggiungere la massicciata ferroviaria.\nPer quanto riguarda Borgo Milano, agli inizi del secolo si trattava ancora di un territorio costituito per buona parte da aree agricole, integrate da diversi laboratori artigianali e, nei decenni successivi alla prima guerra mondiale, da altre interessanti realt\u00e0 economiche insieme alla produzione dei bachi da seta da parte delle famiglie contadine, che a tale scopo piantavano i gelsi, le cui foglie servono come nutrimento per i bachi: veri e propri filari di gelsi si potevano facilmente incontrare nei campi fra Corso Milano e via S.Marco.\nNel 1928 l'amministrazione attu\u00f2 dei piani di edilizia popolare facendo sorgere le case per gli ex combattenti, realizzate dalla Federazione provinciale veronese in varie zone periferiche della citt\u00e0, mentre tra le opere pubbliche compiute dall'amministrazione rientrano le case ultrapopolari del 1930 costruite per i meno abbienti; questi palazzi erano sei edifici a tre piani con 104 alloggi di uno, due o tre locali dotati di impianto igienico, luce ed acqua.\nDurante la seconda guerra mondiale il quartiere venne colpito dai bombardamenti, la prima bomba cadde nel 1943 all'angolo tra Corso Milano e via Manzoni provocando solo danni materiali. Il bombardamento del 4 gennaio 1945 colp\u00ec duramente l'intera citt\u00e0 e nel quartiere fece 25 morti, la maggior parte caduti in un rifugio di via Manzoni.\nNel secondo decennio del XXI secolo nel quartiere sono state iniziate costruzioni di edifici ad uso abitativo innovativo, portando il quartiere ad essere uno dei luoghi pi\u00f9 innovativi (dal punto di vista energetico, di impatto ambientale..) dove poter costruire edifici nella citt\u00e0 di Verona.\nRitrovamenti archeologici.\nNel 1996 furono rinvenuti in via Meneghetti, durante i lavori di posa di una fognatura, una lama di pugnale in selce. Gli studi hanno fornito indizi, tra cui la presenza di alcune ossa, per ipotizzare che il pugnale possa rappresentare il corredo di una sepoltura. L'oggetto \u00e8 a forma di peduncolo denticolato, marcato da due profonde tacche laterali e da una tacca sulla punta, databile all'et\u00e0 del rame. Altri oggetti della stessa epoca furono rinvenuti nella zona della Spian\u00e0; gli oggetti erano schegge, lame e scarti di lavorazione, manufatti e nuclei a lamelle. In via San Marco \u00e8 stata ritrovata una domus suburbana, cio\u00e8 edifici, collegati a dei fondi rustici, dotati di ambienti residenziali con pavimenti a mosaico.\nLe ville/case storiche.\nCasa Pirolo, corso Milano 64.\nL'edificio fu fatto costruire nel 1914 da Emilio Pirolo in Bottagisio e risult\u00f2 tassabile dal 1\u00ba gennaio 1915, registrato dall'Ufficio distrettuale come \"casa di cinque piani e ventuno vani\". Nel 1954 i proprietari Poltretti adibirono i locali del piano terra ad uso bar, attualmente vi ha sede un ristorante giapponese. \nIl prospetto principale, su tre piani fuori terra pi\u00f9 il sottotetto scanditi da cinque assi di aperture. I due piani superiori presentano elementi strutturali e decorativi originali: tutte le cornici delle finestre hanno una ricca decorazione plastica con motivi a catena tenute nella parte superiore da una mano e, al centro del fastigio, testine femminili alternate a grandi foglie stilizzate. La ringhiera in ferro battuto del balcone del secondo piano lavorato \u00e8 in gusto liberty.\nCasa Padovani, Corso Milano 127.\nL'edificio \u00e8 di gusto tardocinquecentesco e fu fatto costruite nel 1937 da Emma Padovani su un'area cui precedentemente esisteva una corte con una stalla e una casa con bottega su due piani.\nIl piano terra vede nel corpo rientrante di sinistra un piccolo portone d'ingresso preceduto da un portico sorretto da due colonne con capitello corinzio. Le finestre sono incorniciate da lesene e bancali con mensoline a voluta. Al primo piano c'\u00e8 un elegante balcone con balaustra in pietra inframezzata da pannelli in ferro battuto lavorato; tutte le aperture di questo piano sono caratterizzate da importanti cornici aggettanti concluse da timpano spezzato e da bancali con mensole a voluta.\nL'edificio \u00e8 concluso con ampio sporto del tetto a cassettonicon rosetta centrale, sostenuto da ricchi mensoloni a voluta fitomorta.\nCasa Pavani-Miglioranzi, Corso Milano 2A-2E.\nIl palazzo sorge su un angolo tra corso Milano e viale Colombo, sin dal 1862 sorgeva un casotto in legno per la macellazione dei suini di propriet\u00e0 di Antonio Miglioranzi. \nNel luglio 1903 venne abbattuto e al suo posto fu costruita una \"casa di civile abitazione di quattro piani e ventiquattro locali\" intestata alla moglie del Miglioranzi, Rosa Luigia Pavani. Nel cortile retrostante, nel 1910, venne costruita una tettoia ad uso magazzini, poi sopraelevata nel 1923 ricavandone una nuova abitazione di due piani e 15 locali.\nIl prospetto principale del palazzo \u00e8 caratterizzato da un corpo centrale reso pi\u00f9 importante dalla partitura architettonica di gusto classico che incornicia le aperture dell'asse centrale. \nAl piano terra si apre il portone d'ingresso ad arco con testa femminile in serraglia, sormontato dal balcone del primo piano con balaustrata neocinquecentesca in pietra. L'incorniciatura architettonica vede due lesene con ricco capitello e al secondo piano prosegue con riquadrature geometriche lisce.\nI due corpi laterali, ad intonaco rossiccio, presentano aperture rettangolari sagomate al piano terra e al primo piano finestre con alta trabeazione aggettante fiancheggiata da volute e formelle plastiche al di sotto dei bancali con motivo a conchiglia.\nVia Alessandro Manzoni 18.\nLa villa fu fatta costruire da Luigi Zaccaria nel 1914 e registrata come \"casa di villegiatura\" dal 1\u00ba gennaio 1915 su tre piani pi\u00f9 sotterraneo e nove vani. L'edificio si presenta come sobrio ed elegante articolato in maniera dinamica in volumi diversi. Il prospetto principale si compone di due corpi di diversa altezza: quello di sinistra, su due piani, \u00e8 caratterizzato da due assi di aperture binate e architravate, ripartite da una lesena, e dal portoncino d'ingresso, al pianoterra, a cui si accede da una breve scala con balaustrata classica in pietra, mentre quello di destra, a torretta, disposto su tre piani. \nUn semplice decoro plastico geometrico ricorre come cimasa su tutte le finestre, mentre sotto l'ampio sporto del tetto corre una fascia pittorica floreale di gusto liberty.\nViale Colonnello Galliano 59-61-63.\nIl palazzetto venne eretto nel 1928 da Luigi Ragno, titolare dell'impresa che lo costru\u00ec, su progetto di Francesco Banterle. Si presenta come un solido edificio in cui si combinano le principali varianti architettoniche e decorative di quel periodo. Il prospetto principale si compone di due corpi di fabbrica di altezze diverse: quello di destra, su due piani, si apre al pianoterra nel portico d'accesso al cortile interno.\nAl centro del corpo di sinistra, disposto su tre piani, si apre il portone d'ingresso preceduto da un protiro a quattro colonne di gusto classico, sormontato da balcone con balaustrata in pietra. \nCi sono richiami all'arte rinascimentale come le due trifore ad arco al primo piano, ripartite da colonnine binate, ed i decori plastici a testa leonina presenti sul basamento delle colonne del protiro e alle estremit\u00e0 della doppia fascia marcapiano tra il pianoterra e il primo piano.\nAi lati del portone d'ingresso e al secondo piano si aprono semplici finestre architravate bi e tripartite e due balconi d'angolo ad andamento curvilineo pi\u00f9 vicini al razionalismo.\nRimangono visibili le tracce della decorazione pittorica originale tra le finestre dell'ultimo piano; il tetto in legno ha una nota medievaleggiante con una fascia ad archetti e dal paramento murario a mattoni dei due piani superiori.\nEdifici innovativi - XXI secolo.\nVia Manzoni 26.\nDa un villino \u00e8 stato realizzato, grazie alle normative vigenti, un'architettura condominiale dall'aspetto fortemente contemporaneo. VAM 26, in via Manzoni al 26, \u00e8 un progetto dello studio A.c.M.e., che gi\u00e0 aveva sperimentato il paradosso della facciata-non facciata, grazie al gioco degli schermi metallici (in questo caso ripiegabili a libro) nel quartiere delle Golosine. \nLa sagoma dell'edificio, uno svettante parallelepipedo perpendicolare alla strada, appare in realt\u00e0 come un Giano bifronte. A nord la facciata \u00e8 una quinta muraria massiva, chiusa sia climaticamente che simbolicamente, con ridotte aperture a servizio di camere e locali accessori; solo le vetrate del corpo scala, posto in posizione baricentrica, si infittiscono verso il centro del prospetto. Le aperture sono concentrate nei fronti a giorno, schermate da pannellature in lamiera forata di alluminio che conferiscono unitariet\u00e0 e leggerezza ai prospetti. Il volume compatto dell'edificio viene cos\u00ec smaterializzato, e appare da lontano \u2018misterioso e altero\u2019.\nUn piano attico, letteralmente appoggiato in copertura, si apre a godere la vista conquistata al di sopra degli edifici adiacenti: solamente immaginabile, per\u00f2, da chi percorrer\u00e0 questa passeggiata urbana.\nToponimi stradali.\nIl punto d'ingresso \"classico\" in Borgo Milano per chi viene dalla citt\u00e0 \u00e8 Porta S. Zeno e procedendo verso ovest si incontrano i primi toponimi \"indigeni\" come:\nVia dei Ponti: la viuzza che fiancheggia il Canal Camuzzoni (o Industriale) e fa riferimento ai piccoli ponti che attraversano il corso d'acqua.\nAltro punto d'ingresso di Borgo Milano \u00e8 il Ponte Catena.\nCorso Milano era denominato \"la Provinciale\" e dagli anni Trenta via Generale Andrea Graziani. In alcune stampe dell'Ottocento si nota oltre Porta San Zeno un piccolo tratto che indica una strada, con la breve indicazione: \"strada per Brescia\". Era un'informazione data probabilmente pi\u00f9 per amore di precisione che per effettiva utilit\u00e0, vista la rarit\u00e0 dei viaggiatori in un'epoca che per il turismo era ancora preistoria. Era dunque questo, in origine, corso Milano: semplicemente la \"strada per Brescia\", una strada in aperta campagna, fra campi coltivati e terra incolta, senza auto e probabilmente con rare carrozze, solo qualche carro e contadini a piedi.\nDa ricordare che nel 1985 il comune di Verona ha modificato la numerazione delle case di tutto il corso, in modo tale che chi cercasse la numerazione originale dei palazzi storici si troverebbe in difficolt\u00e0 senza conoscere questa nozione di toponomastica.\nIl punto pi\u00f9 interessante \u00e8 quello della Spian\u00e0, versione veronese della voce italiana spianata, dal 1518 la Spian\u00e0 raggruppava tutta la zona dalle rive dell'Adige fino all'attuale stazione di Porta Nuova.\nVia Francesco Baracca e via Carlo del Prete (oggi via Guglielmo Bravo) erano soprannominate vie dei Marescialli, per le villette costruite per i marescialli dell'esercito.\nVia del Fortino: riferimento al forte austriaco San Zeno.\nVia Sog\u00e0re prende nome da un campo che fiancheggia e il luogo risulta attestato verso il 1840 (campo detto Le Sogare).\nVia Sicilia, detta anche via Cavallara, fino a un secolo fa era denominata \"strada Cavalara\" indicava un sentiero percorribile solo a cavallo.\nUno dei palazzi caratteristici del Quartiere \u00e8 la Torre Mazzi, costruita tra il 1969 e il 1973.\nLe cinque rotonde di Corso Milano.\nNel marzo 2021, grazie ad un progetto all'interno di Ottomarzo Femminile Plurale 2021, con la collaborazione tra l'Assessorato alle Pari Opportunit\u00e0 del Comune di Verona, la Consulta delle Associazioni Femminili di Verona e il progetto Donne nella Storia di Verona, le cinque rotonde di Corso Milano sono state titolate a cinque donne vissute a cavallo del 1800 e 1900 a Verona che nella loro vita si sono distinte per gesti di valore civico e culturale: Margherita Pettenella, Delia Pollini Dal Negro, Maria Trabucchi Clementi, Eugenia Vitali Lebrecht e Clara Zoboli Boggian.\nPiazze.\nL'unica piazza \u00e8 quella dedicata ai Marinai d'Italia, il nome le \u00e8 stato attribuito nel 1998.\nMonumenti.\nTra i pochi monumenti storici che annovera il quartiere \u00e8 da nominare il Forte San Zeno costruito durante la dominazione austriaca tra il 1848 e il 1859 e, purtroppo, in stato di abbandono.\nDemografia.\nDall'ultimo censimento nazionale ISTAT del 2011 \u00e8 stato rilevato che la popolazione del quartiere ammonta a 43.443 persone, di cui 23.123 femmine e 20.920 maschi, con un aumento di 1842 persone rispetto al censimento precedente del 2001. \nIl censimento nazionale ISTAT del 2001 registrava Borgo Milano tra i quartieri pi\u00f9 popolati, con una concentrazione del 16% della popolazione veronese e una densit\u00e0, nel 2004, di 45,94 abitanti per ettaro. L'et\u00e0 media della popolazione \u00e8 di 44 anni. \nSport.\nLe squadre di Calcio sono due:\nCarnevale - Re Sole.\nLa maschera di carnevale di Borgo Milano \u00e8 il Re Sole, nato negli anni '70 del secolo scorso."}
{"id": "2261782", "revid": "177966", "url": "https://it.wikipedia.org/wiki?curid=2261782", "title": "Quinto (Verona)", "text": "Quinto, gi\u00e0 comune autonomo col nome di Quinto di Valpantena, \u00e8 una frazione di Verona, facente parte della VIII circoscrizione. Il paese \u00e8 abitato da 6.714 persone. La frazione sorge a 115 metri sul livello del mare e confina con i paesi di Marzana, Poiano, Santa Maria in Stelle e Novaglie. La parte pi\u00f9 settentrionale del paese, in localit\u00e0 Lumialto, rappresenta il confine con il territorio comunale di Grezzana.\nIl nome Quinto deriva dalla caratteristica che dista 5 miglia dal centro della citt\u00e0, che corrispondono a 7,5 km.\nIl comune fu soppresso nel 1928 e aggregato al comune di Verona.\nInfrastrutture e trasporti.\nQuinto \u00e8 attraversata dalla strada provinciale 6 che, fra il 1922 e il 1958, ospit\u00f2 un'omonima fermata lungo il binario della tranvia Verona-Grezzana, la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per la Valpantena."}
{"id": "2261783", "revid": "125667244", "url": "https://it.wikipedia.org/wiki?curid=2261783", "title": "Santa Maria in Stelle", "text": "Santa Maria in Stelle \u00e8 una frazione di Verona, facente parte della VIII circoscrizione. Il paese \u00e8 abitato da 2.176 persone. La frazione dista dal centro di Verona e sorge a 122 metri sul livello del mare. \nLa frazione \u00e8 collocata a nord-est del capoluogo, sul lato est della Valpantena, e si estende fino alla dorsale al confine con la Val Squaranto.\n\u00c8 delimitata ad ovest da Quinto di Valpantena. \nA nord dell'abitato corre il confine comunale con Grezzana, da cui dista 5\u00a0km. Il principale monumento di Santa Maria in Stelle \u00e8 il Pantheon, situato a fianco della chiesa di Santa Maria Assunta.\nSi tratta di un comune soppresso nel 1932 ed aggregato al comune di Verona."}
{"id": "2261784", "revid": "767487", "url": "https://it.wikipedia.org/wiki?curid=2261784", "title": "Mizzole", "text": "Mizzole \u00e8 una frazione di Verona, facente parte della VIII circoscrizione. Il quartiere \u00e8 abitato da 1.673 persone. La frazione dista 8,33 chilometri dal centro di Verona e sorge a 86 metri sul livello del mare, all'inizio della Val Squaranto, ed \u00e8 adiacente a Montorio Veronese, da cui dista circa 3 km. La parte settentrionale del territorio di Mizzole confina con i territori comunali di San Mauro di Saline, Tregnago, Mezzane di Sotto, Grezzana e Rover\u00e8 Veronese.\nSi tratta di un comune italiano soppresso nel 1933 e aggregato al comune di Verona. Gli abitanti si chiamano \"mizzolesi\"."}
{"id": "2261789", "revid": "124928729", "url": "https://it.wikipedia.org/wiki?curid=2261789", "title": "Coppa Mitropa 1992", "text": "La Coppa Mitropa 1992 fu la cinquantesima ed ultima edizione del torneo, fu giocata a Foggia e venne vinta dagli jugoslavi del Borac Banja Luka, alla prima vittoria nella competizione.\nLa dissoluzione della Jugoslavia e il disinteresse del pubblico misero fine alla manifestazione.\nTorneo.\nSemifinali.\n\"Gare giocate il 27 maggio.\""}
{"id": "2261807", "revid": "122576567", "url": "https://it.wikipedia.org/wiki?curid=2261807", "title": "Jason Witten", "text": "Carriera professionistica.\nDallas Cowboys.\nAl Draft NFL 2003, Witten fu selezionato come 83\u00aa scelta dai Cowboys. Debutt\u00f2 nella NFL il 7 settembre 2003 contro gli Atlanta Falcons impondendosi presto come uno dei migliori tight end della lega.\nIl 22 luglio 2006 firm\u00f2 un prolungamento contrattuale di 6 anni del valore di 29 milioni di dollari di cui 12 garantiti e 6 di bonus alla firma.\nIl 13 dicembre 2011, Written sorpass\u00f2 Ozzie Newsome al terzo posto nella storia della NFL per ricezioni totali (663) effettuate da un tight end. A fine stagione, Jason fu votato al 75\u00ba posto nella NFL Top 100, l'annuale classifica dei migliori cento giocatori della stagione.\nIl 16 settembre 2012 contro i Seattle Seahawks, Witten ricevette 4 passaggi per 58 yard. Termin\u00f2 la partita con la ricezione numero 702 in carriera diventando il secondo giocatore della storia della franchigia a superare le 700 ricezioni (al primo posto Michael Irvin con 750) e il terzo tight end nella storia della NFL (Tony Gonzalez e Shannon Sharpe gli altri due). Witten divenne il tight end pi\u00f9 rapido a raggiungere quella cifra, avendo impiegato 145 partite, contro le 154 di Gonzalez e le 178 di Sharpe. Witten inoltre divenne il pi\u00f9 giovane giocatore della storia, inclusi i wide receiver a tagliare quel traguardo, all'et\u00e0 di 30 anni e 133 giorni. Questo record fu per\u00f2 superato la settimana successiva dal ricevitore degli Arizona Cardinals Larry Fitzgerald che arriv\u00f2 a 707 a 29 anni e 23 giorni. Inoltre, quelle 58 yard portarono Witten a 7.977 yard ricevute in carriera, superando Jackie Smith al quarto posto di tutti i tempi per yard ricevute da un tight end. La settimana successiva Jason super\u00f2 anche Ozzie Newsome portandosi al terzo posto di quella speciale classifica.\nNella settimana 8, Witten ricevette un primato in carriera di 18 passaggi per un totale di 167 yard. Jason stabil\u00ec il record NFL per ricezioni di un tight end di una partita, battendo le 15 di Kellen Winslow nel 1984, e il record assoluto della franchigia dei Cowboys.\nIl 4 novembre 2012 contro gli Atlanta Falcons, Witten divenne il leader di tutti i tempi dei Cowboys con 754 ricezioni, superando Michael Irvin. Il 23 dicembre 2012 Jason stabil\u00ec il record NFL per un tight end con la ricezione numero 103 della stagione, superando il precedente primato di 102 di Tony Gonzalez coi Kansas City Chiefs nel 2004. Il 26 dicembre fu convocato per l'ottavo Pro Bowl in carriera. Nell'ultimo turno di campionato, i Cowboys necessitavano di una vittoria sui Redskins per accedere ai playoff. Witten ricevette 56 yard e un touchdown ma Dallas venne sconfitta e rimase fuori dai playoff per il terzo anno consecutivo. Nel 2013 l'Associated Press lo inser\u00ec nel Second-team All-Pro mentre The Sporting News nel First-team e fu posizionato al numero 41 nella classifica dei migliori cento giocatori della stagione.\nNella settimana 1 della stagione 2013 i Cowboys batterono per la prima volta i Giants all'AT&amp;T Stadium dalla sua inaugurazione nel 2009 grazie a due touchdown di Witten. Il terzo TD lo segn\u00f2 nella settimana 5 contro i Denver Broncos. Nella settimana 9 contro i Vikings super\u00f2 per la seconda volta in stagione le cento yard ricevute e segn\u00f2 il suo quarto touchdown del 2013. Con due TD nella settimana 12 consent\u00ec a Dallas di battere i Giants e di raggiungere Philadelphia in testa alla division. Nell'ultima gara della stagione, i Cowboys affrontarono gli Eagles in una sfida casalinga che avrebbe visto la vincente aggiudicarsi la NFC East e la perdente venire eliminata dalla corsa ai playoff. Witten ricevette 135 yard dal quarterback di riserva Kyle Orton ma i Cowboys furono sconfitti e per il quarto anno consecutivo rimasero fuori dalla \"post-season\". A fine anno fu votato al 98\u00ba posto nella NFL Top 100.\nDopo avere perso la prima gara del 2014 contro i 49ers, i Cowboys infilarono una striscia di sei vittorie consecutive. Witten segn\u00f2 il primo touchdown nella vittoria in casa dei Seahawks campioni in carica nella settimana 6 e il secondo due settimane dopo nel Monday Night contro i Redskins, dove Dallas interruppe la propria serie positiva perdendo ai supplementari. Nel penultimo turno, vinto 42-7 contro i Colts, segn\u00f2 il quinto TD stagionale e i Cowboys si assicurarono il primo titolo di division dal 2009. Nel primo turno di playoff il club batt\u00e9 i Lions ma fu eliminato la settimana successiva in casa dei Packers. A fine anno fu convocato per il suo decimo Pro Bowl al posto dell'infortunato Julius Thomas e inserito al 93\u00ba posto nella NFL Top 100.\nIl 6 dicembre 2015, nella vittoria del Monday Night Football contro i Redskins, Witten raggiunse le mille ricezioni in carriera, 400 in pi\u00f9 di qualsiasi altro tight end in attivit\u00e0, ad eccezione di Antonio Gates.\nNella stagione 2016, Witten si trov\u00f2 per la prima volta dopo diversi anni a giocare stabilmente con un nuovo quarterback titolare, il rookie Dak Prescott, che sostitu\u00ec con ottime prestazioni l'infortunato Romo. La sua stagione regolare si chiuse con 69 ricezioni per 673 yard e 3 touchdown giocando per il decimo anno consecutivo tutte le 16 gare come titolare. Dallas concluse col miglior record della NFC, 13-3, ma nel divisional round dei playoff fu subito eliminata per 34-31 dai Packers all'AT&amp;T Stadium malgrado 59 yard ricevute e un touchdown di Witten.\nIl 10 settembre 2017, nella prima della stagione contro i Giants, Witten divenne il leader di tutti i tempi dei Cowboys per yard ricevute in carriera, superando le 11.904 di Michael Irvin. Il 3 maggio 2018 annunci\u00f2 il proprio ritiro.\nNel 2018 Witten comment\u00f2 gli incontri del \"Monday Night Football\" di ESPN. Il 28 febbraio 2019 annunci\u00f2 il proprio ritorno in campo, di nuovo tra le file dei Cowboys. Nella prima partita and\u00f2 subito a segno nella vittoria sui Giants.\nLas Vegas Raiders.\nIl 17 marzo 2020 Witten, il giocatore pi\u00f9 longevo nella storia dei Cowboys, firm\u00f2 un contratto di un anno per un valore di 4,75 milioni di dollari con i Las Vegas Raiders."}
{"id": "2261814", "revid": "216401", "url": "https://it.wikipedia.org/wiki?curid=2261814", "title": "Coppa Super Mitropa", "text": ""}
{"id": "2261842", "revid": "287204", "url": "https://it.wikipedia.org/wiki?curid=2261842", "title": "Atribi", "text": "Atribi (in greco \u1f0c\u03b8\u03bb\u03b9\u03b2\u03b9\u03c2 o \u1f08\u03b8\u03ac\u03c1\u03c1\u03b1\u03b2\u03b9\u03c2, da cui anche i toponimi latini \"Athribis\" e \"Athlibis\") fu il nome greco della citt\u00e0 egizia di Tenth, situata nella regione del Delta del Nilo (Basso Egitto)\nAnche la citt\u00e0 di Hut-Repyt nell'Alto Egitto venne chiamata dai greci con lo stesso nome.\nIl nome Athribis \u00e8 attestato da numerosi scrittori tra cui Erodoto, Tolomeo, Plinio (\"Naturalis Historia\" 9.11)\nUna piccola collina detta \"Tell Atrib\" nei pressi della moderna citt\u00e0 di Banha, a nord del Cairo, conserva i resti della citt\u00e0 egizia. Atribi sorse sulla riva orientale del ramo tanitico del Nilo, nei pressi del punto dove il ramo si divideva dal corso principale del fiume.\nAmmiano Marcellino colloca la citt\u00e0 tra le pi\u00f9 importanti della regione al punto da attribuire il nome di \"fiume atribico\" alla parte pi\u00f9 settentrionale del ramo tanitico del Nilo\nDivinit\u00e0 principale di Atribi era Kem il dio-toro di colore nero ricollegabile con Osiri"}
{"id": "2261848", "revid": "119546480", "url": "https://it.wikipedia.org/wiki?curid=2261848", "title": "Shane Meadows", "text": ""}
{"id": "2261853", "revid": "169529", "url": "https://it.wikipedia.org/wiki?curid=2261853", "title": "Giuseppe Antonio Arena", "text": "Biografia.\nVisse tra l'Italia e l'America del Nord. \nDopo gli studi nel liceo classico di San Demetrio Corone (CS) si laure\u00f2 in Giurisprudenza all'Universit\u00e0 degli Studi di Napoli.\nSi specializz\u00f2 in Filosofia del Diritto nell'Universit\u00e0 degli Studi di Roma.\nAder\u00ec al Partito Comunista Italiano ricoprendo incarichi nella direzione provinciale. Fu Consigliere Comunale nel Comune di Acri, Consigliere Provinciale a Cosenza e Giudice di Pace a Napoli.\nDocente di Diritto ed Economia negli Istituti Tecnici Statali di Napoli, insegn\u00f2 nelle Universit\u00e0 di Salerno, Napoli e Campobasso."}
{"id": "2261906", "revid": "1149807", "url": "https://it.wikipedia.org/wiki?curid=2261906", "title": "Satsuki Yukino", "text": "Tuttavia \u00e8 meglio conosciuta con il norme d'arte di Satsuki Yukino . Yukino era un membro dell'agenzia di talenti Ken Production fino al 2016.\nYukino \u00e8 assai conosciuta per aver prestato la voce a Kagome Higurashi in \"Inuyasha\", Yoruichi Shihouin in \"Bleach\", Kaname Chidori nelle serie \"Full Metal Panic!\", Mion e Shion Sonozaki in \"Higurashi no Naku Koro ni\", Mutsumi Otohime in \"Love Hina\", Milly Thompson in \"Trigun\" e Mirei Sakaki in \"Hitohira\"."}
{"id": "2261908", "revid": "287204", "url": "https://it.wikipedia.org/wiki?curid=2261908", "title": "Leonard Davis", "text": "Carriera professionistica.\nArizona Cardinals.\nStagione 2001\nPreso come 2\u00aa scelta assoluta dagli Arizona Cardinals. Ha giocato 16 partite tutte da titolare.\nStagione 2002\nHa giocato 15 partite tutte da titolare.\nStagione 2003\nHa giocato 14 partite tutte da titolare.\nStagione 2004\nHa giocato 15 partite tutte da titolare.\nStagione 2005\nHa giocato 15 partite tutte da titolare.\nStagione 2006\nHa giocato 16 partite tutte da titolare.\nDallas Cowboys.\nStagione 2007\nHa giocato 16 partite tutte da titolare.\nStagione 2008\nHa giocato 16 partite tutte da titolare.\nStagione 2009\nHa giocato 16 partite tutte da titolare.\nStagione 2010\nDetroit Lions.\n\u00c8 passato ai Lions l'11 novembre 2011, rimanendovi una sola annata.\nSan Francisco 49ers.\nNel luglio 2012, Davis ha firmato un contratto annuale coi San Francisco 49ers."}
{"id": "2261909", "revid": "767487", "url": "https://it.wikipedia.org/wiki?curid=2261909", "title": "Desireless (cantante)", "text": "Il nome d'arte \u201cDesireless\u201d (in inglese: \u201csenza desideri\u201d) si ispira ad un aspetto delle filosofie spirituali orientali che la cantante conobbe dopo un viaggio in India nel 1980.\nBiografia.\nNata a Parigi presso una famiglia agiata, nella sua infanzia visse spesso anche nella casa al mare di Le Treport, in Normandia. Terminata la scuola primaria, nel 1970 prese lezioni di moda allo \"Studio Ber\u00e7ot\", lanciando anche una collezione.&lt;br&gt;\nNel 1978 cominci\u00f2 ad interessarsi di filosofie orientali, che portarono ad un viaggio in India nel 1980. Queste esperienze la colpirono a tal punto che influenzarono molte sue scelte future. In particolare, ritornata in Francia, si interess\u00f2 alla musica e, affinando le sue capacit\u00e0 canore, cominci\u00f2 a collaborare con alcuni cantautori, come il Duo-Bipoux Kramer, quindi con Jean-Michel Rivat, Joe Dassin, Alain Chamfort, Michel Delpech. Con loro, nel 1983 cre\u00f2 il gruppo \"Air 89\", rinominato poi solo \"Air\", pubblicando due singoli, \"Cherchez l\u2019amour fou\", uscito nel 1984 e, con Fran\u00e7ois Tabah, \"Qui peut savoir\" (1986).\nSempre nel 1986, insieme a Jean-Michel Rivat, ispirata dalla spiritualit\u00e0 induista di Gopala-Krishna, produsse il singolo \"Voyage, voyage\", brano uscito con la firma \"Desireless\", un nome sempre ispirato dagli stili di vita delle filosofie orientali. Il brano arriv\u00f2 immediatamente al primo posto nelle classifiche di 12 Paesi, tra il 1987 e il 1988, e fu inserito anche nel suo primo album, \"Fran\u00e7ois\", pubblicato poi nel 1989. Agli inizi della sua carriera, anche per via del suo look androgino, gir\u00f2 l'ipotesi che Claudie fosse di orientamento sessuale lesbico, fatto poi smentito anni pi\u00f9 tardi. In realt\u00e0, nel 1989 Claudie si spos\u00f2 con Fran\u00e7ois Mentrop e, dalla relazione nacque Lili, nell'aprile 1990.\nDopo Voyage Voyage.\nIl ritorno di Claudie \"Desireless\" sulle scene musicali avvenne nel 1994, quando, dopo un lavoro col tastierista Charles France, torn\u00f2 con l'album \"I Love You\". Nello stesso periodo decise di trasferirsi nella natura, nel paese di Buis-les-Baronnies (regione Alvernia-Rodano-Alpi). All'inizio del nuovo millennio, la cantante, abbandonato il dark look, ora con un aspetto a testa quasi rasata ed ampie tuniche colorate, inizi\u00f2 a occuparsi anche di danza elettronica (\"La Vie est belle\"), seguito poi da un tour musicale synthpop in Estonia (2003), e che la rese popolare anche in Russia, ancora seguito da un tour europeo.\nL'enorme successo la port\u00f2, nel 2004, a realizzare, da sola, l'uscita di un mini-album, \"Un brin de paille\", mentre nel 2005 usc\u00ec \"Le Petit Bisou\". L'anno dopo partecip\u00f2 alla tourne\u00e9 di RFM (Radio FM) Party 80, una rassegna musicale francese.\nLavori pi\u00f9 recenti furono \"Human Experience\" del 2011, prodotto con Alec Mansion, e l'EP \"Operation Of The Sun\" (2012) o \"OOTS\", che \u00e8 anche il nome d'arte del musicista francese Antoine Aureche, con il quale collaborer\u00e0 negli anni successivi per avere l'etichetta indipendente.\nNel 2014 usc\u00ec con \"Un seul peuple\", mentre nel 2015 l'album \"Guillaume\", dedicato a Guillaume Apollinaire e che verr\u00e0 portato anche a teatro.\nNel 2018 usc\u00ec l'album \"Un autre espace\"."}
{"id": "2261913", "revid": "1305772", "url": "https://it.wikipedia.org/wiki?curid=2261913", "title": "Desireless", "text": ""}
{"id": "2261926", "revid": "183666", "url": "https://it.wikipedia.org/wiki?curid=2261926", "title": "Vince Curatola", "text": ""}
{"id": "2261927", "revid": "339392", "url": "https://it.wikipedia.org/wiki?curid=2261927", "title": "Classe U207 (sottomarino)", "text": ""}
{"id": "2261929", "revid": "729019", "url": "https://it.wikipedia.org/wiki?curid=2261929", "title": "Gor'kovskaja (metropolitana di San Pietroburgo)", "text": "Gor'kovskaja \u00e8 una stazione della metropolitana di San Pietroburgo sulla linea 2, ovvero la Moskovsko-Petrogradskaja.\nInaugurata il 1\u00ba luglio 1963, prende il nome dalla vicina Maksim Gor'kij prospekt, l'attuale Kronverskij prospekt, ed \u00e8 stata progettata come un omaggio allo scrittore. \nDall'ottobre 2008 fino al 26 dicembre 2009 \u00e8 stata chiusa per una ricostruzione totale."}
{"id": "2261932", "revid": "697352", "url": "https://it.wikipedia.org/wiki?curid=2261932", "title": "Chiesa di San Pellegrino", "text": ""}
{"id": "2261935", "revid": "339392", "url": "https://it.wikipedia.org/wiki?curid=2261935", "title": "Classe U207", "text": ""}
{"id": "2261937", "revid": "235890", "url": "https://it.wikipedia.org/wiki?curid=2261937", "title": "The Tide Is Turning", "text": ""}
{"id": "2261945", "revid": "118959806", "url": "https://it.wikipedia.org/wiki?curid=2261945", "title": "Voyage, voyage", "text": "Voyage, voyage \u00e8 il singolo di maggiore successo della cantante francese Desireless, che lo incise nel 1986 (agli inizi della propria carriera) e lo incluse nell'album \"Fran\u00e7ois\", uscito nel 1989.\nLa canzone si piazz\u00f2 al primo posto nelle classifiche di 12 Paesi (Austria, Belgio, Danimarca, Germania, Grecia, Israele, Jugoslavia, Libano, Norvegia, Spagna, Thailandia ed Unione Sovietica) tra il 1987 e il 1988 e al secondo posto in Francia, dove, nel 1987, vendette oltre 500.000 copie. In Italia arriv\u00f2 al 26\u00ba posto nel 1987.\nAutori del brano sono Jean-Michel Rivat e Dominique Dubois.\nTesto e musica.\nIl testo cita alcune tappe di un ipotetico viaggio per il mondo, quali: l'oceano, le dune del Sahara, il monte Fuji, la Spagna, l'Equatore, le Isole Figi, l'Amazzonia, il fiume Gange, ecc.\nLa melodia \u00e8 ritmata sin dall'inizio.\nVideo musicale.\nNel video - piuttosto surreale -, realizzato dalla fotografa francese Bettina Rheims, si vede la cantante Desireless entrare in una stanza piena di persone sedute ai tavoli ed impegnate in attivit\u00e0 differenti (c'\u00e8 una coppia che si bacia, un gruppo di signore che giocano a carte, ecc.), mentre un mappamondo rotola per terra e uno schermo - acceso all'inizio del video da Desireless stessa - mostra immagini di varie localit\u00e0.\nCover.\nUna cover di \"Voyage, voyage\" \u00e8 stata realizzata, tra l'altro, nel 2007 dalla cantante belga Kate Ryan, che con questo brano \u00e8 arrivata al secondo posto nel suo Paese e al settimo in Spagna.\nL'artista austriaca Soap&amp;Skin ne ha realizzato una cover per il suo album \"Narrow\" (2012). Un'altra cover \u00e8 quella del gruppo messicano Magneto, intitolata \"Vuela Vuela\" e incisa nel 1991.\nUn'altra cover \u00e8 stata pubblicata nel 2021 dal gruppo Symphonic metal norvegese Sirenia"}
{"id": "2261950", "revid": "599341", "url": "https://it.wikipedia.org/wiki?curid=2261950", "title": "Synkope", "text": "Synkope \u00e8 una band musicale che appare nel panorama musicale italiano nel 1996 con il brano \"Metamorphose\" distribuito dalla \"Dig It International\" su etichetta \"Dangerous\" e, ancora oggi \u00e8 un ricercatissimo vinile in alcuni Paesi come la Germania.\nI componenti del gruppo sono Fabrizio Strada e Mirko Rinaldi, che collaborano attivamente per un certo periodo con Maurizio Braccagni, lavorano nell'ambito della dance music e, pubblicando diversi vinili tra cui \"Jumpy - Flat Track\", \"Jumpy - Let Move Your Feet\" e \"Star Noize - Oompa Loompa\", entrando a far parte di molte compilation.\nIl gruppo Synkope ha creato alcune soundtrack per spot televisivi ed \u00e8 stato possibile ascoltare le loro tracce audio in diverse emittenti radiofoniche italiane, tra cui \"Radio DeeJay\", \"Discoradio\" e RIN \"Radio Italia Network\".\nNegli ultimi anni i Synkope hanno cambiato nettamente stile e, abbandonata la musica techno, hanno scelto di produrre musica elettronica."}
{"id": "2261952", "revid": "110157", "url": "https://it.wikipedia.org/wiki?curid=2261952", "title": "Basilica di Santa Maria delle Grazie (Grado)", "text": "La basilica di Santa Maria delle Grazie \u00e8 una delle due basiliche paleocristiane di Grado. Si affaccia sul Campo dei Patriarchi, nel centro storico della citt\u00e0, a pochi passi dal Battistero e dalla Basilica di Sant'Eufemia, mentre i resti di una terza basilica (la \"Basilica della Corte\") sono visibili a poca distanza, ai limiti del \"castrum\" romano.\nStoria.\nLa basilica \u00e8 stata costruita alla fine del VI secolo per volont\u00e0 del Patriarca Elia, che negli stessi anni complet\u00f2 la costruzione della Basilica di Sant'Eufemia e avvi\u00f2 i lavori per la prima chiesa di Barbana.\nLa chiesa venne edificata sul sito di una precedente basilica paleocristiana risalente alla prima met\u00e0 del V secolo, forse voluta dal vescovo Cromazio.\nI due stadi della costruzione risultano evidenti nell'interno, che i restauri dell'architetto Alessandro Rimini nel 1924 hanno ripristinato a due livelli. L'altare e la navata centrale sorgono al livello della basilica eliana, mentre la navata destra e parte dell'abside, coperte da mosaici decorativi con motivi geometrici ed epigrafi, risalgono alla prima edificazione e sono posizionate circa un metro pi\u00f9 in basso.\nDescrizione.\nLa basilica ha curiosamente una base quadrata sia nella pianta che nell'alzato. L'interno \u00e8 scandito da tre navate separate da due file di cinque colonne marmoree di provenienza diversa. Di particolare interesse l'altare, l'acquasantiera e la statua lignea della Madonna delle Grazie, tradizionale meta devozionale della popolazione gradese.\nL'architettura della basilica \u00e8 caratterizzata dal forte slancio verticale della navata centrale. La facciata in pietra e mattoni ha tre porte ed \u00e8 ingentilita da una trifora."}
{"id": "2261954", "revid": "599013", "url": "https://it.wikipedia.org/wiki?curid=2261954", "title": "Brady Walker", "text": ""}
{"id": "2261961", "revid": "253269", "url": "https://it.wikipedia.org/wiki?curid=2261961", "title": "George Gaynes", "text": "\u00c8 noto al pubblico per avere interpretato il comandante Eric Lassard nella serie cinematografica \"Scuola di polizia\" dal 1984 al 1994.\nBiografia.\nNel 1937 termin\u00f2 gli studi a Losanna e dal 1938 al 1939 studi\u00f2 musica a Milano. Nel 1940 visse in Francia e, durante la Campagna di Francia, si rifugi\u00f2 sui Pirenei e venne arrestato dalla polizia della Spagna franchista.\nNel 1942 venne rilasciato e nel 1943 si arruol\u00f2 nella Koninklijke Marine, prestando servizio su una Nave ausiliaria che stazionava a Holyhead in Galles. Grazie alla sua conoscenza di molte lingue, fu distaccato alla Royal Navy come traduttore per lo Sbarco in Sicilia e poi su un cacciatorpediniere nello Sbarco di Anzio. Nel 1946 termin\u00f2 il servizio militare in marina, torn\u00f2 in Francia e nel 1948 acquis\u00ec la cittadinanza statunitense.\nA Broadway nel 1950 interpret\u00f2 Kofner nella prima assoluta de \"Il console\", con Patricia Neway e Cornell MacNeil, in scena anche nel 1951 a Londra diretto da Thomas Schippers, con la Neway e MacNeil. Sempre nel 1950 interpret\u00f2 Jupiter nella prima assoluta a Broadway di \"Out of This World\" di Cole Porter con Charlotte Greenwood, David Burns e William Redfield. Nel 1953 fu Robert Baker nella prima assoluta di \"Wonderful Town\" con Rosalind Russell ed Edie Adams, sempre a Broadway. Nel 1957 interpret\u00f2 Jeff Moss in \"Bells Are Ringing\" di Jule Styne con Janet Blair e Allyn Ann McLerie al Coliseum Theatre di Londra. Nel 1973 prese parte al film televisivo \"Trilogia del terrore\".\nSposato dal 1953 con l'attrice Allyn Ann McLerie, lo stesso anno si iscrisse all'Actors Studio di New York che frequent\u00f2 fino al 1958.\nMor\u00ec il 15 febbraio 2016, all'et\u00e0 di 98 anni."}
{"id": "2261966", "revid": "2110845", "url": "https://it.wikipedia.org/wiki?curid=2261966", "title": "Antonio Ceron", "text": "Biografia.\nL'8 settembre scappa da Tarquinia dove si trova a fare il militare nei paracadutisti e ritorna a casa.\nFin dai primi giorni entra a far parte della brigata \"G. Negri\", formata da giovani di Azione Cattolica, essendo un esperto di trasmissioni viene incaricato dal CLN veneto che ha sede a Padova di mantenere i contatti con gli alleati.\nLui non trova di meglio che installare la trasmittente nell'edificio dove si trova il comando tedesco, cos\u00ec riesce ad inviare informazioni ricevute dal Cln e raccolte tra i tedeschi.\nViene scoperto, torturato in modo disumano per estorcergli informazioni, non parla anche se viene cosparso di benzina e incendiato, muore per una raffica di mitra l'11 aprile 1945."}
{"id": "2261967", "revid": "767487", "url": "https://it.wikipedia.org/wiki?curid=2261967", "title": "Don Boven", "text": ""}
{"id": "2261968", "revid": "287204", "url": "https://it.wikipedia.org/wiki?curid=2261968", "title": "Sport per disabili", "text": "Lo sport per disabili \u00e8 lo sport praticato da persone con diversi tipi di disabilit\u00e0 fisica, psicomentale e sensoriale. Sono sport per disabili tutti gli sport paralimpici che fanno parte del programma dei Giochi paralimpici (sia estivi che invernali), ma lo sono anche molti altri e di ogni tipo, inclusi alcuni sport estremi. Vi sono anche degli sport specificatamente creati per gli atleti disabili.\nStoria e organizzazione.\nLo sport per atleti con disabilit\u00e0 \u00e8 diviso in tre branche principali: i sordi, disabili fisici (in questo caso vengono compresi anche gli atleti non vedenti e ipovedenti) e disabili psicomentali \nLe competizioni internazionali dedicate agli atleti sordi iniziarono gi\u00e0 nel 1924 con i Giochi silenziosi di Parigi organizzato dal Comitato Internazionale degli Sport dei Sordi (\"Comit\u00e9 International des Sports des Sourds\"). Questi giochi si evolsero negli attuali Giochi olimpici silenziosi o \"Deaflympics\" governati dalla CISS. La CISS mantiene i suoi giochi separati.\nNel 1948 il medico inglese Ludwig Guttmann, nell'ambito delle sue funzioni, decise di promuovere fin dall'inizio lo sport come metodo principale di terapia, utilizzandolo per plasmare e/o riplasmare i suoi pazienti con un fisico forte ed il rispetto di s\u00e9. Dal 1952, organizz\u00f2 i cosiddetti \"Giochi di Stoke Mandeville\" per disabili, cresciuti nel tempo fino ad avere oltre 130 partecipanti stranieri, cosa che impression\u00f2 l'opinione pubblica internazionale e i dirigenti del movimento olimpico.\nNel 1956 Guttmann fu onorato con la Coppa Fearnley, riconoscimento creato per premiare chi si distingue nel contribuire all'espansione degli ideali olimpici. In seguito a questi successi decise, su proposta ed assieme all'italiano Antonio Maglio, di portare i giochi a Roma nel 1960, poi riconosciuto come I giochi paralimpici, manifestazione che continua tutt'oggi con crescente successo. Nel Regno Unito fond\u00f2 altres\u00ec l'Associazione Britannica Sport Disabili (1960) e ricevette i gradi di ufficiale e poi di commendatore dell'Ordine dell'Impero Britannico.\nNegli anni sessanta, grazie a Eunice Kennedy Shriver, iniziarono ad essere promossi anche gli eventi sportivi dedicati agli atleti con disabilit\u00e0 intellettive. Nel 1968 si tennero a Chicago le prime Special Olympics.\nIl 18 settembre 1960 si aprirono a Roma i \"IX Giochi Internazionali per Paraplegici\", ovvero la nona edizione internazionale dei \"Giochi di Stoke Mandeville\", una manifestazione sportiva ideata dal medico britannico Ludwig Guttmann come equivalente dei Giochi olimpici per veterani della seconda guerra mondiale con danni alla colonna vertebrale. Sin dalla prima edizione si erano sempre svolti nella cittadina inglese di Stoke Mandeville, da cui prendevano il nome, ma nel 1958 Antonio Maglio, direttore del centro paraplegici dell'INAIL, propose a Guttmann di disputare l'edizione del 1960 a Roma, che quell'anno avrebbe ospitato la XVII Olimpiade.\nI Giochi Internazionali per paraplegici furono organizzati dall'INAIL e dal Comitato olimpico nazionale italiano (CONI) e si svolsero una settimana dopo la conclusione dei Giochi Olimpici. Vennero ufficialmente aperti il 18 settembre dall'allora Ministro della Sanit\u00e0 italiano Camillo Giardina, davanti a circa cinquemila spettatori nella cerimonia di apertura presso lo stadio dell'Acqua Cetosa. Le competizioni si disputarono dal 19 al 24 settembre. Furono organizzate 57 gare in 8 sport diversi, a cui parteciparono 400 atleti in rappresentanza di 23 nazioni. La cerimonia di chiusura si tenne il 25 settembre presso il Palazzetto dello Sport del Villaggio Olimpico, alla presenza di Carla Gronchi, moglie del Presidente della Repubblica Italiana, e di Ludwig Guttmann, l'ideatore dei Giochi.\nL'edizione romana dei Giochi Internazionali di Stoke Mandeville fu la prima ad essere organizzata in concomitanza con i Giochi Olimpici e a godere del riconoscimento e del patrocinio di alte cariche istituzionali. I partecipanti vennero ricevuti in udienza da Papa Giovanni XXIII. I Giochi di Roma 1960 vennero posteriormente riconosciuti come \"I Giochi paralimpici estivi\" solo nel 1984, quando il Comitato Olimpico Internazionale (CIO) approv\u00f2 la denominazione Giochi paralimpici.\nI contatti tra Guttmann e la delegazione giapponese presente a Roma in rappresentanza del Comitato Organizzatore della XVIII Olimpiade del 1964 permisero a Tokyo di essere scelta per ospitare i Giochi Internazionali di Stoke Mandeville programmati per lo stesso anno, successivamente riconosciuti come II Giochi paralimpici estivi."}
{"id": "2261969", "revid": "339392", "url": "https://it.wikipedia.org/wiki?curid=2261969", "title": "Handisport", "text": ""}
{"id": "2261970", "revid": "767487", "url": "https://it.wikipedia.org/wiki?curid=2261970", "title": "Ray Corley", "text": ""}
{"id": "2261974", "revid": "1305772", "url": "https://it.wikipedia.org/wiki?curid=2261974", "title": "4 Words (To Choke Upon)", "text": "4 Words (To Choke Upon) \u00e8 il primo singolo del gruppo metalcore gallese Bullet for My Valentine estratto dal primo album \"The Poison\"\nLa canzone parla di ci\u00f2 che la band ha vissuto quando si chiamava 'Jeff Killed John' e 'Opputunity of Chicago' con la gente che diceva che la band non sarebbe mai arrivata ovunque con la loro musica e che dovevano solo ritirarsi. Questa canzone \u00e8 stata la prima canzone scritta con il nome di \"Bullet for My Valentine\".\nQuesto brano non fu pubblicato sull'Ep originale nel Regno Unito, ma come singolo, invece, con i dischi in vinile fu limitato fino a solo 1000 copie. Il brano \u00e8 stato poi pubblicato sul mercato statunitense nell'EP \"Hand of Blood\"."}
{"id": "2261975", "revid": "767487", "url": "https://it.wikipedia.org/wiki?curid=2261975", "title": "Warren Perkins", "text": ""}
{"id": "2261977", "revid": "287204", "url": "https://it.wikipedia.org/wiki?curid=2261977", "title": "Roberto Menichelli", "text": "Biografia.\nSi laurea in Scienze Motorie presso l'Universit\u00e0 degli Studi \"Gabriele D'Annunzio\" di Chieti.\nConsegue la qualifica di preparatore atletico professionista di calcio, allenatore di calcio a 5 di 1\u00ba livello e allenatore professionista di calcio UEFA PRO.\n\u00c9 docente alla scuola allenatori di Coverciano e collaboratore tecnico del settore giovanile della AS Roma Calcio.\nInsegna all'Universit\u00e0 degli Studi di Roma\"Foro Italico\", corso di laurea specialistica in Scienza e Tecnica dello sport (giochi sportivi di squadra- calcio e calcio a 5).\n\u00c8 stato l'allenatore della squadra nazionale di calcio a 5 maschile (2009-2018) e femminile (2015-2018).\nNel 2019 \u00e8 stato nominato coordinatore delle squadre nazionali di calcio a 5 della Figc\nCarriera.\nGiocatore.\nCome calciatore svolge tutto il settore giovanile con l'ALMAS Roma collezionando qualche presenza con la prima squadra nel campionato nazionale di Serie C2. Inoltre gioca con societ\u00e0 dilettantistiche nei campionati della regione Lazio e Abruzzo.\nNel calcio a 5, dal 1985 al 1995, gioca nel campionato di Serie A collezionando 28 presenze con la nazionale italiana della Figc, partecipando nel 1992 al Campionato del Mondo di Hong Kong.\nVanta 2 scudetti (con il Torrino nel 1993 e nel 1994) e 28 presenze nella nazionale.\nAllenatore.\nLa carriera di allenatore di Menichelli si svolge tutta all\u2019interno della Figc. Inizia nel settore giovanile e scolastico, nel quale, dal 1996 al 1999, \u00e8 istruttore di calcio presso il Centro Calcio Federale di Roma.\nPrima di approdare come allenatore della Nazionale di calcio a 5 \u00e8 vice e preparatore atletico della Nazionale di calcio a 5 allenata da Nuccorini e allenatore della squadra nazionale sperimentale e Under 21 di calcio a 5.\nNel 2004 frequenta il corso a Coverciano conseguendo l'abilitazione ad allenatore di calcio a 5 di primo livello.\n\u00c8 collaboratore tecnico della nazionale Under 17 di calcio, nel corso del campionato d'Europa svoltosi in Italia nel 2005.\nNel 2009 viene nominato tecnico della Nazionale di calcio a 5 dell'Italia. Nel 2012 arrivano le prime medaglie: quella di bronzo al Campionato europeo di Zagabria e al Mondiale di Bangkok e nel 2014 ad Anversa, al Campionato europeo per nazioni, vince quella d'oro, battendo in finale la Russia per 3 a 1.\nNel 2015 la Figc gli chiede di allenare anche la squadra nazionale femminile di calcio a 5 che lascer\u00e0 dopo averla avviata a Francesca Salvatore.\nIl 21 dicembre 2018, alla scadenza del rapporto contrattuale, viene sostituito da Alessio Musti e, dopo qualche mese, assume il nuovo incarico di coordinatore di tutte le nazionali di Futsal."}
{"id": "2261980", "revid": "767487", "url": "https://it.wikipedia.org/wiki?curid=2261980", "title": "Bob Evans (cestista)", "text": ""}
{"id": "2261982", "revid": "767487", "url": "https://it.wikipedia.org/wiki?curid=2261982", "title": "Mac Otten", "text": ""}
{"id": "2261990", "revid": "261173", "url": "https://it.wikipedia.org/wiki?curid=2261990", "title": "Italo Svevo", "text": "Di cultura mitteleuropea, ha tratto il suo pseudonimo dalle due culture, italiana e tedesca, che caratterizzarono Trieste, sua citt\u00e0 natale, gi\u00e0 da molto tempo e che formarono la sua educazione.\nImpiegato di banca, attivit\u00e0 a cui fu costretto per motivi economici, inizi\u00f2 a cimentarsi con la scrittura in articoli e racconti. Nel 1892 scrisse il suo primo romanzo, \"Una vita\", a cui seguirono \"Senilit\u00e0\" (1898) e la sua opera pi\u00f9 celebre \"La coscienza di Zeno\" nel 1923 che lo pose all'attenzione della critica. Formatosi sugli scrittori realisti francesi, sulla filosofia di Schopenhauer e gli scritti di Sigmund Freud, Svevo introdusse nella letteratura italiana una visione analitica del reale, sottoposta a una continua interiorizzazione, sempre attenta ai moti della coscienza. L'indagine sull'inconscio, spesso mutuata dall'ironia e dal grottesco, diventa protagonista delle sue opere che presentano sempre un eroe negativo, preso da una \"malattia\" che altro non \u00e8 che la condizione di crisi esistenziale di una societ\u00e0 priva di valori.\nBiografia.\nAron Hector Schmitz nacque in via dell'Acquedotto (oggi viale XX Settembre n. 16) a Trieste, nell'allora impero austriaco, la notte tra il 19 e il 20 dicembre 1861, quinto degli otto figli di Franz Schmitz e di Allegra Moravia. \u00c8 preceduto da Paola, Noemi, Natalia e Adolfo ed \u00e8 seguito da Elio, Ortensia e Ottavio, mentre altri otto figli non raggiungeranno l'et\u00e0 adulta. La famiglia appartiene alla buona borghesia ebraica: il padre \u00e8 un commerciante di vetrami figlio di un ungherese, mentre la madre \u00e8 originaria delle comunit\u00e0 friulane.\nCambier\u00e0 in seguito il suo nome in Ettore Schmitz, mentre con lo pseudonimo di \"Ettore Samigli\" pubblica i suoi primi lavori.\nNel 1867 entr\u00f2, assieme al fratello Adolfo, alle scuole elementari israelitiche di via del Monte, dove allo studio dell'italiano e del tedesco accompagn\u00f2 quello della tradizione ebraica. Nel 1872 pass\u00f2 alla scuola privata commerciale di Emanuele Edeles dove, racconta il fratello Elio che la frequent\u00f2 a sua volta, \u00abi maestri erano scadenti. Il direttore bravo, ma avaro e ingiusto allo stremo\u00bb. I tre fratelli, all'Edeles, non si dedicavano allo studio, ma la precoce passione di Ettore per la letteratura si manifest\u00f2 gi\u00e0 a quest'altezza, con la lettura furtiva di romanzi francesi non graditi al padre, che voleva avviarlo alla carriera commerciale.\nNel 1874 il padre, convinto che la lingua tedesca fosse essenziale per il futuro professionale dei propri figli (in casa si discorreva abitualmente in dialetto triestino), invi\u00f2 Ettore e Adolfo, e pi\u00f9 tardi anche Elio, al \"Br\u00fcssel\u2019sche Institut\" di Segnitz, in Baviera. Questo episodio ispir\u00f2 il racconto incompiuto \"L'avvenire dei ricordi\" (1925), in cui due fratelli, inviati in collegio dai genitori, soffrono la separazione dalla famiglia.\nBench\u00e9 italofono dall'infanzia, la sua formazione avviene quindi in un ambiente linguistico prettamente tedesco, elemento che influenzer\u00e0 profondamente il suo stile letterario portandolo a caratteristiche forzature stilistiche.\nLa biculturalit\u00e0 sar\u00e0 un elemento importante nella vita dello scrittore, che egli tuttavia (a differenza di molti letterati risorgimentali) non vivr\u00e0 mai in modo conflittuale o doloroso, ma sempre in armonia, sottolineando anzi la propria doppia culturalit\u00e0 nella scelta dello pseudonimo \"Italo Svevo\".\nNel 1878 torna a Trieste e termina il suo percorso di studi commerciali all'Istituto Commerciale \"Pasquale Revoltella\" senza trascurare la cultura letteraria, leggendo prima i classici tedeschi e successivamente i classici italiani.\nNel 1880, dopo il fallimento dell'azienda paterna, deve iniziare a lavorare presso la filiale cittadina della Banca Union di Vienna, impiego che, sebbene mai amato, mantiene per diciotto anni. Frequentando la Biblioteca civica di Trieste legge i classici italiani e i naturalisti francesi, estendendo i propri interessi anche alla filosofia (Arthur Schopenhauer e Friedrich Nietzsche) e alla scienza, in particolare alle opere di Charles Darwin.\nNello stesso periodo inizia la collaborazione con \"L'Indipendente\", giornale di ampie vedute socialiste, per il quale scrive 25 recensioni e saggi teatrali e letterari.\nRiesce anche a far pubblicare, rispettivamente nel 1888 e nel 1890, i suoi racconti \"Una lotta\" e \"L'assassinio di via Belpoggio\", scritti in lingua italiana sotto lo pseudonimo \"Ettore Samigli\", cui fanno seguito un secondo racconto e un monologo teatrale.\nNel frattempo, nel 1886, Svevo perde suo fratello Elio e inizia a scrivere commedie e (i primi abbozzi gi\u00e0 dal 1887) un romanzo.\nNel 1892, anno in cui muore suo padre, avviene la pubblicazione di questo primo romanzo (\"Una vita\"), firmato con il definitivo pseudonimo di Italo Svevo, un omaggio alle sue doppie radici italiane e tedesche; l'opera viene sostanzialmente ignorata dalla critica e dal pubblico. In quell'anno ha una relazione con la popolana Giuseppina Zergol, che ispirer\u00e0 poi il personaggio di Angiolina in \"Senilit\u00e0\". Dopo alcune collaborazioni con il giornale \"Il Piccolo\" e una cattedra all'istituto \"Revoltella\", nel 1895 muore la madre e un anno dopo si fidanza con la cugina Livia Veneziani, figlia di un commerciante cattolico di vernici sottomarine, che sposer\u00e0 nel 1896 con rito civile e nel 1897, dopo aver abiurato la religione ebraica ed essersi convertito, con matrimonio cattolico.\nDalla donna ha una figlia, Letizia, che avr\u00e0 una vita molto lunga (20 settembre 1897-26 maggio 1993) ma anche caratterizzata da molti lutti e tragedie (i tre figli moriranno in guerra, due dispersi in Russia e uno a Trieste durante l'insurrezione contro i nazisti il 1\u00ba maggio del 1945). \nIl matrimonio segna una svolta fondamentale nella vita di Svevo: in primo luogo l'\u00abinetto\u00bb trova finalmente un terreno solido su cui poggiare e, di conseguenza, pu\u00f2 arrivare a coincidere con quella figura virile che gli sembrava irraggiungibile: il \"pater familias\". Nel 1898 pubblica il secondo romanzo, \"Senilit\u00e0\"; anche quest'opera passa per\u00f2 quasi sotto silenzio. Questo insuccesso letterario lo spinge quasi ad abbandonare del tutto la letteratura. Dimessosi dalla banca, nel 1899 Svevo entra nell'azienda del suocero accantonando la sua attivit\u00e0 letteraria, che diventa marginale e segreta.\nCostretto per lavoro a viaggi all'estero, dove si porta un violino senza riuscire a esercitarsi che raramente, ha ancora qualche voglia di scrivere e si trova a comporre qualche pagina teatrale e alcune favole. Frequentando un corso d'inglese alla Berlitz School di Trieste nel 1907, conosce lo scrittore irlandese James Joyce, suo insegnante. Joyce lo incoraggia a scrivere un nuovo romanzo e intorno al 1910, grazie al cognato Bruno Veneziani, che su consiglio di Edoardo Weiss si reca a Vienna e cerca di farsi curare da Sigmund Freud, entra in contatto con la psicoanalisi freudiana (per parte sua Svevo nel 1911 conosce e frequenta Wilhelm Stekel, allievo di Freud che si sta occupando del rapporto tra poesia e inconscio): entrambi gli eventi influenzeranno la successiva produzione letteraria.\nAllo scoppio della prima guerra mondiale l'azienda nella quale lavora viene chiusa dalle autorit\u00e0 austriache (il suocero morir\u00e0 nel 1921), Joyce si allontana e torna a Trieste solo nel 1919, per poi recarsi per\u00f2 definitivamente a Parigi (dove Svevo lo andr\u00e0 a trovare pi\u00f9 volte). Durante tutta la durata della guerra lo scrittore rimane nella citt\u00e0 natale, mantenendo la cittadinanza austriaca ma cercando di restare il pi\u00f9 possibile neutrale di fronte al conflitto.\nIn questo periodo approfondisce la conoscenza della letteratura inglese; si interessa alla psicoanalisi e traduce \"L'interpretazione dei sogni\" di Sigmund Freud, che influenzer\u00e0 notevolmente la sua opera successiva. In seguito accetta di buon grado l'occupazione italiana della citt\u00e0 e, dopo la guerra, con il definitivo passaggio di Trieste al Regno d'Italia, collabora al primo importante giornale triestino italiano, \"La Nazione\", fondato dall'amico Giulio Cesari. Prende la cittadinanza italiana e italianizza in Italo Svevo il nome che aveva adottato, ossia Ettore Schmitz.\nNel 1919 collabora con il giornale \"La Nazione\" e inizia a scrivere \"La coscienza di Zeno\", poi pubblicata nel 1923, ancora senza successo, fino al 1925, quando l'amico Joyce la propone ad alcuni critici francesi (in particolare a Val\u00e9ry Larbaud che ne scrive sulla \u00ab\"NRF\"\u00bb e a Benjamin Cr\u00e9mieux), mentre in Italia Eugenio Montale, in anticipo su tutti, ne afferma la grandezza: scoppia cos\u00ec il \"caso Svevo\", una vivace discussione attorno allo scritto su Zeno. Tra i primi estimatori sono da ricordare anche Sergio Solmi, Giuseppe Prezzolini, Anton Giulio Bragaglia e Giorgio Fano.\nNon aderisce al fascismo ma nemmeno si oppone, a differenza del genero Antonio Fonda Savio, futuro antifascista e partigiano del CLN.\nTullio Kezich ha dichiarato che Svevo si iscrisse alla Corporazione fascista degli Industriali (\"Fulvio come Zeno, antieroe vincente\", Il Piccolo, 21 gennaio 2001)\nNel 1926 la rivista francese \"Le navire d'argent\" gli dedica un intero fascicolo; nel 1927 tiene una famosa conferenza su Joyce a Milano e nel marzo 1928 viene festeggiato a Parigi tra altri noti scrittori, tra cui Isaak \u0116mmanuilovi\u010d Babel'.\nIl 12 settembre 1928, mentre torna con la famiglia da un periodo di cure termali a Bormio, Svevo \u00e8 coinvolto in un incidente stradale presso Motta di Livenza (provincia di Treviso), in cui rimane ferito apparentemente in maniera non grave. Nella vettura ci sono il nipote Paolo Fonda Savio, l'autista e la moglie Livia. Secondo la testimonianza della figlia Svevo si sarebbe fratturato solo il femore, ma mentre viene portato all'ospedale del paese ha un attacco di insufficienza cardiaca con crisi respiratoria, anche se non muore immediatamente. Raggiunto il nosocomio peggiora rapidamente: in preda all'asma, muore 24 ore dopo l'incidente, alle 14:30 del 13 settembre. La causa del decesso sono asma cardiaco sopraggiunto per l'enfisema polmonare di cui soffre da tempo e lo stress psicofisico dell'incidente. Il quarto romanzo, \"Il vecchione\" o \"Le confessioni del vegliardo\", una \"continuazione\" de \"La coscienza di Zeno\", rimarr\u00e0 incompiuto.\nI funerali si svolgono a Trieste il 15 settembre 1928 secondo il rito ebraico.\nGli interessi letterari.\nIn Svevo confluiscono filoni di pensiero contraddittori e difficilmente conciliabili: da un lato il positivismo, la lezione di Darwin, il marxismo; dall'altro il pensiero negativo e antipositivista di Schopenhauer, di Nietzsche e di Freud. Ma questi spunti contraddittori sono in realt\u00e0 assimilati da Svevo in un modo originalmente coerente: lo scrittore triestino assume dai diversi pensatori gli elementi critici e gli strumenti analitici e conoscitivi piuttosto che l'ideologia complessiva. Sul piano stilistico espressivo Svevo si ispirava al romanzo psicologico il cui tema dominante \u00e8 l'esplorazione dell'inconscio, ossia la parte pi\u00f9 profonda del pensiero umano caratterizzato soprattutto da una minuziosa analisi interiore dei personaggi delle loro emozioni e stati d'animo.\nSvevo segue anche la tecnica del monologo interiore e del flusso di coscienza che porta ad un testo con una continua alternanza di piani temporali (presente e passato)\nCos\u00ec, dal positivismo e da Darwin, ma anche da Freud, Svevo riprende la propensione a valersi di tecniche scientifiche di conoscenza e il rifiuto di qualunque ottica di tipo metafisico, spiritualistico o idealistico, nonch\u00e9 la tendenza a considerare il destino dell'umanit\u00e0 nella sua evoluzione complessiva. Del rapporto di Svevo con il marxismo \u00e8 testimonianza il racconto-apologo \"La trib\u00f9\" nel 1897. Anche da Schopenhauer Svevo riprende alcuni strumenti di analisi e di critica, ma non la soluzione filosofica ed esistenziale: non accetta cio\u00e8 la proposta di una saggezza da raggiungersi attraverso la \u00abnoluntas\u00bb, la rinuncia alla volont\u00e0, e il soffocamento degli istinti vitali.\nLo stesso atteggiamento Svevo rivela nei confronti di Nietzsche e di Freud. Il Nietzsche di Svevo \u00e8 il teorico della pluralit\u00e0 dell'io, anticipatore di Freud, e il critico spietato dei valori borghesi, non il creatore di miti dionisiaci. Quanto a Freud, che Svevo studia con passione, \u00e8 per lui un maestro nell'analisi della costitutiva ambiguit\u00e0 dell'io, nella demistificazione delle razionalizzazioni ideologiche con cui l'individuo giustifica la ricerca inconscia del piacere, nell'impostazione razionalistica e materialistica dello studio dell'inconscio. Ma Svevo rifiuta sempre di aderire totalmente al sistema teorico di Freud: accetta la psicoanalisi come tecnica di conoscenza, ma la respinge sia come visione totalizzante della vita, sia come terapia medica.\nIl rifiuto della psicoanalisi come terapia rivela nello Svevo de \"La coscienza di Zeno\" una difesa dei diritti dei cosiddetti \"ammalati\" rispetto ai \"sani\". La nevrosi, per Svevo, \u00e8 anche un segno positivo di non rassegnazione e di non adattamento ai meccanismi alienanti della civilt\u00e0, la quale impone lavoro, disciplina, obbedienza alle leggi morali, sacrificando la ricerca del piacere. L'ammalato \u00e8 colui che non vuole rinunciare alla forza del desiderio. La terapia lo renderebbe s\u00ec pi\u00f9 \"normale\", ma a prezzo di spegnere in lui le pulsioni vitali. Per questo l'ultimo Svevo difende la propria \"inettitudine\" e la propria nevrosi, viste come forme di resistenza all'alienazione circostante. Rispetto all'uomo efficiente ma del tutto integrato nei meccanismi inautentici della societ\u00e0 borghese, egli preferisce essere un \"dilettante\", un \"inetto\", un \"abbozzo\" aperto a possibilit\u00e0 diverse.\nLa poetica.\nNegli anni dell'elaborazione de \"La coscienza di Zeno\" e dell'ultima produzione narrativa e teatrale, la letteratura \u00e8 da lui concepita come recupero e salvaguardia della vita. L'esistenza vissuta viene sottratta al flusso oggettivo del tempo. Soltanto se l'esistenza sar\u00e0 narrata o \u00abletteraturizzata\u00bb sar\u00e0 possibile evitare la perdita dei momenti importanti della vita e rivivere nella parola letteraria l'esperienza vitale del passato, i desideri e le pulsioni che nella realt\u00e0 sono spesso repressi e soffocati. Su questa tesi di fondo si aprono \"Le confessioni del vegliardo\". La vita pu\u00f2 essere difesa solo dall'\u00abinetto\u00bb, dall'ammalato o dal nevrotico, da chi nella societ\u00e0 \u00e8 un \"diverso\", e dunque dallo scrittore.\nDalla letteratura realista e naturalista Svevo deriva la critica al \"bovarismo\" agli atteggiamenti da sognatore romantico dei protagonisti dei primi due romanzi, e una struttura narrativa, in \"Una vita\" e in \"Senilit\u00e0\", ancora tributaria all'impianto narrativo tradizionale. Da Dostoevskij e da Sterne desume la spinta all'analisi profonda dell'Io e a un rinnovamento radicale delle strutture narrative. Caratteristica della poetica di Svevo un contrasto tra ci\u00f2 che \u00e8 razionale e ci\u00f2 che \u00e8 ideale. Su questo piano agisce anche l'influenza di Joyce. Essa si risolve per\u00f2 in molteplici gestioni culturali (l'attenzione all'inconscio) e la tendenza a correlare l'analisi del profondo alla ricerca di un nuovo impianto narrativo pi\u00f9 che in un'effettiva analogia di soluzioni formali. La confessione di Zeno resta ben lontana dal \"flusso di coscienza\" dell\"Ulisse\", il capolavoro di Joyce. Joyce sembra aver appreso la maggior parte di ci\u00f2 che sapeva sull'ebraismo da Ettore Schmitz (vero nome del grande romanziere Italo Svevo).\nAttivit\u00e0 letteraria.\nIl primo romanzo: \"Una vita\".\nAlle origini il romanzo venne presentato all'editore Treves con il titolo \"Un inetto\", in seguito Svevo fu invitato dallo stesso Treves a modificare il titolo del romanzo in quello definitivo. Tuttavia l'editore Treves rifiut\u00f2 di pubblicare l'opera, che fu alla fine stampata dall'editore Vram. Il romanzo presenta nello schema una storia tardoverista, configurandosi come racconto di un vinto, cio\u00e8 di un uomo sconfitto dalla vita. Ma rispetto al romanzo naturalista \u00e8 evidente lo scarto: Alfonso \u00e8 sconfitto non da cause esterne, sociali, ma interiori, proprie del suo modo di essere. Il protagonista incarna la figura dell'inetto, cio\u00e8 di un uomo caratterizzato non da un'incapacit\u00e0 generica, ma da una volont\u00e0 precisa di rifiutare le leggi sociali e la logica della lotta per la vita.\nBreve sintesi del romanzo.\nAlfonso Nitti, trasferitosi dalla campagna a Trieste, trova un impiego in banca, ma non riesce a stabilire contatti umani e vede le sue ambizioni economiche e letterarie frustrate. Vive una relazione con Annetta Maller, figlia del proprietario della banca. Sposando Annetta, potrebbe veder realizzate le proprie ambizioni, ma Alfonso, preso dall'inettitudine, fugge al paese natale, dove trova la madre gravemente ammalata. In seguito alla morte della madre \u00e8 convinto di aver trovato finalmente il suo modus vivendi, che consiste nel dominare le passioni. In realt\u00e0 il protagonista \u00e8 ben presto ripreso da queste ultime. Infatti ritornato a Trieste, rivede Annetta e le scrive una lettera, questa per\u00f2 \u00e8 promessa sposa a Macario, giovane appassionato di letteratura conosciuto in casa Maller. Annetta non risponder\u00e0 a questa lettera. Nel frattempo il fratello di Annetta sfida a duello Alfonso. Il protagonista preferisce suicidarsi con il gas, conscio del proprio fallimento.\nIl secondo romanzo: \"Senilit\u00e0\".\nIl suo secondo romanzo, \"Senilit\u00e0\", appare sull\"'Indipendente\" in 79 puntate collocate nel taglio basso di prima pagina dal 15 giugno al 16 settembre 1898. Snobbato dalla critica, anche triestina, viene recensito solo dal quotidiano socialista triestino \"Il Lavoratore\", sul numero del 13 ottobre 1898. Il romanzo verr\u00e0 poi pubblicato nello stesso anno presso l\u2019editore-libraio Ettore Vram di Trieste, in mille copie, a spese dell'autore, senza ottenere alcun successo. Una seconda edizione, sempre rivista dall'autore, \u00e8 del 1927 presso l'editore Giuseppe Morreale di Milano. Il titolo ha significato metaforico: appunto \"senilit\u00e0\" indica l'incapacit\u00e0 di agire che \u00e8 propria degli anziani, ma nel romanzo qualifica quella del protagonista che \u00e8 abbastanza giovane.\nBreve sintesi del romanzo.\nEmilio Brentani, 35 anni, \u00e8 conosciuto a livello cittadino per aver scritto un romanzo, e lavora come impiegato in una compagnia di assicurazioni. Vive un'esistenza grigia e monotona in un appartamento con la sorella Amalia, che lo accudisce. Emilio conosce Angiolina, di cui si innamora, e ci\u00f2 lo porta a trascurare la sorella e l'amico Stefano Balli, scultore (ispirato al fraterno amico Umberto Veruda), che compensa i pochi riconoscimenti artistici con i successi con le donne. Stefano non crede nell'amore, e cerca di convincere Emilio a \"divertirsi\" con Angiolina, che \u00e8 conosciuta in citt\u00e0 con una pessima fama. Emilio dimostra invece tutto il suo amore nei confronti di questa donna, arrivando anche a trascurare gli indizi degli amici che cercano di avvertirlo dei suoi numerosi tradimenti.\nStefano comincia a frequentare casa Brentani con maggiore assiduit\u00e0, e Amalia finisce per innamorarsene.\nEmilio, geloso della sorella, allontana Stefano, e Amalia, tornata triste e malinconica, comincia a stordirsi con l'etere, finch\u00e9 non si ammala di polmonite. Emilio segue la sorella malata, ma col pensiero sempre rivolto ad Angiolina, arrivando anche ad abbandonare la sorella pi\u00f9 volte per andare ad un appuntamento con l'amata. Dopo la morte della sorella Amalia, Emilio smette di frequentare Angiolina, pur amandola, e si allontana da Stefano Balli. Viene poi a sapere che Angiolina \u00e8 fuggita con il cassiere di una Banca. Anni dopo, nel ricordo, Emilio vede le due donne fuse in una singola persona, con l'aspetto dell'amata e il carattere della sorella.\nIl ritorno al lavoro.\nDeluso dall'insuccesso letterario decide di dedicarsi al commercio e diventa curatore di affari nel colorificio Veneziani che appartiene al suocero Gioacchino. Per motivi d'affari legati al colorificio, negli anni tra il 1899 e il 1912 Svevo deve intraprendere diversi viaggi all'estero e sembra aver completamente dimenticato la sua passione letteraria. In realt\u00e0 egli continua a scrivere e certamente a questo periodo risalgono le opere \"Un marito\", \"Le avventure di Maria\" e una decina di racconti.\nIl periodo bellico e la ripresa letteraria.\nNel 1915, allo scoppiare della prima guerra mondiale, la famiglia abbandona Trieste e Svevo rimane da solo a dirigere il colorificio che per\u00f2 verr\u00e0 chiuso qualche anno dopo. Senza pi\u00f9 l'attivit\u00e0 lavorativa, egli riprende i suoi studi letterari e intraprende la lettura degli autori inglesi interessandosi inoltre al metodo terapeutico di Freud del quale, in collaborazione con un nipote medico, traduce \"\u00dcber den Traum\" che \u00e8 una sintesi del \"Interpretazione dei sogni\".\nIl terzo romanzo: \"La coscienza di Zeno\".\nNel 1919 inizia a scrivere il suo terzo romanzo, \"La coscienza di Zeno\", che pubblicher\u00e0 nel 1923 presso l'editore Cappelli di Bologna. Joyce che legge il romanzo e lo apprezza, consiglia all'amico di inviarlo a certi critici francesi che dedicheranno, nel 1926, alla \"Coscienza di Zeno\" e agli altri due romanzi la maggior parte del fascicolo della rivista \"Le navire d'argent\". Ma intanto anche in Italia qualcosa si smuove e sulla rivista milanese \"L'esame\" esce, nel 1925, un intervento di Eugenio Montale intitolato \"Omaggio a Italo Svevo\".\nL'opera.\nL'opera riassume l'esperienza umana di Zeno, il quale racconta la propria vita in modo cos\u00ec ironicamente disincantato e distaccato che l'esistenza gli appare tragica e insieme comica. Zeno ha maturato delle convinzioni (la vita \u00e8 lotta; l'inettitudine non \u00e8 pi\u00f9 un destino individuale, come sembrava ad Alfonso o a Emilio, ma \u00e8 un fatto universale; la vita \u00e8 una \"malattia\"; la nostra coscienza un gioco comico e assurdo di autoinganni pi\u00f9 o meno consapevoli) e in forza di tali assunti il protagonista acquista quella saggezza necessaria per vedere la vita umana come una brillante commedia e per comprendere che l'unico mezzo per essere sani \u00e8 la persuasione di esserlo.\nEssa \u00e8 caratterizzata da un'architettura particolare: il romanzo, nel senso tradizionale non c'\u00e8 pi\u00f9; subentra il diario, in cui la narrazione si svolge in prima persona e non presenta una gerarchia nei fatti narrati, a ulteriore conferma della frantumazione dell'identit\u00e0 del personaggio narrante. Il protagonista, infatti, non \u00e8 pi\u00f9 una figura a tutto tondo, un carattere, ma \u00e8 una coscienza che si costruisce attraverso il ricordo, ovvero di Zeno esiste solo ci\u00f2 che egli intende ricostruire attraverso la sua coscienza.\nBreve sintesi del romanzo.\nII romanzo si apre con la Prefazione, lo psicoanalista \"dottor S.\" induce il paziente Zeno Cosini, vecchio commerciante triestino di 57 anni, a scrivere un'autobiografia come contributo al lavoro psicoanalitico. Poich\u00e9 il paziente si \u00e8 sottratto alle cure prima del previsto, il dottore per vendicarsi pubblica il manoscritto. Nel preambolo Zeno racconta il suo accostamento alla psicoanalisi e l'impegno di scrivere il suo memoriale, raccolto intorno ad alcuni temi ed episodi.\n\"Il fumo\" racconta dei vari tentativi attuati dal protagonista per guarire dal vizio del fumo, che rappresenta la debolezza della sua volont\u00e0. In \"La morte di mio padre\" \u00e8 raccontato il difficile rapporto di Zeno con il padre, che culmina nello schiaffo dato dal genitore morente al figlio.\nIn \"La storia del mio matrimonio\" Zeno si presenta alla ricerca di una moglie. Frequenta casa Malfenti e si innamora della pi\u00f9 bella tra le quattro figlie del padrone di casa, Ada; dopo essere stato respinto, cerca invano di conquistare la mano di un'altra Malfenti, Alberta. Costei tuttavia non si sente pronta al matrimonio e preferirebbe dedicarsi solamente allo studio. A questo punto Zeno si dichiara a un'altra delle ragazze, la materna e comprensiva Augusta, che gli concede il suo amore pur sapendo di non essere la prima scelta.\nNel capitolo \"La moglie e l'amante\", Zeno rievoca la relazione con Carla; egli non sa decidersi fra l'amore per la moglie e quello per l'amante finch\u00e9 \u00e8 quest'ultima a troncare il rapporto. Il capitolo \"Storia di un'associazione commerciale\" \u00e8 incentrato sull'impresa economica di Zeno e del cognato Guido. Sull'orlo del fallimento, Guido inscena un suicidio per impietosire i familiari e farsi concedere prestiti, ma muore sul serio. Ada per il dolore della perdita del marito e resa, inoltre, non desiderabile a causa di una malattia (Morbo di Basedow) abbandona Trieste, accusando Zeno di aver odiato il marito e di essergli stato accanto, assiduo, in attesa di poterlo colpire.\nQui terminano i capitoli del memoriale. Zeno, abbandonato lo psicoanalista, scrive un altro capitolo, intitolato \"Psico-analisi\". Egli spiega i motivi dell'abbandono della cura e proclama la propria guarigione. Il protagonista indica l'idea che lo ha liberato dalla malattia: \"La vita attuale \u00e8 inquinata alle radici\"; in definitiva la capacit\u00e0 di convivere con la propria malattia \u00e8 come una persuasione di salute.\nIl finale \u00e8 duplice: il primo comporta la dichiarazione di Zeno di essere \"guarito\" perch\u00e9 \u00e8 un uomo ricco e di successo (\"conclusione a lieto fine\"). Il secondo \u00e8 contenuto nelle due pagine conclusive del romanzo e sembra non avere un collegamento con il personaggio \"Zeno\": viene rappresentata la distruzione del mondo da parte di una \"deflagrazione universale\" ottenuta grazie ad un esplosivo collocato al centro della terra da un uomo ingegnoso. Questa immagine potrebbe essere il simbolo dell'impossibilit\u00e0 di risolvere il problema esistenziale dell'uomo, nonch\u00e9 un'anticipazione della catastrofe bellica. Una seconda interpretazione sarebbe di tipo socio-politico, di impronta marxiana: quel mondo \u00e8 la classe \"borghese\" che cadr\u00e0 su se stessa.\nGli ultimi lavori.\nItalo Svevo intanto lavora a una serie di novelle e ad un quarto romanzo, \"Il Vecchione\" o \"Le confessioni di un vegliardo\", quando il 12 settembre 1928 ha un incidente in automobile, con l'autista, la moglie e il nipote, lungo la via Postumia vicino a Motta di Livenza (TV). Muore a causa di una crisi cardiaca il giorno dopo, il 13 settembre, all'et\u00e0 di sessantasei anni, lasciando i lavori incompiuti. Le opere e gli abbozzi intrapresi furono pubblicati solamente postumi.\nSvevo e l'inettitudine dell'uomo contemporaneo.\nAnche Svevo part\u00ec da una formazione culturale essenzialmente naturalistica ed \u00e8 indiscutibile che nei primi romanzi ci siano diversi richiami alla letteratura del verismo e del naturalismo: l'impegno nella descrizione di differenti categorie sociali, l'attenzione ai particolari minuti caratterizzanti un personaggio, la capacit\u00e0 di rappresentazione completa della figura umana, l'attenzione con cui viene reso un ambiente, Trieste, nella variet\u00e0 delle stagioni, delle ore, nei suoi aspetti popolari e borghesi. Ma tutto questo interessa Svevo solo relativamente, in quanto si riflette all'interno del protagonista del romanzo, determinandone l'ambiguo rapporto col mondo esterno. La novit\u00e0 di Svevo consiste proprio nell'attenzione che egli accorda al rapporto personaggio \u2013 realt\u00e0 e alla scoperta della fondamentale falsit\u00e0 di questo rapporto.\nInfatti i protagonisti dei suoi romanzi, sia Alfonso Nitti (\"Una vita\"), sia Emilio Brentani (\"Senilit\u00e0\"), incapaci di affrontare la realt\u00e0 si autoingannano, cercano cio\u00e8 di camuffare la propria sconfitta con una serie di atteggiamenti psicologici che Svevo con puntigliosa precisione svela. Ma tutto \u00e8 inutile: \u00e8 la vita ambigua e imprevedibile contro la quale a nulla vale l'autoinganno ad avere partita vinta, e alla fine essa stritola i protagonisti dei romanzi di Svevo, che in comune hanno la totale inettitudine a vivere. All'autore dunque interessa proprio il modo di atteggiarsi dell'uomo di fronte alla realt\u00e0; ma questa partita con la vita si risolve sempre in una sconfitta per l'uomo. I personaggi sveviani sono degli \"antieroi\".\nI tre romanzi di Svevo costituiscono una sorta di trilogia narrativa, che in progressione sviluppa una tematica spirituale a sfondo autobiografico la quale tende non tanto ad una narrazione oggettiva dei fatti quanto a cogliere, attraverso un'analisi spregiudicata, i recessi pi\u00f9 segreti e inconfessabili della coscienza. Per questo i protagonisti dei tre romanzi, Alfonso Nitti, Emilio Brentani, Zeno Cosini, appaiono sostanzialmente affini. Essi sono vinti dalla vita, uomini incapaci di vivere se non interiormente, intenti a sottoporsi ad un continuo esame e a sondare i meandri pi\u00f9 segreti del loro Io, incapaci, specie i primi due, di inserirsi e di intervenire attivamente nel mondo. La senilit\u00e0 diviene consapevolmente un momento non solo cronologico, ma ideale dell'esistenza umana e diviene il simbolo di una radicale assenza dalla realt\u00e0, icona dell'incapacit\u00e0 di dominarla e trasformarla. Per questo l'uomo sveviano pu\u00f2 essere definito un \"antieroe\", un \"uomo senza qualit\u00e0\" che non sa vivere come gli altri e con gli altri e che per\u00f2, a differenza degli altri, \u00e8 pienamente consapevole del proprio fallimento. Dunque i protagonisti dei romanzi di Svevo sono dei vinti, vittime non tanto degli eventi, spesso i pi\u00f9 comuni, che qualunque persona \"sana\" saprebbe affrontare a proprio vantaggio; bens\u00ec sono vittime del Caso o delle strutture sociali, quanto di una loro indefinibile \"malattia\" composta di immobilismo e accidia, quella che l'autore chiam\u00f2 appunto \"senilit\u00e0\".\nla tematica \u00e8 stata approfondita ne \"La coscienza di Zeno\", il romanzo pi\u00f9 maturo e originale dello scrittore triestino. \"La coscienza di Zeno\" appare venticinque anni dopo \"Senilit\u00e0\" e differisce dai precedenti due romanzi per il quadro storico in cui matura l'opera che, infatti, risulta particolarmente mutato dal cataclisma della guerra mondiale la quale chiude effettivamente un'epoca aprendo le porte a nuove concezioni filosofiche che superano definitivamente il Positivismo sostituito dall'esplosione delle avanguardie e dall'affacciarsi della teoria della relativit\u00e0. Appare evidente, dunque, che il romanzo di Svevo non potesse non risentire di questa diversa atmosfera, cambiando, per questo, prospettive e soluzioni narrative e arricchendosi di nuovi temi e risonanze. L'autore abbandona il modulo ottocentesco di matrice naturalistica del romanzo narrato da una voce anonima ed estranea al piano della vicenda e adotta l'espediente del memoriale. Svevo, infatti, finge che il manoscritto prodotto da Zeno su invito del suo psicoanalista, venga pubblicato dallo stesso dottor S (iniziale che sta per Sigmund Freud o per Svevo?) per vendicarsi del paziente che si \u00e8 sottratto alla sua cura frodandolo del frutto dell'analisi.\nIl libro quindi \u00e8 concepito come una confessione psicoanalitica, ispirata ai metodi di Sigmund Freud, il quale spiegava gli stati e le reazioni coscienti dell'individuo come un riflesso di complessi psichici stratificatisi nel subcosciente durante l'infanzia. Zeno Cosini \u00e8 un uomo mancato, un abulico che, attraverso la confessione, tenta invano di comprendere se stesso e di liberarsi dal suo torpore e dalla sua inerzia spirituale. Questa confessione approda al riconoscimento dell'imprevedibilit\u00e0 di ogni esperienza umana e dell'impossibilit\u00e0 di dare una sistemazione logica compiuta al nostro oscuro e complesso modo di agire. Da qui lo scoraggiato e rassegnato \"guardarsi vivere\" del protagonista (tema gi\u00e0 pirandelliano) e la sua sterile \"saggezza\", che consiste in una lucida e spietata consapevolezza della propria malattia, accompagnata dalla totale sfiducia di poterla in qualche modo superare. Tema del romanzo \u00e8 dunque la vita di Zeno Cosini, ma non quale essa fu effettivamente, bens\u00ec quale essa si rivela e si fa nel momento in cui viene rivissuta dal protagonista, intrecciata indissolubilmente con il presente e con le interpretazioni soggettive, consce e inconsce, del vecchio Zeno.\nLo scrittore chiama il tempo della narrazione \"tempo misto\" proprio per la caratteristica del racconto che non presenta gli avvenimenti nella loro successione cronologica lineare, ma inseriti in un tempo tutto soggettivo che mescola piani e distanze, un tempo in cui il passato riaffiora continuamente e si intreccia con infiniti fili al presente in un movimento incessante, in quanto resta presente nella coscienza del personaggio narrante. Si tratta di una concezione del tempo che, presente anche nell'opera \"Alla ricerca del tempo perduto\" di Marcel Proust, si rif\u00e0 alla filosofia di Henri Bergson.\nAll'interno del memoriale, l'autobiografia appare un gigantesco tentativo di autogiustificazione da parte dell'inetto Zeno che vuole dimostrarsi innocente da ogni colpa nei rapporti con il padre, con la moglie, con l'amante e con il rivale Guido, anche se comunque traspaiono ad ogni pagina i suoi impulsi reali che sono regolarmente ostili e aggressivi, alle volte addirittura omicidi. Per tutto il romanzo, infatti, ogni suo gesto, ogni sua affermazione rivela un groviglio complesso di motivazioni ambigue, sempre diverse, spesso addirittura opposte rispetto a quelle dichiarate consapevolmente. Il personaggio dunque si costruisce attraverso il suo ricordare e non esiste, in ultima analisi, che in questo prendere coscienza di se stesso, sicch\u00e9 Zeno non \u00e8 che \"La coscienza di Zeno\", o forse sarebbe meglio dire che egli narra dietro mascheramenti autogiustificatori la propria \"incoscienza\".\nInsomma, narrando oggi i fatti di ieri, Zeno scardina le categorie temporali in quanto il fatto o l'atteggiamento psicologico si presentano sfaccettati, con una contaminazione di presente e passato e con una molteplicit\u00e0 di valutazioni dovute alle progressive modificazioni che quel ricordo ha assunto alla luce delle esperienze posteriori, con un notevole complicarsi dell'impostazione della trama e della tecnica narrativa. Abbiamo come conseguenze principali il dissolversi del personaggio; infatti lo scrittore tradizionale ce lo presentava oggettivamente come una realt\u00e0 autonoma da descrivere, mentre ora questa realt\u00e0 del personaggio la vediamo nel suo farsi.\nInoltre viene mutato il piano di rappresentazione: dal piano oggettivo dello scrittore\u00a0\u2013 narratore, creatore e organizzatore delle vicende, si passa al piano soggettivo del protagonista che dice \u201cIo\u201d, e ci\u00f2 tramite una particolare tecnica di cui James Joyce \u00e8 il principale artefice, ovvero quella del monologo interiore, che consiste nella trascrizione immediata, senza alcun ordine razionale o sintattico, di tutto ci\u00f2 che in modo tumultuoso si agita nella coscienza. Il romanzo cos\u00ec approfondisce, mediante questa nuova tecnica narrativa, la ricerca psicologica iniziata nei due romanzi precedenti. Anche Zeno \u00e8 un inetto di fronte alla vita, ma \u00e8 un personaggio psicologicamente pi\u00f9 ricco, in quanto ha lucida consapevolezza della sua \"malattia\" morale e del complesso meccanismo di giustificazioni e di alibi a cui \u00e8 solito ricorrere nella vita di tutti i giorni. Di conseguenza, con Zeno, Svevo approfondisce la sua diagnosi della crisi dell'uomo contemporaneo che \u00e8 tanto pi\u00f9 grande quanto maggiore ne \u00e8 l'autoconsapevolezza. Infatti i suoi personaggi, ridotti a subire la vita con una sofferenza rassegnata, lucidamente consapevoli della loro malattia e della loro sconfitta di fronte alla vita stessa e pur tuttavia incapaci di lottare, riflettono la crisi dell'uomo del primo Novecento che sotto esteriori certezze avverte il vuoto, causa principale dell'inquietudine e dell'angoscia esistenziale.\nPer questo l'opera di Svevo \u00e8 idealmente vicina a quella di Luigi Pirandello, di James Joyce, di Marcel Proust: essa testimonia il male dell'anima moderna. Emerge all'analisi di Svevo una condizione di alienazione dell'uomo che risulta lucidamente incapace di avviare un rapporto operoso con la realt\u00e0 che lo circonda. Zeno ad esempio \u00e8 un vinto consapevole ma senza grandezza, perch\u00e9 l'inettitudine esclude la lotta. Questa condizione per\u00f2, per Svevo, non \u00e8 connaturata all'uomo, bens\u00ec deve imputarsi a precise ragioni storiche. La spirale produttivistica di una societ\u00e0 come l'attuale ha ridotto cos\u00ec l'umanit\u00e0 e potrebbe produrre la catastrofe, come si capisce dall'ultima pagina del romanzo:\nPer lo scenario apocalittico di una societ\u00e0 del genere non c'\u00e8 salvezza. Svevo condanna senza clemenza la societ\u00e0 borghese capitalista e non ne vede alternative sul piano storico. L'unica alternativa \u00e8 infatti sul piano individuale: la sola salvezza per il singolo individuo \u00e8 nell'acquisizione della coscienza, nella consapevolezza della condizione umana, delle menzogne e degli alibi con i quali mascheriamo le nostre fughe dalla realt\u00e0, laddove ci si sappia adattare, come Zeno, alla propria inettitudine. Le uniche vie di salvezza, insomma, sono l'autocoscienza e l'ironia. Ed ecco allora l'ironia che si avverte in tante pagine de \"La coscienza di Zeno\", il vedersi vivere spesso divertito del protagonista. In questa lucidit\u00e0 ironica sta la principale differenza con i precedenti protagonisti sveviani, e la profondit\u00e0 psicologica ed esistenziale di Zeno Cosini: un \"ultimo\" per forza del destino, il cui nome inizia con l'ultima lettera dell'alfabeto; un \"inetto\" per definizione, come si capisce dallo striminzito cognome; cos\u00ec come \u00e8 indicativo il fatto che tutte le sue donne invece posseggano un nome che comincia con la lettera \"A\", ad indicare l'irraggiungibilit\u00e0 della Donna in quanto tale e l'abissale baratro che separa il personaggio dell'inetto dalla possibilit\u00e0 di vivere una vera vita.\nIl critico Giorgio Luti ha rilevato come i romanzi di Svevo evidenziano l'inquietudine dell'uomo moderno, la nuova coscienza \"storica\" della borghesia che sente esaurirsi il proprio \"compito sociale\" e la propria funzione direttiva. Svevo a Trieste \"si trov\u00f2 a partecipare alla crisi del mondo austro-ungarico che andava sempre pi\u00f9 perdendo la propria funzione di coordinamento centro-europeo\". Nello scrittore triestino si riflettono perci\u00f2 \"la solitudine del borghese, la disperata assenza di una ragione di vita, di una fede solida di fronte al crollo delle vecchie strutture economiche\" (Alfonso Nitti, protagonista di \"Una vita\", intraprende un'impari lotta contro un organismo socio-economico che lo stritola, con la torturante coscienza di sapersi una vittima). Rispetto ad Alfonso Nitti, Emilio Brentani, protagonista di \"Senilit\u00e0\", \u00e8 alla \"ricerca di una giustificazione sociale alla propria condizione di vinto in anticipo\"; allo scrittore \"occorre la spiegazione clinica della situazione interiore del personaggio\". Ne risulteranno sempre il fallimento, la rinuncia, la solitudine dell'individuo. Zeno Cosini \u00e8 poi \"documento della malattia universale\", emblema, scrive Luti, di una \"crisi estrema che non \u00e8 soltanto economica, politica e culturale, ma crisi che mette in dubbio anche la giustificazione dello stesso valore morale dell'individuo\".\nNell'opera di Svevo \u00e8 presente l'idea della vita come lotta: Svevo, seguendo Darwin e Nietzsche, \u00e8 convinto che la vita sia una lotta per l'affermazione di s\u00e9 e che gli uomini si dividano perci\u00f2 in vincitori e vinti. Se da Darwin mutua la concezione della selettiva e violenta lotta per la vita (darwinismo sociale), di Marx condivide la condanna della civilt\u00e0 industriale con tutte le sue \"malattie\" (\"alienazione\") e i suoi \"ordigni\". Nel romanzo \"Senilit\u00e0\" c'\u00e8 anche un richiamo alla filosofia di Schopenhauer, alla contrapposizione tra \"lottatori\" e \"contemplatori\".\nDall'opera di Schopenhauer (\"Il mondo come volont\u00e0 e rappresentazione\") attinge l'idea del \"carattere inconsistente\" del nostro agire e dei nostri desideri: secondo il filosofo tedesco non siamo infatti noi a volere, ma vuole in noi, durante la nostra esistenza illusoria, una cieca volont\u00e0 irrazionale, assolutamente senza scopo, \"che anima l'universo in ogni sua fibra\". L'io si rivela dunque come sforzo, volont\u00e0 di vivere pi\u00f9 o meno presente nei singoli a seconda che appartengano ai \"lottatori\" o ai \"contemplatori\". L'attivismo che schiaccia l'individuo \u00e8 dunque un aspetto che viene dal pensiero di Schopenhauer, mentre da Joyce viene l'idea di scavo della coscienza umana e da Proust lo studio del fluire della memoria per capire le cause dei comportamenti umani e analizzare il passato. Il critico Salvatore Guglielmino scrive: \u201c\u00e8 certo che Svevo, assieme a Pirandello, \u00e8 la voce che pu\u00f2 degnamente inserirsi nel coro europeo che in quegli anni scopre il volto enigmatico e oscuro del vivere (si pensi sotto certi aspetti a Kafka) ; \u00e8 certo che lo scacco dei suoi personaggi di fronte alla vita \u00e8 \u2013 l'ha notato Cr\u00e9mieux - quello che Chaplin esemplificava nel suo Charlot\u201c.\nTrasposizioni cinematografiche.\nLe opere di Svevo sono state apprezzate dal cinema in misura minore e soprattutto negli ultimi anni. Comunque i risultati cinematografici sono stati buoni, rivelando la versatilit\u00e0 dei suoi romanzi.\nIl primo film \u00e8 \"Senilit\u00e0\" del 1962, diretto e sceneggiato da Mauro Bolognini. Gli attori sono di rilievo con Anthony Franciosa in Emilio Brentani, Claudia Cardinale in Angiolina Zarri, Betsy Blair in Amalia Brentani e Philippe Leroy in Stefano Balli. Il film ha avuto un buon successo vincendo il premio alla regia al Festival di San Sebastian e il Nastro d'argento per la migliore scenografia e i migliori costumi. Venne proiettato in diversi paesi come la Francia, gli Stati Uniti e il Regno Unito.\nDa \"La coscienza di Zeno\" \u00e8 stato tratto uno sceneggiato televisivo prodotto dalla RAI e trasmesso nel 1966. Adattato per il piccolo schermo dal critico e drammaturgo Tullio Kezich e da Daniele D'Anza che cur\u00f2 la regia televisiva. Lo sceneggiato, in tre puntate, venne trasmesso dal Secondo Programma della Rai. Il cast era costituito da attori di formazione teatrale, con in testa Alberto Lionello, nel ruolo del protagonista Zeno Cosini, affiancato - fra gli altri - da Ferruccio De Ceresa, Pina Cei, Paola Mannoni.\nNel 1986 viene prodotto \"Desiderando Giulia\" ispirato a \"Senilit\u00e0\" ma cambiando ambientazione e periodo storico. Il film \u00e8 diretto e sceneggiato da Andrea Barzini e Gianfranco Clerici. Il risultato \u00e8 modestissimo anche per gli attori, Serena Grandi in Giulia e Johan Leysen in Emilio.\nNel 1988 viene prodotto per la TV \"La coscienza di Zeno\" diretto da Sandro Bolchi con la sceneggiatura di Dante Guardamagna e Tullio Kezich. Il risultato di pubblico \u00e8 ottimo, con attori come Johnny Dorelli in Zeno Cosini, Ottavia Piccolo in Augusta Malfenti, Andrea Giordana in Guido Speier e Eleonora Brigliadori in Ada Malfenti.\nIspirato liberamente a due capitoli della \"La coscienza di Zeno\" \u00e8 \"Le parole di mio padre\" del 2001 di Francesca Comencini con Fabrizio Rongione in Zeno Cosini, Chiara Mastroianni in Ada e Mimmo Calopresti in Giovanni Malfenti, con la sceneggiatura di Francesco Bruni e della stessa Comencini.\nLa Francia ha prodotto \"La novella del buon vecchio e della bella fanciulla\" con un film per la TV del 1996, diretto da Claude Goretta.\nSvevo e il morbo di Basedow.\nNel quinto capitolo de \"La coscienza di Zeno\" il protagonista racconta come sua cognata Ada sia affetta dal morbo di Basedow; Zeno inizia cos\u00ec a studiare e approfondire questa malattia, arrivando a paragonare il morbo con la vita. Pensa infatti che la vita sia come una linea retta, dove ad un'estremit\u00e0 (quella di Basedow) vi siano le persone pi\u00f9 energiche, con un battito di cuore sfrenato, e all'altra estremit\u00e0 vi siano invece gli organismi immiseriti per avarizia e noia. Il giusto uomo dovrebbe essere al centro di questa linea, perch\u00e9 al centro vi \u00e8 la salute. Nell'opera Basedow acquisisce anche delle fattezze umane all'interno di un sogno di Zeno: \"un vecchio pezzente coperto di un grande mantello stracciato, ma di broccato rigido, la grande testa coperta di una chioma bianca disordinata, svolazzante all'aria, gli occhi sporgenti dall'orbita che guardavano ansiosi con uno sguardo ch'io avevo notato in bestie inseguite, di paura e di minaccia. E la folla urlava: \"Ammazzate l'untore!\""}
{"id": "2261991", "revid": "767487", "url": "https://it.wikipedia.org/wiki?curid=2261991", "title": "Red Owens", "text": ""}
{"id": "2261992", "revid": "1318658", "url": "https://it.wikipedia.org/wiki?curid=2261992", "title": "Mezzogiorno (Italia)", "text": "Il Mezzogiorno o Meridione d'Italia \u00e8 un'area geografica italiana comprendente l'Italia meridionale e insulare.\nL'estensione geografica del Mezzogiorno d'Italia corrisponde a grandi linee al bacino territoriale e storico-culturale un tempo occupato dai due Regni di Sicilia e di Napoli (ufficialmente nominati con la singola espressione di ' e ', ovvero \"Regno di Sicilia al di l\u00e0 del Faro\" e \"al di qua del Faro\"), riuniti nel 1816 nel Regno delle Due Sicilie, il pi\u00f9 esteso Stato preunitario comprendente le attuali regioni Abruzzo, Basilicata, Calabria, Campania, Molise, Puglia, Sicilia e parte della regione Lazio (nello specifico, gli ex circondari di Gaeta e Sora, nonch\u00e9 quello di Cittaducale). La Sardegna, per quanto al di fuori di detto bacino, \u00e8 nei dati comunque spesso aggregata al Mezzogiorno.\nLo sviluppo di quest'area, cos\u00ec considerata in termini socio-economici, \u00e8 oggetto di studi da parte di enti quali la Svimez, con sede a Roma, e l'Associazione studi e ricerche per il Mezzogiorno, con sede a Napoli.\nGeografia.\nIl Mezzogiorno italiano confina a nord-ovest con il Lazio, a nord-est con le Marche, e a est, ovest e sud con il mar Mediterraneo. Il suo territorio \u00e8 prevalentemente collinare-montuoso, le pianure pi\u00f9 estese sono: il Tavoliere delle Puglie (seconda pianura pi\u00f9 estesa della penisola italiana), la pianura salentina, il Campidano, la piana di Metaponto, la piana del Sele, la Piana di Sibari, piana di Catania e la pianura campana.\n\u00c8 attraversato da nord a sud dalla catena montuosa degli Appennini, le vette pi\u00f9 elevate sono il Gran Sasso d'Italia 2\u00a0912 m, monte Amaro 2\u00a0793 m, monte Miletto 2\u00a0050 m (Massiccio del Matese), il monte Terminio 1\u00a0806 m e il monte Cervialto 1\u00a0809 m (Appennino campano), il monte Pollino 2\u00a0248 m, serra Dolcedorme 2\u00a0267 m, monte Papa 2\u00a0005 m, monte Alpi 1\u00a0900 m (Appennino lucano), monte Botte Donato 1\u00a0930 m Appennino calabro, Montalto (Aspromonte) 1\u00a0956 m. Aspromonte che rientra nel territorio del parco nazionale dell'Aspromonte, di cui costituisce una delle principali attrattive; il monte Cervati 1\u00a0899 m e il monte Gelbison (o \"Sacro Monte di Novi Velia\") i quali si trovano ambedue nel parco nazionale del Cilento, il Roccamonfina alto 1\u00a0006 m.\nI mari che bagnano le regioni del Mezzogiorno sono l'Adriatico, lo Ionio e il Tirreno; pertanto, si potrebbero classificare in:\nLe sette citt\u00e0 metropolitane del Mezzogiorno sono quelle di Cagliari, Napoli, Bari, Reggio Calabria, Messina, Catania e Palermo.\nIl clima \u00e8 tipicamente mediterraneo sulle coste e temperato umido sui rilievi.\nIl territorio meridionale \u00e8 caratterizzato da elevata attivit\u00e0 sismica; si segnalano il terremoto dell'Irpinia, che provoc\u00f2 2\u00a0914 morti e 280\u00a0000 sfollati, e ancora prima quello di Messina del 1908, tuttora il pi\u00f9 grave disastro naturale mai registrato in Europa.\nStoria.\nI primi insediamenti umani.\nLe prime tracce umane nel Mezzogiorno risalgono al Paleolitico in base ai ritrovamenti di utensili tipo \"amigdala\" a Capri (NA) e a Castelpagano (BN) e i manufatti di tipo \"musteriano\" a Palinuro (SA), Tufara (CB), Grottaminarda (AV), Nerano (NA), Montemiletto (AV), nonch\u00e9 alla sella di Camporeale presso Ariano Irpino (AV). Considerando, inoltre, i pi\u00f9 antichi nuclei indo-europei dei Siculi (1000-650 a.C.) e dei Sanniti (1000 a.C.), l'Italia meridionale fu colonizzata dai Greci che, nell'VIII secolo a.C. con un flusso migratorio originato da singole citt\u00e0 greche, fondarono citt\u00e0 come \"Zankle\" (Messina), \"Syrakousai\" (Siracusa), \"Akragas\" (Agrigento), Gela, \"Pithekusa\" (sull'isola di Ischia), \"Rhegion\" (Reggio di Calabria), \"Kroton\" (Crotone), \"Kyme\" (Cuma), \"Metapontion\" (Metaponto) e \"Taras\" (Taranto). Le colonie greche, che si estendevano dalla Calabria alla Sicilia, dalla Campania alla Puglia, divennero cos\u00ec la culla della civilt\u00e0 europea e non solo.\nIn Sardegna, all'elemento etnico autoctono si affianc\u00f2 invece quello fenicio, col quale i rapporti lungo le zone costiere furono perlopi\u00f9 pacifici, e in seguito cartaginese, nei cui confronti si \u00e8 ipotizzato un lungo processo di integrazione e/o di pervicace resistenza da parte delle trib\u00f9 native; la battaglia del Mare Sardo deline\u00f2 definitivamente la sfera d'influenza punica nel Mediterraneo occidentale, in cui la Sardegna rientrava interamente. La diffusione di manufatti punici presso i Sardi nuragici e viceversa attesta una grande vitalit\u00e0, intorno al IV secolo a.C., degli scambi interni. La presenza camito-semitica esercit\u00f2 una profonda influenza sulla civilt\u00e0 isolana, segnandone l'approdo alle forme urbane e la scoperta della scrittura; i Romani avrebbero faticato a eroderne la struttura sociale, come attestano la grande partecipazione di protosardi e sardo-punici alla rivolta di Ampsicora del 215 a.C., le continue campagne militari contro i Sardi fino al II secolo a.C., una penetrazione italica assai scarsa e, infine, la sopravvivenza del punico fino ad almeno il II secolo d.C. inoltrato.\nDall'et\u00e0 romana fino al 1733.\nA partire dal IV secolo a.C., il Sud Italia fu progressivamente conquistato dai Romani, che diedero grande impulso alle unit\u00e0 urbane, costruendo strade, citt\u00e0, templi, palazzi, acquedotti e altre infrastrutture, imponendosi definitivamente dopo la seconda guerra punica. Nel Mezzogiorno ci sono i pi\u00f9 grandi ritrovamenti romani come Pompei, Ercolano, Stabia, Pozzuoli, Oplonti, Boscoreale e una delle pi\u00f9 grandi e antiche collezioni si trova nel museo di Napoli.\nDopo la caduta di Roma e la costituzione del Regno d'Italia ostrogoto, la guerra greco gotica, che sanc\u00ec la divisione dell'Italia fino al 1861, l'invasione longobarda e l'insiedamento degli Arabi in Sicilia, il Mezzogiorno italiano rimase diviso in diverse entit\u00e0 statali: per esempio, la Puglia, la Calabria e il Ducato di Napoli erano formalmente unite all'Impero bizantino, ma formarono ducati autonomi retti dalla nobilt\u00e0 locale; la provincia di Caserta e La zona meridionale del Lazio era sotto il dominio del Principato di Capua, l'attuale provincia di Salerno e parte della Lucania era governata dal Principato di Salerno, l'Abruzzo e parte del Sannio erano governati dal principato di Benevento, la citt\u00e0 di Amalfi form\u00f2 la prima nonch\u00e9 una delle pi\u00f9 storicamente rilevanti repubbliche marinare, e infine la Sicilia era governata dagli Arabi. Una volta instauratosi l'Emirato di Sicilia, Palermo divenne un importante centro culturale e politico del mondo musulmano. Questo equilibrio fu rotto dai Normanni che, conquistando tutto il Mezzogiorno, rimase da allora in poi unito, anche se con alcuni intervalli, fino all'unit\u00e0 d'Italia.\nIl Mezzogiorno italiano vide dunque l'alternarsi di molte entit\u00e0 politiche: Normanni, Svevi, Angioni, Aragonesi e infine Spagnoli dalla fine delle guerre d'Italia alla guerra di successione spagnola; dopodich\u00e9, fu un Viceregno austriaco che fin\u00ec con l'autonomia concessa con la conquista di Carlo II di Borbone, il quale fece iniziare il dominio borbonico che resse il Mezzogiorno quasi ininterrottamente fino al 1861.\nRegno delle Due Sicilie.\nIl Regno delle due Sicilie nasce, nel dicembre del 1816, dalla volont\u00e0 di Ferdinando I di unire la corona di Sicilia con quella di Napoli. L'economia del regno si svilupp\u00f2 molto nei primi anni di regno di Ferdinando II, anche se dipendeva molto dal capitale dello Stato e delle imprese straniere ed era sviluppata in modo poco omogeneo. Le zone costiere, e specialmente nella zona di Napoli e Caserta, avevano un modesto sviluppo industriale: ci\u00f2 \u00e8 dimostrato dalle officine di Pietrarsa, dalle acciaierie in Calabria, dai pi\u00f9 grandi cantieri navali dell'Italia a Castellammare che fecero salpare il primo piroscafo, nonch\u00e9 dalla costruzione della Napoli-Portici.\nInoltre, il bilancio del Regno delle Due Sicilie era in attivo, pur avendo una spesa sociale non indifferente. Rimanevano rilevanti problemi nelle campagne: un'economia fondata sul latifondismo, la mancanza di strade asfaltate e infrastrutture nell'interno.\nNelle citt\u00e0 meridionali si svilupp\u00f2 una vivace borghesia, che port\u00f2 alla nascita dell'illuminismo partenopeo e di altre correnti culturali fondamentali per lo sviluppo dell'Europa moderna. Questa vivace borghesia, nata sotto il periodo borbonico, sarebbe diventata sempre pi\u00f9 ostile alla monarchia, che era ben voluta dalla chiesa e dal proletariato urbano e rurale. Questo determin\u00f2 diverse rivoluzioni, fra cui quella del 1799, quella del 1821 e quella del 1848.\nDall'Unit\u00e0 d'Italia al periodo fascista.\nIn seguito all'Unit\u00e0 d'Italia, la mancata integrazione economica della parte appena annessa del Paese, la chiusura di numerosi impianti industriali presenti nel territorio, la mancata redistribuzione delle terre promessa dai garibaldini, l'introduzione della leva obbligatoria, l'inserimento di nuove tasse per diminuire il debito causato dalle guerre d'indipendenza, la debolezza del neonato Stato portarono a numerose rivolte nelle campagne e a un depauperamento del territorio port\u00f2 al brigantaggio e a partire dal 1870, alla \"questione meridionale\" e a una corrente di pensiero e ricerca storica detta \"meridionalismo\".\nDopo il 1880, a seguito della crisi agraria che interess\u00f2 il Mezzogiorno, si inaspr\u00ec la povert\u00e0 delle regioni meridionali, favorendo una massiccia emigrazione verso le Americhe. La crisi fu determinata dal crollo delle esportazioni dei prodotti agrari a causa della politica nazionale economica riguardante i dazi sui manufatti industriali stranieri: senza dazi alle frontiere, infatti, i manufatti nazionali erano molto pi\u00f9 costosi di quelli stranieri. Ci\u00f2, unito all'introduzione da parte dei Paesi stranieri di dazi sui prodotti italiani, caus\u00f2 la rovina del settore agricolo meridionale e veneto. Le esportazioni di prodotti agrari crollarono. Le campagne furono letteralmente abbandonate ed ebbero inizio le prime ondate d'emigrazione. Tutti i governi che si sono succeduti nel corso del XX secolo si sono adoperati, spesso con scarsi risultati, con interventi speciali sulle aree interessate, al fine di diminuire lo squilibrio che a molti livelli lasciava il Mezzogiorno lontano dalle restanti regioni italiane, a partire dalla legge speciale per il risanamento di Napoli, voluta fortemente da Francesco Saverio Nitti.\nDurante il periodo fascista, parte dell'attuale Lazio (il circondario di Sora e quello di Gaeta) fu scorporata dalla ex provincia di Terra di Lavoro del Regno delle Due Sicilie e quindi dal Mezzogiorno. Lo stesso accadde a territori abruzzesi come l'area di Amatrice, Cittaducale e Leonessa, assegnata al Lazio da Mussolini e si arriv\u00f2 a un'enorme differenza di reddito tra le regioni del Nord e quelle del Sud per via della volont\u00e0 del regime di creare uno Stato autarchico e dell'inizio della battaglia del grano, questo fu in parte colmato grazie agli interventi fatti durante il miracolo economico.\nDal dopoguerra a oggi.\nDopo la seconda guerra mondiale, fu istituito un apposito ente pubblico che aveva funzioni di realizzare politiche incentivanti la produzione e sussidiarie delle economie locali: la Cassa per il Mezzogiorno (CASMEZ). L'attivit\u00e0 di tale ente, che soprattutto nei suoi primi venti anni di vita aveva contribuito a ridurre il divario tra il Mezzogiorno e il resto del Paese, \u00e8 cessata negli anni novanta ed \u00e8 stata pi\u00f9 volte oggetto di sospetti per una presunta gestione clientelare da parte della politica a partire dagli anni ottanta nel corso del Novecento sono diventate sempre pi\u00f9 forti le organizzazioni criminali.\nNel dopoguerra le direttrici migratorie si spostarono verso l'Europa centrale e settentrionale (Francia, Germania, Svizzera e Belgio) e, soprattutto dopo la seconda guerra mondiale, verso l'Italia settentrionale (segnatamente Piemonte e Lombardia) quando la ricostruzione richiam\u00f2 manodopera per il lavoro nelle fabbriche.\nIl Mezzogiorno ha contribuito nel Novecento fortemente allo sviluppo della cultura in Italia e nel mondo, questo grazie a Leonardo Sciascia, Salvatore Quasimodo, Elio Vittorini, Alfonso Gatto, Rocco Scotellaro, Leonardo Sinisgalli, Luciano De Crescenzo, Pino Daniele, Federico Salvatore, Massimo Troisi, Antonio de Curtis, Eduardo De Filippo e tanti altri.\nDemografia.\nDalla fine del XX secolo e in particolare dagli inizi del XXI secolo molte aree del Mezzogiorno vivono una condizione di costante spopolamento, dovuto sia a un marcato fenomeno di cali delle nascite e sia alla consolidata emigrazione verso l'estero o altre aree del Paese. La popolazione residente nel Mezzogiorno ammonta a abitanti al 30 novembre 2021, suddivisa tra:\nComuni pi\u00f9 popolosi.\nDi seguito si riporta l'elenco della popolazione residente nei comuni con pi\u00f9 di 50.000 abitanti.\n\"In corsivo\" i comuni non capoluogo di provincia. In grassetto i comuni capoluogo di regione.\nEconomia.\nNonostante i mutamenti occorsi nella seconda met\u00e0 del XX secolo, sussiste un divario economico tra le regioni settentrionali e quelle meridionali. .\nA peggiorare la situazione concorrono diversi fattori: in primis i problemi dell'offerta per la quale si perdono pi\u00f9 posti di lavoro durante le fasi di recessione di quanto se ne creino durante le fasi di espansione; secondariamente, i problemi della domanda che vede acuirsi la distanza tra beni di mercato e tra servizi sociali alimentati rispettivamente dalla produttivit\u00e0 del Nord e dall'assistenzialismo del Sud.\nIl Mezzogiorno rappresenta circa un terzo della forza lavoro dell'Italia, eppure oltre il 20% della popolazione \u00e8 esclusa dal mercato del lavoro. Il tasso di disoccupazione, in particolare, colpisce i giovani sotto i 24 anni per oltre il 50%.\nTra le cause di tale problema concorrono, tra l'altro, la carenza di investimenti, la dotazione di infrastrutture, la diffusione di attivit\u00e0 illegali caratterizzate da penetrazione mafiosa e la bassa accumulazione di capitale sociale.\nCultura.\nLa cultura del Mezzogiorno italiano \u00e8 il ricco portato delle sue varie esperienze storiche, fra cui la plurisecolare presenza greca, il perdurante lascito degli Arabi e dei Normanni, nonch\u00e9 una qual certa influenza spagnola. La cultura meridionale, fiorendo nelle sue varie espressioni, ha avuto modo di esprimersi tanto nello Stato nazionale moderno quanto a livello internazionale, nei quali si \u00e8 radicata conoscendo un vasto numero di reintepretazioni (si pensi, per esempio, alla pizza o al calzone, affermatisi lungo tutto lo Stivale, o alla pizza siciliana o a quella in stile newyorchese in ambito estero).\nAlla precoce unificazione nel Regno di Sicilia, la cui superficie politica risult\u00f2 pressoch\u00e9 immutata fino all'unit\u00e0 d'Italia, fa anche seguito una qual certa identit\u00e0 linguistica: le lingue popolari pi\u00f9 diffuse tra i locali, in una situazione di diglossia, sono infatti i dialetti italiani centro-meridionali, di ceppo italo-romanzo e italo-dalmata, suddivisi nei due rami meridionale intermedio (da cui discende la lingua napoletana) e meridionale estremo (comprendente la lingua siciliana). Diverso \u00e8 il caso della Sardegna, patria di una specifica lingua romanza: il sardo. Numerose in tutto il Mezzogiorno sono, infine, le isole linguistiche, alcune delle quali di origine non latina."}
{"id": "2261997", "revid": "1244002", "url": "https://it.wikipedia.org/wiki?curid=2261997", "title": ".tk", "text": ".tk \u00e8 il dominio di primo livello nazionale (ccTLD) assegnato a Tokelau.\nParticolarit\u00e0.\nIl Paese, essendo una piccola isola senza bisogno di molti siti ha liberalizzato il dominio .tk, permettendo di registrare sottodomini gratis.\nIl servizio \u00e8 stato molto apprezzato dagli utilizzatori di servizi di hosting gratuiti: essi permettono di registrare siti dall'URL solitamente molto lungo (includendo in ogni caso il sottodominio del fornitore del servizio, ad esempio \"www.dominiogratis.weebly.com\"). Questo URL pu\u00f2 essere abbreviato scegliendo il nome da quelli disponibili nel sito del TK Domain Name Registry (facendolo diventare ad esempio \"www.dominiogratis.tk\").\nUfficialmente questa decisione \u00e8 stata presa per far conoscere l'isola, infatti col tempo molti siti Internet hanno usato il dominio .tk\nFunzionamento del servizio gratuito.\nPer mantenere gratuita la registrazione del dominio .tk bisogna ricevere almeno 25 visite in 90 giorni altrimenti il servizio viene disattivato automaticamente. Inoltre ogni 12 mesi \u00e8 necessario rinnovare la registrazione del dominio tramite una procedura eseguita direttamente dall'utente.\nQueste limitazioni non valgono in caso di pagamento del dominio.\nRegistrazione.\n\u00c8 possibile configurare il proprio dominio .tk facendo in modo che esso punti (redirezione) direttamente a un altro URL (per esempio in modo da trasformare \"sito.website.org\" in \"sito.tk\") oppure in modo che visualizzi il sito di destinazione in un frame, visualizzando cos\u00ec un titolo e un indirizzo fisso nella barra del titolo e degli indirizzi del browser.\nRecentemente il gestore ha liberalizzato completamente il dominio, con anche la gestione DNS, che prima era possibile solo acquistando il dominio.\nIl servizio \u00e8 infatti disponibile anche in una versione a pagamento, la quale consente il possesso legale del nome di dominio."}
{"id": "2262000", "revid": "287204", "url": "https://it.wikipedia.org/wiki?curid=2262000", "title": "90\u00b0 minuto", "text": ""}
{"id": "2262006", "revid": "1275524", "url": "https://it.wikipedia.org/wiki?curid=2262006", "title": "Winston Bennett", "text": "\u00c8 stato professionista in Italia e nella NBA."}
{"id": "2262010", "revid": "729019", "url": "https://it.wikipedia.org/wiki?curid=2262010", "title": "Gostinyj dvor (metropolitana di San Pietroburgo)", "text": "Gostinyj dvor () \u00e8 una stazione della metropolitana di San Pietroburgo, che si trova sulla linea 3.\nAperta il 3 novembre 1967, ha due uscite, una all'intersezione tra il canale Griboedov e il corso Neva, l'altra sul lato settentrionale del centro commerciale, permettendo ai viaggiatori di entrarvi senza dover uscire all'aperto. \u00c8 una stazione molto frequentata, al centro della vita commerciale della citt\u00e0.\nIn questa stazione avviene anche l'interscambio con la Linea 2 e la stazione Nevskij prospekt. L'accesso ai binari \u00e8 protetto dalla tecnologia definita come \"ascensore orizzontale\"; non esiste banchina e l'atrio \u00e8 chiuso da porte che vengono aperte solamente all'arrivo del convoglio e sono in corrispondenza delle aperture delle vetture."}
{"id": "2262011", "revid": "1305772", "url": "https://it.wikipedia.org/wiki?curid=2262011", "title": "Calcio ai XIII Giochi del Mediterraneo", "text": "Le competizioni di calcio ai XIII Giochi del Mediterraneo si svolsero dall'8 giugno al 25 giugno 1997 in otto impianti distribuiti su tutto il territorio pugliese:\nFormazione vincitrice.\nLa squadra che si aggiudic\u00f2 la medaglia d'oro fu l'Italia.\nI giocatori convocati dal tecnico Marco Tardelli furono:"}
{"id": "2262012", "revid": "767487", "url": "https://it.wikipedia.org/wiki?curid=2262012", "title": "Energia di soglia", "text": "In fisica delle particelle, l'energia di soglia per la produzione di una particella \u00e8 il minimo valore di energia cinetica che una coppia di particelle in movimento deve possedere quando esse collidono. L'energia di soglia \u00e8 sempre maggiore o uguale all'energia a riposo della particella che si vuole produrre. Nella maggior parte dei casi, dato che anche la quantit\u00e0 di moto viene conservata, l'energia di soglia \u00e8 significativamente maggiore rispetto all'energia a riposo della particella desiderata e perci\u00f2 ci sar\u00e0 ancora una considerevole energia cinetica nelle particelle finali."}
{"id": "2262013", "revid": "287204", "url": "https://it.wikipedia.org/wiki?curid=2262013", "title": "European Sports Media", "text": "European Sports Media (ESM) \u00e8 un'associazione europea di pubblicazioni legate al calcio.\nI membri dell'associazione sono:\nMembri dell'ESM.\nI membri di questo gruppo elegge al livello europeo una \"Squadra del Mese\" e annualmente un \"Team of the Year\" (squadra europea dell'anno).\nLe riviste fondatrici di ESM furono:\nNel 1997 Onze Mondial fu sostituito da France Football in qualit\u00e0 di rappresentante della Francia; Sport and\u00f2 in bancarotta alla fine del 1999; France Football lasci\u00f2 il gruppo prima della stagione 2001/02; al suo posto all'inizio del 2002 venne aggiunto Express (Russia) e Fanatik (Turchia) entr\u00f2 nel gruppo nel 2003. Nel corso dell'estate di quell'anno, Tipsbladet (Danimarca) s\u00ec un\u00ec al gruppo.\nDal 2004 Afrique Football (Francia) fa parte di ESM come membro associato. Nel 2007 Soccer Weekly of China \u00e8 stato accettato come 10\u00b0 membro di ESM, il primo extra-europeo.\nScarpa d'oro.\nDal 1996 ESM premia i migliori bomber europei con la \"Scarpa d'oro\"."}
{"id": "2262014", "revid": "599013", "url": "https://it.wikipedia.org/wiki?curid=2262014", "title": "Kenny Rollins", "text": ""}
{"id": "2262015", "revid": "6923", "url": "https://it.wikipedia.org/wiki?curid=2262015", "title": "Genesis Advanced Technologies", "text": "Genesis Advanced Technologies \u00e8 una ditta statunitense del settore Hi-Fi specializzata nella costruzione di diffusori acustici.\nFondata nel 1991 da Arnie Nudell Genesis Technologies si \u00e8 rapidamente affermata come una delle principali case produttrici di componentistica e, soprattutto, diffusori in fascia hi-end."}
{"id": "2262018", "revid": "123860218", "url": "https://it.wikipedia.org/wiki?curid=2262018", "title": "Orizzonte cosmologico", "text": "In cosmologia con orizzonte cosmologico si definisce il limite di osservabilit\u00e0 dell'universo da parte di un ipotetico osservatore terrestre causato dagli effetti cosmologici.\nL'esistenza, le propriet\u00e0 e il significato dell'orizzonte cosmologico sono direttamente correlati al modello cosmologico che viene preso in considerazione. In ogni caso \u00e8 opportuno notare che l'orizzonte cosmologico non \u00e8 il limite effettivo dell'universo, ma solo un limite osservativo. Si consideri come paragone quello di un osservatore che non \u00e8 in grado di percepire visivamente i limiti dell'oceano che sta attraversando: analogamente per l'osservatore terrestre \u00e8 possibile vedere soltanto la luce che proviene da aree dello spazio poste all'interno dell'orizzonte cosmologico. La differenza per\u00f2 consiste nel fatto che l'orizzonte cosmologico \u00e8 un concetto dinamico, poich\u00e9 in ogni momento ci perviene \"nuova\" luce che amplia l'orizzonte stesso.\nTalvolta ci si riferisce all'orizzonte cosmologico come all'universo osservabile, volendo sottolineare come quello visibile sia un universo decisamente pi\u00f9 piccolo (di diversi ordini di grandezza) rispetto all'universo che esiste oltre i limiti della osservazione percepita. \nConsiderazioni teoriche.\nPartendo dalla considerazione che la velocit\u00e0 della luce ha un valore finito, quella che arriva a noi da oggetti molto distanti ce li mostra come erano quando la luce era partita. Ad esempio, ora noi osserviamo la galassia di Andromeda, che dista due milioni di anni luce, come risultava due milioni di anni fa. Se si pensa che con gli strumenti a nostra disposizione, oggigiorno possiamo osservare oggetti del profondo cielo quali galassie, ammassi globulari e quasar lontani 13 miliardi di anni luce, \u00e8 come se vedessimo l'universo quando era molto giovane. \nIn base alla legge di Hubble, si sa che quanto pi\u00f9 una galassia \u00e8 distante, tanto pi\u00f9 la velocit\u00e0 con cui si allontana \u00e8 maggiore (cio\u00e8 essa ha un alto redshift). Se stiamo guardando un oggetto lontano dieci miliardi di anni luce e lo volessimo vedere come era 5 miliardi di anni fa dovremo attendere ancora 5 miliardi di anni; possiamo perci\u00f2 affermare che ci sono zone dello spazio-tempo, in ogni istante, alle quali noi non possiamo avere accesso; d'altra parte ad osservatori di altre galassie non \u00e8 accessibile parte del nostro passato.\nQuindi il nostro orizzonte cosmologico, cio\u00e8 quella sezione dello spazio-tempo a noi accessibile, \u00e8 definito solo per un dato istante e solo per una data condizione di osservazione; quello che resta al di fuori di esso a noi \u00e8 precluso, tanto pi\u00f9 per l'osservazione visiva. \nSi pu\u00f2 dire che due oggetti, in uno spazio, sono in contatto causale se esiste la possibilit\u00e0 di comunicare per mezzo di un segnale e quindi provocare una reazione da parte dell'oggetto che riceve il segnale stesso. Siccome il segnale viaggia a una velocit\u00e0 finita, l'effetto potr\u00e0 essere sentito solamente dopo un certo tempo. Esiste un notevole grado di omogeneit\u00e0 ed isotropia anche in regioni dell'universo molto lontane, tanto da essere ognuna al di fuori dell'orizzonte causale dell'altra; poco dopo l'introduzione della teoria del Big Bang, \u00e8 apparso subito problematico ai cosmologi spiegare come sia stato possibile lo scambio di informazione che ha permesso a queste regioni di assumere le stesse propriet\u00e0, se le distanze erano superiori a quelle che i segnali avrebbero potuto percorrere dall'inizio fino ad oggi.\nPer risolvere questo problema, nel 1979 Alan Guth propose allora una modifica al modello del Big Bang, proponendo il cosiddetto modello inflazionario, secondo il quale nei primissimi istanti dopo il Big Bang (per la precisione formula_1 secondi dopo) l'universo ha subito una rapidissima espansione detta inflazione che nel giro di formula_2 secondi gli ha fatto aumentare le dimensioni di un fattore formula_3; successivamente tutto sarebbe proseguito secondo la classica teoria del Big Bang.\nPrima della fase inflativa l'universo era cos\u00ec piccolo che le galassie si trovavano in contatto causa-effetto, e verrebbe cos\u00ec risolta la questione dell'orizzonte. Secondo Guth ci\u00f2 che produsse l'inflazione \u00e8 da ricercare nell'unificazione delle quattro interazioni fondamentali: forza gravitazionale, elettromagnetica, nucleare debole e nucleare forte; queste forze non sarebbero altro che manifestazioni diverse di un'unica interazione fondamentale. Nei primi istanti di vita dell'universo, a causa della temperatura estremamente elevata, esse erano unificate, e solo in seguito, a causa dell'espansione e del raffreddamento esse si sarebbero diversificate."}
{"id": "2262023", "revid": "1543377", "url": "https://it.wikipedia.org/wiki?curid=2262023", "title": "Rocky Raccoon", "text": "Rocky Raccoon \u00e8 un brano musicale, composto principalmente da Paul McCartney ed accreditato anche a John Lennon, pubblicato dai Beatles nel loro eponimo album del 1968.\nIl brano.\nStoria, composizione e registrazione del \"demo\".\nA met\u00e0 febbraio 1968 i Beatles, su iniziativa di George Harrison, vanno in uno \"stage\" di meditazione trascendentale a Rishikesh, in India, ai piedi dell'Himalaya; siccome ci sono molti momenti vuoti, John Lennon e Paul McCartney scrivono nel luogo moltissime canzoni, abbastanza per riempire un doppio LP. Infatti, ritornati in studio, iniziano a registrare il \"White Album\".\n\"Rocky Raccoon\" venne composta in India, sul tetto dell'\"ashram\"; Paul McCartney ne fu il principale autore, ma collaborarono anche John Lennon e Donovan, un \"folk-singer\" loro compatriota, che insegn\u00f2 al duo la tecnica chitarristica del \"fingerpicking\". Il testo, scherzoso, tratta di un giovane statunitense che fronteggia, in un combattimento, il suo rivale in amore; qualche tempo dopo, questa situazione avvenne ad Harrison, che intrattenne un duello contro Eric Clapton per contendersi la moglie del primo, Pattie Boyd, quando, tra il 1971 ed il 1974 erano i tre vertici di un triangolo amoroso che si concluse con la separazione tra l'ex-\"beatle\" e la prima moglie. \u00c8 stato ipotizzato che un duello, anch'esso chitarristico, tra Lennon e Donovan sia stata l'ispirazione della traccia. La canzone \u00e8 nella tonalit\u00e0 del La minore, e l'armonia \u00e8 incentrata sugli accordi del Re quarta e Re maggiore, La minore settima, Sol maggiore settima e Do maggiore.\nJohn Lennon disse a David Sheff, pochissimo tempo prima di morire, che si capiva facilmente che il pezzo era ad opera del compagno, e che, per colpa sua, rischiava dei fraintendimenti su alcuni riferimenti scherzosi alla Sacra Bibbia presenti nel ritornello. McCartney scrisse su \"Many Years from Now\", la sua \"semi-autobiografia\", pubblicata nel 1997 e curata da Barry Miles, che era un suo brano molto eccentrico, che aveva iniziato come un \"blues\" ed aveva scribacchiato delle frasi divertenti, rendendola una canzone-commedia. McCartney aggiunse che alcuni nomi dei personaggi delle sue composizioni, come \"Vera, Chuck &amp; Dave, Nancy e Lil (la ragazza contesa fra i due uomini in questo pezzo) sono nella lista dei nomi da lui usati per divertire gli ascoltatori. Un altro personaggio di \"Rocky Raccoon\" \u00e8 un dottore ubriaco, ispirato dal medico, veramente stordito dall'alcol, che lo soccorse nel maggio 1966 dopo un incidente stradale su una motocicletta; infatti, il risultato fu una cicatrice ben visibile sulle labbra ed un incisivo rotto, come viene mostrato a partire dal \"videoclip\" di \"Paperback Writer\", cosa che probabilmente fece nascere la leggenda del \"Paul Is Dead\".\nUn \"demo\" della traccia venne registrato a fine maggio 1968 ad Esher, a Kinfaus, a casa di Harrison; altri brani incisi come \"demostrations\" in quell'occasione sono \"Cry Baby Cry\", \"Child of Nature\", \"The Continuing Story of Bungalow Bill\", \"I'm So Tired\", \"Yer Blues\", \"Everybody's Got Something to Hide Except Me and My Monkey\", \"What's the New Mary Jane\", \"Revolution\", \"While My Guitar Gently Weeps\", \"Circles\", \"Sour Milk Sea\", \"Not Guilty\", \"Piggies\", \"Julia\", \"Blackbird\", \"Back in the U.S.S.R.\", \"Honey Pie\", \"Mother Nature's Son\", \"Ob-La-Di, Ob-La-Da\", \"Junk\", \"Dear Prudence\" e \"Sexy Sadie\"; buona parte di queste canzoni sono apparse in seguito sul \"White Album\".\nRegistrazione.\n\"Rocky Raccoon\" venne registrata dai Beatles in un'unica sessione il 15 agosto 1968; iniziarono con nove nastri della base ritmica (Paul McCartney: voce, chitarra; John Lennon: basso elettrico; Ringo Starr: batteria). Dopo aver scelto come migliore la nona \"take\", vi vennero sovraincise altre parti di basso (McCartney) e batteria (Starr), una parte di armonica a bocca (Lennon) ed un assolo di pianoforte honky tonk (George Martin), oltre a dei cori (McCartney, Lennon e George Harrison); c'\u00e8 anche chi afferma che, in quest'ultimo caso, , futura moglie di Paul, come avviene anche su \"Let It Be\". Lennon, che sovraincise anche delle parti sull'armonium, aveva usato un basso elettrico a sei corde Fender, talvolta suonato da lui o da George, come nel caso di \"Honey Pie\" dallo stesso album. Differenti ricostruzioni attribuiscono per\u00f2 al solo McCartney la paternit\u00e0 delle frasi di basso. Nel corso della registrazione, il testo della canzone (ed anche il titolo, poich\u00e9 il nome originario era \"Rocky Sassoon\") sub\u00ed molte modifiche, che furono luogo di critiche da parte di Paul McCartney (come \"\"This here is the story of a young boy living in Minnesota... Fuck off!\" - \"Questa \u00e8 la storia di un ragazzo che viveva nel Minnesota... Vaffanculo!\"\"). Il canto di McCartney presenta esagerato \"accento da \"Far West\"\".\nIl brano venne mixato il 15 agosto 1968, lo stesso giorno della sua incisione, in \"mono\" partendo dal decimo nastro, ottenuto riducendo la \"nona\" take in quella successiva. Per il mixaggio stereofonico si dovette aspettare fino al 10 ottobre, ma ugualmente, sia nella data della registrazione e del \"mix\" monofonico che in questa era presente la stessa formazione in cabina di registrazione: produceva George Martin, ed i fonici erano Ken Scott e John Smith. Questa canzone, a differenza di numerose altre dell'\"Album Bianco\", non presenta differenza sostanziali tra i due mixaggi.\nPubblicazione ed accoglienza.\nIl \"White Album\" venne pubblicato il 22 novembre 1968, con \"Rocky Raccoon\" come parte del gruppo di canzoni del doppio LP che presentano, nel titolo, il nome di un animale: le altre sono \"Blackbird\" (\"Merlo\"), \"Piggies\" (\"Maiali\"), le due che la precedono, e, pi\u00f9 in avanti, \"Everybody's Got Something to Hide Except Me and My Monkey\" (\"Tutti quanti hanno qualcosa da nascondere al di fuori di me e della mia scimmia\"); seguita da \"Don't Pass Me By\" di Ringo Starr, questa canzone \u00e8 la quarta traccia del lato B del primo disco e l'undicesima in generale. L'\"Anthology 3\", pubblicata il 28 novembre 1996, comprende la \"take eight\" del brano come seconda traccia del lato A del secondo LP, posta tra una versione alternativa di \"Glass Onion\", farcita da effetti sonori, e l'inedito sperimentale \"What's the New Mary Jane\"; questa versione di \"Rocky Raccoon\" presenta un testo alternativo.\nIl critico musicale Stephen Thomas Erlewine di AllMusic ha affermato che questo brano, da lui descritto come una finta imitazione della \"country music\", \u00e8 un esempio di quanto le strade musicali del duo Lennon-McCartney (ed anche di George Harrison e Ringo Starr) stessero cambiando radicalmente direzione, considerando che il \"White Album\" conteneva canzoni come \"Yer Blues\", il cui testo era un inno al suicidio come liberazione. Il \"Rolling Stone Magazine\", per mano di Jann Wenner, scrisse che questo numero rappresentava la versalit\u00e0 creativa di McCartney, e ne ha lodato il testo. Luca Biagini, curatore del sito Pepperland, ha affermato che la canzone, di suo, \u00e8 troppo lunga, ma che l'esecuzione divertita dei Beatles la rende pi\u00f9 piacevole all'ascolto.\nFormazione.\nThe Beatles\nAltri musicisti"}
{"id": "2262026", "revid": "287204", "url": "https://it.wikipedia.org/wiki?curid=2262026", "title": "Pallacanestro ai XIII Giochi del Mediterraneo", "text": "Le competizioni di pallacanestro ai XIII Giochi del Mediterraneo si svolsero nei seguenti impianti:"}
{"id": "2262029", "revid": "156281", "url": "https://it.wikipedia.org/wiki?curid=2262029", "title": "Pallamano ai Giochi del Mediterraneo del 1997", "text": ""}
{"id": "2262045", "revid": "599013", "url": "https://it.wikipedia.org/wiki?curid=2262045", "title": "John Pinone", "text": ""}
{"id": "2262064", "revid": "1573940", "url": "https://it.wikipedia.org/wiki?curid=2262064", "title": "Doleserpeton annectens", "text": "Il doleserpeton (Doleserpeton annectens ) era un anfibio ora estinto, appartenente ai temnospondili. Visse nel Permiano inferiore e nel Permiano medio (circa 290 milioni di anni fa) e i suoi resti sono stati ritrovati in Oklahoma.\nDescrizione.\nQuesto piccolo anfibio, lungo una trentina di centimetri, era dotato di un corpo relativamente robusto e di zampe forti, utili a muoversi sulla terraferma. Il cranio, di grosse dimensioni e di forma quasi tondeggiante, era dotato di una notevole incisura otica posteriore, che fa supporre la presenza di un timpano notevolmente sviluppato. Caso pi\u00f9 unico che raro tra gli anfibi temnospondili, il doleserpeton possedeva denti a doppia cuspide e vertebre dotate di un grande pleurocentro.\nClassificazione.\nIl doleserpeton \u00e8 stato riconosciuto come un appartenente alla superfamiglia dei dissorofoidi, un gruppo di anfibi di dimensioni medio-piccole, dalle spiccate abitudini terrestri. In particolare, questo animale \u00e8 stato posto in una famiglia a s\u00e9 stante, quella dei doleserpetontidi (Doleserpetontidae). Alcune caratteristiche di questo anfibio hanno fatto supporre agli scienziati che \"Doleserpeton\", o un animale a esso simile, possa essere stato vicino all'origine degli anfibi attuali (Lissamphibia). Ulteriori ritrovamenti di animali simili (ad es. \"Gerobatrachus\") sembrerebbero confermare questa ipotesi.\nPaleobiologia.\nIl doleserpeton, i cui resti fossili sono stati ritrovati in riempimenti di fessura in Oklahoma, sembrerebbe essere stato un animale dalle spiccate abitudini terrestri, come molti altri dissorofoidi. Probabilmente viveva tra i boschi o negli altipiani, cacciando piccoli invertebrati con rapidi movimenti del corpo."}
{"id": "2262065", "revid": "300067", "url": "https://it.wikipedia.org/wiki?curid=2262065", "title": "Mitchell Wiggins", "text": "\u00c8 il padre di Andrew Wiggins e di Nick Wiggins."}
{"id": "2262066", "revid": "599013", "url": "https://it.wikipedia.org/wiki?curid=2262066", "title": "Jorge Serna", "text": "Carriera.\nClub.\nHa giocato in Serie A con il nel 2002-2003, giocando solo pochi minuti nella sfortunata trasferta di Perugia e finendo presto fuori rosa nonostante le buone prestazioni offerte nella squadra \"primavera\". \u00c8 stata la sua unica esperienza al di fuori del continente americano.\nNazionale.\nFra il 2001 e il 2002 ha ricevuto 4 convocazioni in Nazionale segnando una volta sola."}
{"id": "2262070", "revid": "22356", "url": "https://it.wikipedia.org/wiki?curid=2262070", "title": "Styxosaurus", "text": "Lo styxosauro (gen. Styxosaurus) \u00e8 un rettile marino estinto, appartenente ai plesiosauri. Visse nel Cretaceo superiore (Santoniano \u2013 Campaniano, 80-75 milioni di anni fa). I suoi resti sono stati ritrovati in Nordamerica.\nDescrizione.\nQuesto animale era un grande rappresentante dei plesiosauri, rettili marini dal collo lungo. Lo styxosauro, in particolare, era fornito di un collo di dimensioni eccezionali: composto da oltre sessanta vertebre cervicali, esso era lungo almeno la met\u00e0 dell'intero corpo dell'animale, che misurava in totale circa 12 metri di lunghezza. Il cranio era piccolo e piatto, dotato di numerosi denti lunghi e aguzzi, strutturati in modo tale da essere pi\u00f9 utili nel trattenere prede piuttosto che lacerarle.\nClassificazione.\nLo styxosauro \u00e8 un tipico rappresentante degli elasmosauridi, una famiglia di plesiosauri dal collo particolarmente lungo. Sono note due specie piuttosto simili fra loro, Styxosaurus browni e S. snowii. A quest'ultima sono ascritte anche alcune forme del genere desueto \"Alzadasaurus\". Alcuni studiosi ritengono che al genere \"Styxosaurus\" possa appartenere anche \"Woolungasaurus glendowerensis\", un elasmosauro primitivo del Cretaceo inferiore dell'Australia. Secondo uno studio, la specie \"S. browni\" sarebbe riferibile al genere \"Hydralmosaurus\".\nStile di vita.\nQuesto animale doveva essere un lento predatore degli oceani, che utilizzava il lungo collo per arpionare i pesci di cui si cibava. Dato il tipo di dentatura, sembra che le prede venissero inghiottite intere.\nNella cavit\u00e0 gastrica di un esemplare di styxosauro, originariamente descritto come \"Alzadasaurus pembertoni\", sono stati ritrovati circa 250 gastroliti, o \u201cpietre del ventre\u201d. Di solito queste pietre vengono inghiottite dagli animali marini e utilizzati come zavorra, ad esempio nei coccodrilli. Tuttavia, i gastroliti ritrovati nell'esemplare di \"Styxosaurus\" (e in altri elasmosauri) erano molto piccoli, e virtualmente inutili (si stima che pesassero meno dell'1% dell'animale in vita). \u00c8 possibile, quindi, che gli elasmosauri utilizzassero i gastroliti per triturare il cibo inghiottito in precedenza, come facevano i dinosauri sauropodi."}
{"id": "2262071", "revid": "767487", "url": "https://it.wikipedia.org/wiki?curid=2262071", "title": "Eonatator", "text": "L'eonatator (gen. Eonatator) \u00e8 un rettile marino estinto, appartenente ai mosasauri. Visse nel Cretaceo superiore (Santoniano \u2013 Campaniano, 85 \u2013 75 milioni di anni fa), e i suoi resti fossili sono stati ritrovati in Nordamerica (Kansas, Alabama), Sudamerica (Colombia) e in Svezia.\nDescrizione.\nQuesto animale rappresenta uno dei mosasauri pi\u00f9 piccoli. La specie tipo (Eonatator sternbergi) \u00e8 nota per un esemplare che in vita non doveva superare i 2,6 metri; di poco pi\u00f9 grande doveva essere E. coellensis, lunga circa 2,8 - 3 metri e con un cranio di 41 centimetri. La forma del corpo presenta numerosi caratteri primitivi, bench\u00e9 fosse indubbiamente adattato alla vita acquatica. Le zampe, in particolare, richiamano quelle degli antenati varanoidi semiacquatici, come gli aigialosauridi. Il cranio era lungo e sottile, di forma triangolare, e le articolazioni craniche erano molto elastiche. In generale, la forma del corpo era sottile e allungata, e la coda era lunga quasi quanto la misura totale di testa e corpo.\nClassificazione.\nQuesto animale \u00e8 considerato uno dei mosasauri pi\u00f9 primitivi. Il primo esemplare fossile fu scoperto da Charles H. Sternberg e da suo figlio Levi, e la specie tipo prende il nome da loro. Originariamente questo esemplare fu attribuito al mosasauro \"Clidastes\", e in seguito venne riferito a \"Halisaurus\". Solo nel 2005, dopo un'accurata ridescrizione del materiale, divenne chiaro che la specie \"Halisaurus sternbergi\" doveva essere ascritta a un nuovo genere, \"Eonatator\". Questa forma \u00e8 attualmente considerata il sister group di \"Halisaurus\" ed \u00e8 ritenuta essere uno dei mosasauri pi\u00f9 primitivi (il nome significa \u201cnuotatore dell'alba\u201d).\nNel 2013 venne descritta un'altra specie, \"E. coellensis\", proveniente dalla Colombia (P\u00e0ramo-Fonseca, 2013).\nStile di vita.\n\u00c8 probabile che questo animale non fosse adatto alla vita in mare aperto, che richiedeva maggiori adattamenti scheletrici. Verosimilmente, l'eonatator viveva in acque costiere e basse, dove si cibava di una variet\u00e0 di prede che dovevano includere pesci e molluschi.\nL'esemplare tipo di \"E. coellensis\" \u00e8 notevole perch\u00e9 conserva i resti di tessuti molli nelle zone dell'orecchio, del collo, del torace e della regione addominale. Sotto le vertebre pigali e la diciassettesima vertebra dorsale vi \u00e8 una serie di 20 piccoli centri vertebrali e un osso appiattito, che insieme misurano 25 centimetri di lunghezza. Queste piccole ossa hanno caratteristiche dei mosasauroidi, con tre vertebre con archi emali e centri procelici, che suggeriscono la possibile appartenenza ad un embrione di questa specie. Potrebbe quindi essere il secondo caso di ovoviviparit\u00e0 riportato nei mosasauroidi, dopo quello di \"Carsosaurus\" (P\u00e1ramo-Fonseca, 2013)."}
{"id": "2262072", "revid": "1023836", "url": "https://it.wikipedia.org/wiki?curid=2262072", "title": "Mycetophilidae", "text": "Mycetophilidae , \u00e8 una famiglia di insetti dell'ordine dei Ditteri (Nematocera: Bibionomorpha) comprendente circa 3000 specie.\nI Mycetophilidae sono affini ad altre famiglie di Sciaroidei (Bolitophilidae, Ditomyiidae, Diadocidiidae Keroplatidae), che in passato erano comprese nei Mycetophilidae \"sensu lato\". Queste famiglie, insieme alla distinta famiglia degli Sciaridae, si identificano nei cosiddetti \"moscerini dei funghi\" (\"fungus gnats\" in inglese), in quanto le larve hanno, in generale, un regime dietetico micetofago.\nDescrizione.\nI Mycetophilidae \"sensu stricto\" presentano una stretta affinit\u00e0 con la famiglia Lygistorrhinidae, alla quale sarebbero strettamente correlati sotto l'aspetto filogenetico Gli adulti sono moscerini generalmente di piccole dimensioni, talvolta lunghi anche fino a 15 mm e caratterizzati, come altri Sciaroidei affini, dal torace fortemente gibboso che sovrasta il capo. La livrea \u00e8 poco appariscente, di colore variabile dal giallastro al bruno scuro.\nIl capo con antenne relativamente lunghe, in genere di 14 articoli appiattiti o cilindrici oltre ai due articoli basali (scapo e pedicello), occhi relativamente grandi e, in genere, 3 ocelli, talvolta in numero minore o assenti. Gli ocelli laterali, quando presenti, sono appressati al margine degli occhi. L'apparato boccale, talvolta piuttosto lungo, presenta i palpi mascellari composti da 4 articoli, talvolta tre. Il torace \u00e8 marcatamente gibboso, con ali ben sviluppate e zampe lunghe. Queste ultime hanno le coxe allungate, i femori posteriori ingrossati e le tibie provviste di numerose setole e, all'estremit\u00e0, di speroni. L'addome, relativamente sottile, presenta un restringimento basale e l'urite VIII molto breve.\nLe ali sono ben sviluppate, completamente trasparenti o provviste di pigmentazioni zonali scure (es. \"Mycetophila\"). La nervatura alare presenta la costa che si sviluppa fino all'apice della confluenza di R5, talvolta prolungandosi anche oltre. La radio presenta i rami R1 e R5 ben sviluppati; il primo confluisce sulla costa in corrispondenza del terzo distale del margine costale, mentre il secondo si prolunga fino all'apice dell'ala. Il tratto iniziale del settore radiale (Rs) ha una posizione marcatamente trasversa, poi, dopo l'intersezione con la trasversa radio-mediale (r-m), assume un decorso longitudinale e si divide nei rami R4 e R5. Il ramo R4 ha anch'esso una disposizione nettamente trasversale e confluisce sul ramo anteriore del radio (R1). La trasversa radio-mediale (r-m) ha una posizione obliqua o longitudinale. \nLa media si divide nei due rami M1 e M2 mentre sulla presenza degli altri rami ricorre l'interpretazione data in letteratura alle nervature della regione remigante posteriore dei Bibionomorpha, che considera il ramo M4 (o M3+4) fuso con il ramo CuA1 della cubito. Il ramo CuA1 (o M4) ha un decorso indipendente dalla cubito fin dalla base dell'ala oppure, come in molti altri Sciaroidea, si differenzia dalla biforcazione della cubito. La nervatura anale A1 e poco sviluppata e non raggiunge il margine dell'ala.\nLa confluenza di R4 su R1 determina la presenza di una seconda cellula chiusa, pi\u00f9 distale rispetto a quella basale, nella zona remigante anteriore, carattere che permette di distinguere i Mycetophilidae \"sensu stricto\" dalla maggior parte degli altri Sciaroidei. Una configurazione simile \u00e8 infatti presente, oltre ai Mycetophilidae, in \"Bolitophila\" sottogenere \"Bolitophila\" (Bibionomorpha: Bolitophilidae), in passato incluso nella famiglia Mycetophilidae \"sensu lato\". Tuttavia, mentre nei Bolitophilidae la R4 confluisce sulla costa o sul tratto terminale di R1, nei Mycetophilidae ha una posizione pi\u00f9 basale e confluisce nel tratto intermedio di R1; di conseguenza, la cellula r4 (seconda submarginale), racchiusa fra le vene R1, R4 e R5, nei Mycetophilidae \u00e8 particolarmente allungata.\nLe larve sono apode, di forma cilindrica, sottile e allungata, di colore biancastro e con il capo scuro.\nBiologia e diffusione.\nCome la maggior parte dei moscerini dei funghi, le larve dei Mycetophilidae sono genericamente associate ai corpi fruttiferi dei funghi e ad esse viene attribuito un regime dietetico micetofago. In realt\u00e0, le relazioni trofiche di questi insetti sono pi\u00f9 complesse in quanto la micofagia stretta rappresenterebbe una specializzazione evolutiva mentre la generalit\u00e0 dei Mycetophilidae si nutrirebbe indifferentemente di miceli fungini e di materiali organici in decomposizione.\nLa famiglia \u00e8 cosmopolita ed \u00e8 rappresentata in tutte le regioni zoogeografiche della Terra. L'habitat tipico \u00e8 quello forestale, ma sono colonizzati anche altri ambienti come le paludi, le brughiere, i pascoli. Le larve si rinvengono facilmente nei corpi fruttiferi dei funghi e nel legno o altro materiale organico in decomposizione, spesso anche sui muschi e le epatiche. Fra i funghi sono particolarmente attaccati i Basidiomiceti pi\u00f9 comuni a corpo fruttifero carnoso (Agaricaceae, Amanitaceae, Boletaceae, Russulaceae), mentre pi\u00f9 rara \u00e8 la presenza sugli Ascomiceti.\nGli adulti colonizzano lo stesso ambiente delle larve e si rinvengono in genere nel sottobosco in ambienti ombrosi e umidi, in prossimit\u00e0 di corsi d'acqua, nelle cavit\u00e0 presenti nelle ceppaie degli alberi.\nEvoluzione.\nGli studi di Paleontologia fanno risalire la presenza di questa famiglia sul pianeta gi\u00e0 dal Giurassico medio. Ancora in fase di sviluppo sono le ricerche sulle relazioni filogenetiche con gli altri Sciaroidei, piuttosto complesse. Secondo i pi\u00f9 recenti orientamenti esisterebbe una correlazione stretta con i Lygistorrhinidae, famiglia, anch'essa, in passato inclusa nei Mycetophilidae \"sensu lato\".\nSistematica.\nCome si \u00e8 detto in precedenza, in passato la famiglia dei Mycetophilidae comprendeva diverse specie di Sciaroidei che in seguito sono state separate in famiglie distinte (Bolitophilidae, Ditomyiidae, Diadocidiidae, Lygistorrhinidae, Keroplatidae) sulla base di relazioni filogenetiche, mentre gli Sciaridae erano gi\u00e0 differenziati su una base morfologica. Questo scorporo, tuttavia, non \u00e8 pienamente condiviso e nella documentazione relativamente recente si fa riferimento, talvolta, al raggruppamento \"sensu lato\". I Mycetophilidae \"sensu stricto\" rappresentano in ogni modo una delle pi\u00f9 grandi famiglie di Sciaroidei: nel 2000 si conoscevano oltre 3500 specie descritte ripartite in circa 150 generi. Quasi un migliaio sono presenti in Europa. La suddivisione interna, in sottofamiglie e trib\u00f9, \u00e8 ancora incerta a causa delle incomplete informazioni in materia di filogenesi. In particolare ricorrono interpretazioni differenti in merito alla posizione tassonomica di alcuni raggruppamenti, inquadrati, secondo la fonte, al rango di trib\u00f9 nella sottofamiglia Sciophilinae o elevati al rango di sottofamiglie.\nSottofamiglie:\nIn Italia \u00e8 citata la presenza di oltre un centinaio di specie ripartite fra quasi trenta generi. Fra i generi di maggiore importanza e diffusione si annoverano \"Boletina\", \"Mycetophila\" e \"Mycomya\".\nIn particolare si cita la specie \"Mycetophila fungorum\", ritenuta da alcuni Autori la pi\u00f9 diffusa in Europa. Questa specie \u00e8 associata a diversi funghi boschivi, fra i quali ricorre frequentemente l'\"Armillariella mellea\", pi\u00f9 comunemente conosciuto come \"chiodino\". L'adulto, di dimensioni non trascurabili per uno Sciaroideo, \u00e8 lungo circa 8\u00a0mm e ha una livrea di colore variabile dal rossastro al giallastro."}
{"id": "2262075", "revid": "288300", "url": "https://it.wikipedia.org/wiki?curid=2262075", "title": "Jorge Horacio Serna", "text": ""}
{"id": "2262083", "revid": "300067", "url": "https://it.wikipedia.org/wiki?curid=2262083", "title": "Peter Thibeaux", "text": ""}
{"id": "2262084", "revid": "1924342", "url": "https://it.wikipedia.org/wiki?curid=2262084", "title": "MTV ChartBlast", "text": "MTV ChartBlast \u00e8 un programma televisivo in onda su MTV dal 12 gennaio 2009, condotto da Carmen Electra.\nIl programma stila una classifica di cinquanta canzoni (con un tema preciso) e ne trasmette i videoclip. Va in onda alle ore 12:30 e 19:00 su MTV, dal luned\u00ec al venerd\u00ec. \u00c8 trasmesso anche su MTV Hits, alle 12:00, 15:00, 20:00 e 23:00 nei giorni feriali, mentre il sabato alle 12:00 e alle 19:00 e la domenica alle 12:00.\nTemi.\nHottest Babes.\nIl primo tema di MTV ChartBlast \u00e8 stato \"Hottest Babes\", ossia le star femminili pi\u00f9 sexy della musica mondiale.\nGorgeous Males.\nIl secondo tema di MTV ChartBlast \u00e8 stato \"Gorgeous Males\", ossia le star maschili pi\u00f9 sexy della musica mondiale.\nPop Songs.\nIl terzo tema di ChartBlast \u00e8 stato \"Pop Songs\", ossia le migliori canzoni pop di tutti i tempi.\nLove Songs.\nIl quarto tema di ChartBlast \u00e8 stato \"Lovesongs\", ossia le migliori canzoni d'amore di tutti i tempi. La classifica \u00e8 andata in onda per la prima volta il giorno di san Valentino\nRock Songs.\nIl quinto tema di ChartBlast \u00e8 stato \"Rock Songs\", ossia le migliori canzoni rock di tutti i tempi.\nTeen Idols.\nIl sesto tema di ChartBlast \u00e8 stato \"Teen Idols\", ovvero le migliori canzoni cantate dagli idoli dei teenager di tutti i tempi.\nSpecial Effects.\nIl settimo tema di ChartBlast \u00e8 stato \"Special Effects\", ovvero i video musicali con i migliori effetti speciali di tutti i tempi."}
{"id": "2262085", "revid": "125662627", "url": "https://it.wikipedia.org/wiki?curid=2262085", "title": "\u017deljko Petrovi\u0107", "text": ""}
{"id": "2262086", "revid": "17815", "url": "https://it.wikipedia.org/wiki?curid=2262086", "title": "Pierre chanel", "text": ""}
{"id": "2262088", "revid": "288300", "url": "https://it.wikipedia.org/wiki?curid=2262088", "title": "Zeljco Petrovic", "text": ""}
{"id": "2262089", "revid": "288300", "url": "https://it.wikipedia.org/wiki?curid=2262089", "title": "Zeljco Kalac", "text": ""}
{"id": "2262091", "revid": "7969", "url": "https://it.wikipedia.org/wiki?curid=2262091", "title": "Risoluzione 338", "text": ""}
{"id": "2262094", "revid": "17815", "url": "https://it.wikipedia.org/wiki?curid=2262094", "title": "Pierre Chanel", "text": ""}
{"id": "2262095", "revid": "80598", "url": "https://it.wikipedia.org/wiki?curid=2262095", "title": "Pietro Stefanini", "text": ""}
{"id": "2262096", "revid": "767487", "url": "https://it.wikipedia.org/wiki?curid=2262096", "title": "Michael Holton", "text": ""}
{"id": "2262098", "revid": "767487", "url": "https://it.wikipedia.org/wiki?curid=2262098", "title": "Paul Thompson", "text": ""}
{"id": "2262102", "revid": "288300", "url": "https://it.wikipedia.org/wiki?curid=2262102", "title": "Pi\u00f9 grande gol nella storia della Coppa del Mondo FIFA", "text": ""}
{"id": "2262104", "revid": "767487", "url": "https://it.wikipedia.org/wiki?curid=2262104", "title": "Moritz Abraham Stern", "text": "Stern divenne professore ordinario dell'Universit\u00e0 di Gottinga nel 1858 come successore di Carl Friedrich Gauss. Egli fu il primo professore ordinario di una universit\u00e0 tedesca di origine ebrea.\nEgli fu, insieme a Gauss, uno degli insegnanti di Bernhard Riemann. Egli fu anche di grande aiuto per Ferdinand Eisenstein nella formulazione di una dimostrazione del teorema di reciprocit\u00e0 quadratica.\nStern si \u00e8 interessato dei numeri primi che non possono essere espressi come somma di un altro primo e del doppio di un intero quadrato; questi numeri ora sono chiamati primi di Stern.\nEgli \u00e8 noto anche per aver determinata quella che viene ora chiamata serie diatomica di Stern.\nSi tratta della successione\nche conta il numero dei modi di scrivere un intero naturale come somma di potenze di 2 usando ciascuna potenza non pi\u00f9 di una volta."}
{"id": "2262105", "revid": "288300", "url": "https://it.wikipedia.org/wiki?curid=2262105", "title": "Il pi\u00f9 grande gol nella storia della Coppa del Mondo FIFA", "text": ""}
{"id": "2262106", "revid": "599013", "url": "https://it.wikipedia.org/wiki?curid=2262106", "title": "Sedale Threatt", "text": ""}
{"id": "2262108", "revid": "1543377", "url": "https://it.wikipedia.org/wiki?curid=2262108", "title": "Honey Pie", "text": "Honey Pie \u00e8 un brano musicale del 1968 di Lennon-McCartney originariamente pubblicato sul cosiddetto \"Album bianco\" dei Beatles; si tratta di una composizione totalmente di Paul McCartney ed \u00e8 citato nella canzone \"Wild Honey Pie\".\nIl brano.\nComposizione e prime registrazioni.\nSia McCartney che Lennon apprezzavano molto il genere \"vaudeville\".\nIl primo amava particolarmente le linee vocali dei \"crooner\", per cui decise di omaggiare quel tipo di musica con \"Honey Pie\"; infatti, Paul ha sottolineato che non si tratta di una parodia, ma semplicemente di un'altra delle sue canzoni fantasy. Altri brani del genere \"music hall\" del gruppo sono \"When I'm Sixty-Four\" e \"Martha My Dear\".\nUn \"demo\" del pezzo venne registrato a casa di George Harrison a Esher, in una sessione nella quale vennero registrati i nastri delle canzoni che avrebbero occupato il \"White Album\" e non solo. Nell'occasione, vennero incise anche \"Cry Baby Cry\", \"Child of Nature\", \"The Continuing Story of Bungalow Bill\", \"I'm So Tired\", \"Yer Blues\", \"Everybody's Got Something to Hide Except Me and My Monkey\", \"What's the New Mary Jane\", \"Revolution\", \"While My Guitar Gently Weeps\", \"Circles\", \"Sour Milk Sea\", \"Not Guilty\", \"Piggies\", \"Julia\", \"Blackbird\", \"Rocky Raccoon\", \"Back in the U.S.S.R.\", \"Mother Nature's Son\", \"Ob-La-Di, Ob-La-Da\", \"Junk\", \"Dear Prudence\" e \"Sexy Sadie\". Questa prima registrazione del pezzo differisce da quella dell'album \"The Beatles\" per alcune parti del testo e per l'assenza dell'introduzione.\nRegistrazione.\nLe sedute per il pezzo iniziarono il 1\u00ba ottobre 1968 ai Trident Studios, situati in Wardour Street a Londra. Dopo alcune prove, registrate ma in seguito eliminate, venne inciso un solo nastro per il brano. In esso, McCartney suonava il pianoforte, Harrison un basso elettrico Fender a sei corde, Lennon la chitarra ritmica e Starr la batteria. L'indomani, Paul incise la propria voce e Lennon la parte di chitarra solista \"jazz\" nello stile che richiama Django Reinhardt.\nCirca quest'ultima parte, nel 1987 George la giudic\u00f2 \"brillante\" e disse che \u00e8 uno di quegli assolo dove chiudi gli occhi e suoni le note corrette. Il 4 dello stesso mese, venne sovrainciso un accompagnamentio di fiati, arrangiati da George Martin, in stile anni venti; nella stessa occasione, McCartney aggiunse una piccola parte vocale, il terzo verso della prima strofa, che venne mixato in modo tale da sembrare proveniente da un vecchio 78 giri.\nPer tutte e tre le sedute di registrazione, cos\u00ec come per le prime due sedute di mixaggio, il produttore fu George Martin e il fonico Barry Sheffield.\nUn primo missaggio, monofonico, venne realizzato il 1\u00ba ottobre, e venne prelevato da Martin per poter comporre l'arrangiamento dei fiati.\nQuattro giorni dopo, ci furono i \"mix\" mono e stereo che, il 7, vennero equalizzati con il metodo CCIR. Quest'ultima seduta avvenne agli Abbey Road Studios, nello Studio Due; il produttore era sempre Martin, mentre i fonici Ken Scott e Mike Sheady.\nPubblicazione.\nNell'edizione originale dell\"'Album bianco\" \"Honey Pie\" \u00e8 la seconda traccia del lato B del secondo LP, dopo \"Revolution 1\" e subito prima di \"Savoy Truffle\".\nIl \"demo\" registrato a fine maggio, invece, fu pubblicato in \"Anthology 3\" del 1996.\nPaul McCartney non ha mai eseguito il brano dal vivo."}
{"id": "2262110", "revid": "599", "url": "https://it.wikipedia.org/wiki?curid=2262110", "title": "Moritz Stern", "text": ""}
{"id": "2262111", "revid": "599", "url": "https://it.wikipedia.org/wiki?curid=2262111", "title": "Moriz Stern", "text": ""}
{"id": "2262112", "revid": "300067", "url": "https://it.wikipedia.org/wiki?curid=2262112", "title": "Dane Suttle", "text": ""}
{"id": "2262113", "revid": "124123", "url": "https://it.wikipedia.org/wiki?curid=2262113", "title": "Jean Passanante", "text": "Carriera.\nDopo una breve carriere come attrice, Jean Passanante passa dietro le quinte e inizia la sua carriera di autrice di soap opera. Nel 1992 entra a far parte dello staff di scrittori di \"Una vita da vivere\", per la quale nel 1996 viene promossa a capo-sceneggiatore fino all'anno seguente. Nel 1998 diventa co-sceneggiatrice per \"Destini\", mentre dal 1999 al 2001 scriver\u00e0 per \"La valle dei pini\". Nel 2001 diventa la coautrice di \"Cos\u00ec gira il mondo\" fino a quando nel 2005 Hogan Sheffer le passa il testimone di capo-sceneggiatrice. Durante la sua permanenza a quest'ultima soap, nel periodo tra il 25 gennaio e il 17 aprile 2008, la Passanante - come molti altri autori di soap e telefilm - ha partecipato allo sciopero degli sceneggiatori indetto dalla Writers Guild of America.\nDopo la cancellazione di \"Cos\u00ec gira il mondo\", la Passanante torna a scrivere per \"Una vita da vivere\" fino al 2012, anno di chiusura della soap. Tra il maggio 2012 e il novembre 2013, la scrittrice collabora alle sceneggiature di \"General Hospital\" per poi passare a \"Febbre d'amore\", dove rimane fino al 2015, quando torna a \"General Hospital\" ancora una volta come co-capo-sceneggiatrice insieme a Shelley Altman. \nNel giugno 2017, la Passanante annuncia il suo ritiro definitivo da \"General Hospital\" e dal mondo della tv.\nRiconoscimenti.\nJean Passanante ha vinto 4 Premi Emmy per \"Cos\u00ec gira il mondo\" (2002, 2004, 2005) e per \"Una vita da vivere\" (1994). Ha anche vinto il Writers Guild of America Award nel 2018 per \"General Hospital\"; nel 2007, 2009 e nel 2011 per \"Cos\u00ec gira il mondo\"; nel 2001 e nel 2002 per \"La valle dei pini\" e nel 1992 per \"Una vita da vivere\".\nVita privata.\nNel 1985 ha sposato lo scrittore Jack Shannon, dal quale ha avuto una figlia, Ruth."}
{"id": "2262114", "revid": "300067", "url": "https://it.wikipedia.org/wiki?curid=2262114", "title": "Stewart Granger (cestista)", "text": ""}
{"id": "2262116", "revid": "466539", "url": "https://it.wikipedia.org/wiki?curid=2262116", "title": "Patto a quattro", "text": "Il Patto a quattro fu un patto fra 4 Nazioni europee che si impegnarono alla non belligeranza.\nStoria.\nIn Italia venne annunciato a Roma il 7 giugno 1933 da Mussolini (il suo discorso venne affisso in tutti i comuni del Regno d'Italia). Gli stati firmatarie, Francia, Regno Unito, Germania ed Italia, si impegnarono a cercare di comune accordo la strada da seguire per la ricostruzione economica del dopoguerra, effettuando una revisione del trattato di Versailles. Durante l'esame nei vari Paesi, risult\u00f2 in pratica un doppione della Societ\u00e0 delle Nazioni. A causa dell'opposizione dei Paesi della Piccola Intesa e alle resistenze della Francia, il Patto a quattro non verr\u00e0 mai attuato.\nIl trattato non prevedeva soltanto una revisione dei trattati di pace stipulati dopo la Grande Guerra, ma anche la tutela dell'Austria e della Cecoslovacchia da eventuali attacchi ed occupazioni tedesche: si tratt\u00f2, a tutti gli effetti, di un doppio successo diplomatico per Mussolini. Il Duce, infatti, che nel 1933 non aveva ancora stretto alleanza politica e militare con Hitler ottenne, stipulando tale trattato, sia un revisione delle condizioni di pace, sia la possibilit\u00e0 di scongiurare a priori un'eccessiva presenza tedesca vicino alla penisola."}
{"id": "2262118", "revid": "300067", "url": "https://it.wikipedia.org/wiki?curid=2262118", "title": "Randy Breuer", "text": ""}
{"id": "2262119", "revid": "124362333", "url": "https://it.wikipedia.org/wiki?curid=2262119", "title": "Thiago Ribeiro", "text": "Caratteristiche tecniche.\nSeconda punta dal tiro potente, Thiago Ribeiro \u00e8 un calciatore abile nel dribbling e nel saltare l'uomo. Proprio quest'abilit\u00e0 gli ha valso uno dei due soprannomi, \"Thiago Rib\u00e9ry\" (l'altro \u00e8 \"el Diablo\"). Molto preciso nelle conclusioni, \u00e8 stato limitato dagli infortuni. \u00c8 capace di svariare per tutto il fronte d'attacco, potendo occupare varie posizioni offensive partendo generalmente da sinistra e scartando il proprio marcatore, in modo da creare superiorit\u00e0 numerica e tirare o crossare sul secondo palo., e si sacrifica spesso e volentieri durante la fase di non possesso.\nCarriera.\nClub.\nGli inizi.\nHa esordito con il Rio Branco Esporte Clube di Americana nel 2004. In 5 presenze per il suo club nel Campionato Paulista segna 2 gol. \nNell'estate del 2004 viene ceduto in prestito al Bordeaux, dove totalizza 7 presenze nella massima divisione francese prima di fare ritorno in Brasile al termine della stagione.\nSan Paolo, Al-Rayyan e Cruzeiro.\nNel luglio del 2005 viene acquistato dal San Paolo e nello stesso anno vince la Coppa del mondo per club.\nNel 2006, durante la prima met\u00e0 dell'anno, \u00e8 il miglior realizzatore della squadra nel Campionato Paulista con 12 reti. Diventa una riserva a causa di un infortunio, che gli preclude la possibilit\u00e0 di essere convocato per il ; la sua squadra vincer\u00e0 il Campionato Brasiliano 2006.\nNel gennaio 2007 si trasferisce in Qatar per vestire la maglia del Al-Rayyan, mentre nell'agosto del 2008 \u00e8 tornato in Brasile per giocare con il Cruzeiro, dove nel 2009 e nel 2011 ha vinto il Campionato Mineiro; \u00e8 stato inoltre capocannoniere della Coppa Libertadores 2010 con 8 gol.\nCagliari.\nIl 17 agosto 2011 il giocatore viene ceduto in prestito con opzione di acquisto per un anno alla societ\u00e0 italiana del Cagliari. L'operazione viene organizzata dal procuratore sportivo Juan Figer, possessore inizialmente del 50% del suo cartellino. Figer ne ha acquistato anche la seconda met\u00e0 per circa 1.4 milioni di euro, per poi cederlo al club sardo. Esordisce in Serie A nella prima giornata contro la A.S. Roma. Segna il suo primo gol in Serie A il 17 settembre, nella vittoriosa sfida casalinga contro il Novara, durante la seconda giornata di campionato, conclusasi col punteggio di 2-1 in favore dei padroni di casa. Il 1\u00ba febbraio 2012 mette a segno una doppietta nella vittoria casalinga contro la (4-2). Il 3 luglio 2012 viene riscattato dal Cagliari per 4 milioni di euro.\nIl 5 dicembre 2012 mette a segno la sua prima tripletta con la maglia del Cagliari, nel quarto turno di Coppa Italia contro il Pescara, partita poi terminata 4-2 per i rossoblu. In campionato, conclude la stagione con 29 presenze e 2 reti (contro e ).\nSantos.\nIl 20 luglio 2013 passa a titolo definitivo al Santos per una cifra pari a circa 3,5 milioni di euro, firmando un contratto fino al 2018. Esordisce con la maglia bianconera nella prima giornata del campionato brasiliano contro il Cruzeiro, subentrando a un quarto d'ora dalla fine. Realizza il suo primo gol con la nuova maglia il 31 agosto 2013, nella partita vinta dalla sua squadra per 2-0 contro la Fluminense.\nAtl\u00e9tico Mineiro.\nIl 6 aprile 2015 passa in prestito all'Atletico Mineiro.\nVarie esperienze in Brasile.\nDopo un anno da svincolato viene acquistato dal Londrina Esporte Clube dove resta un anno, prima di passare al Guarani Futebol Clube, dove resta pochi mesi, da Gennaio ad Aprile, per firmare poi con il Red Bull Brasil, dove tre giorni dopo viene mandato in prestito al club affiliato Red Bull Bragantino. A Gennaio 2020 firma per il Gr\u00eamio Novorizontino.\nStatistiche.\nPresenze e reti nei club.\n\"Statistiche aggiornate al 6 dicembre 2015.\""}
{"id": "2262122", "revid": "224230", "url": "https://it.wikipedia.org/wiki?curid=2262122", "title": "Max H\u00f6del", "text": "Ex lattoniere, l'11 maggio 1878 attent\u00f2 alla vita dell'imperatore Guglielmo I di Germania.\nBiografia.\nInizialmente membro del partito socialista democratico, dopo aver lavorato come lattoniere vendette giornali mentre pensava alla diffusione di stampati politici, tra cui quelli del partito cristiano socialista. Inizi\u00f2 a viaggiare con l'intento di diffondere il suo credo politico e per questo fu ricercato a Nauemberg per aver offeso l'imperatore. Si rec\u00f2 in Alsazia, in Lorena, in Slesia ed in Vestfalia.\nL'attentato.\nH\u00f6del giunse a Berlino il 25 aprile 1878. Si racconta l'aneddoto secondo cui disse ad un fotografo che lo aveva ritratto di conservare con cura il negativo poich\u00e9 con esso avrebbe fatto buoni affari.\nA Berlino, l'11 maggio 1878, Guglielmo I, accompagnato dalla figlia, la granduchessa di Baden Luisa di Prussia, di ritorno in carrozza fu fatto bersaglio di due colpi di pistola nei pressi della Porta di Brandeburgo. Mentre si stava cercando di bloccare l'aggressore, l'imperatore, sentendo esplodere i due colpi, aveva esclamato: \u00abMa sono per me quei colpi?\u00bb.\nIl processo.\nNel luglio del 1878 si tenne il processo nei confronti di H\u00f6del: la sentenza pronunciata dalla Corte Suprema fu di condanna a morte per decapitazione. Venne eseguita il 16 luglio."}
{"id": "2262125", "revid": "599013", "url": "https://it.wikipedia.org/wiki?curid=2262125", "title": "Steve Payne", "text": ""}
{"id": "2262126", "revid": "599013", "url": "https://it.wikipedia.org/wiki?curid=2262126", "title": "Howard Carter (cestista)", "text": "Carriera.\nHoward \"Hi-C\" Carter ha giocato per la squadra della LSU Tigers dal 1980 al 1983, arrivando a disputare la Final Four nel 1981. Durante la sua permanenza all'LSU, venne nominato nella seconda squadra della formazione All-America nel 1982 e nel 1983.\nHoward, nell'ambito del draft NBA svoltosi nel 1983, venne selezionato come quindicesimo dai Denver Nuggets, con i quali gioc\u00f2 solo una stagione, mettendo a segno una media di 6,2 punti a partita\nLa sua breve carriera NBA si concluse ai Dallas Mavericks nella stagione 1984-85. In seguito gioc\u00f2 per quasi un decennio in Francia, arrivando ad acquisire la cittadinanza francese e a militare nella squadra nazionale. Carter fin\u00ec la sua carriera in Grecia.\nSuo figlio, Cameron Carter-Vickers, \u00e8 nato in Inghilterra ed \u00e8 un calciatore professionista e milita nel Ipswich Town e della Nazionale di calcio statunitense."}
{"id": "2262127", "revid": "113491883", "url": "https://it.wikipedia.org/wiki?curid=2262127", "title": "William Donald Hamilton", "text": "Dal 1984 fino alla sua morte fu membro (Researcher Professor) della Royal Society di Londra insegnando all'Universit\u00e0 di Oxford.\nDivenne conosciuto per il suo lavoro in biologia teorica esponendo una rigorosa base genetica per l'esistenza della kin selection e dell'altruismo.\nQuesti studi furono essenziali per lo sviluppo della teoria del gene egoista e pu\u00f2 per questo essere considerato uno dei pionieri della sociobiologia approfondita da Edward Osborne Wilson. Hamilton ha inoltre pubblicato importanti studi sul rapporto fra i sessi (sex ratio) e l'evoluzione della riproduzione sessuale.\nA partire da met\u00e0 degli anni novanta ha appoggiato le ricerche di Edward Hooper sull'origine dell'AIDS e in particolare sulla teoria del vaccino orale antipolio e ha spinto per l'organizzazione di un meeting di discussione sull'origine dell'AIDS presso la Royal Society. Ad inizio 2000, durante un viaggio di ricerca nella Repubblica Democratica del Congo per trovare tracce del virus SIVcpz negli scimpanz\u00e9 (il progenitore del virus HIV-1) ha contratto la malaria che lo ha ucciso. Il meeting di discussione si \u00e8 tenuto l'11 settembre 2000 ed \u00e8 stato dedicato in suo onore."}
{"id": "2262128", "revid": "1305772", "url": "https://it.wikipedia.org/wiki?curid=2262128", "title": "Oscar Xavier Schl\u00f6milch", "text": "Studi\u00f2 matematica e fisica a Jena, Berlino e Vienna e nel 1842 ottenne un dottorato dalla Universit\u00e0 di Jena. In questa universit\u00e0 insegn\u00f2 successivamente, fino al 1849 quando divenne professore al Politecnico di Dresda nel 1849.\nEgli \u00e8 noto come eponimo della funzione di Schl\u00f6milch, una funzione speciale simile alla funzione di Bessel. \nA lui si deve la soluzione del problema del numero dei politopi regolari in uno spazio con un qualsiasi numero di dimensioni.\nEgli inoltre fu un importante autore di testi matematici: particolarmente influente fu il suo \"Lehrbuch der Analysis\", testo con il quale introdusse in Germania la rigorosa impostazione dell'analisi dovuta a Cauchy.\nEgli inoltre fu curatore del periodico \"Zeitschrift f\u00fcr Mathematik und Physik\", rivista della quale era stato fra i fondatori nel 1856 e che in quel periodo veniva soprannominata \"Schl\u00f6milchsche Zeitschrift\".\nEgli fu il primo a pubblicare nel 1868 il paradosso dell'area scomparsa, che tuttavia era stato inventato in precedenza da Sam Loyd."}
{"id": "2262130", "revid": "767487", "url": "https://it.wikipedia.org/wiki?curid=2262130", "title": "Ivan McFarlin", "text": ""}
{"id": "2262131", "revid": "599", "url": "https://it.wikipedia.org/wiki?curid=2262131", "title": "Oscar Schl\u00f6milch", "text": ""}
{"id": "2262133", "revid": "599", "url": "https://it.wikipedia.org/wiki?curid=2262133", "title": "Oskar Schl\u00f6milch", "text": ""}
{"id": "2262134", "revid": "599013", "url": "https://it.wikipedia.org/wiki?curid=2262134", "title": "Jupe-culottes", "text": "Jupe-culottes, \"le gonne-pantalone\": sottane che all'altezza del ginocchio, si dividono in larghe brache tenute alle caviglie da nastri e fronzoli.\nStoria.\nIdeate nel 1911 le prime apparizioni le si devono a Parigi il 12 febbraio e il 13 marzo a Milano le prime impressioni furono tali da far fuggire le modelle.\nSi viene all'interrogazione del parlamento degli Stati Uniti ad opera di \"Max Lenedan\" dove espresse tutta la sua paura nel vedere le donne indossare dei pantaloni, si chiedevano multe e condanne a chi portasse tali sottane. La multa viene accolta quantificata in 152 dollari ai mariti incapaci d'impedire alle moglie d'indossare la \"jupe-culotte\", mentre alle imprese teatrali che ne prevedevano l'utilizzo alle loro attrici era previsto una severa multa ed in alternativa la reclusione a 5 giorni.\nIn Italia la sua diffusione dur\u00f2 pochi mesi."}
{"id": "2262145", "revid": "287204", "url": "https://it.wikipedia.org/wiki?curid=2262145", "title": "Frank Marshall Davis", "text": "Fu attivista nel movimento sindacale. Nel 1950 fu investigato dalla House Un-American Activities Committee (HUAC) per alcuni commenti scritti nel giornale Honolulu Record, per dei presunti collegamenti con il Partito Comunista degli Stati Uniti d'America.\nBiografia.\nPrimi anni.\nI genitori di Davis divorziarono quando aveva un anno. Nel 1911, quando aveva cinque anni, un gruppo di ragazzi bianchi di terza elementare, che avevano sentito parlare del linciaggio dei neri, tentarono di linciarlo e quasi lo uccisero.\nAll'et\u00e0 di diciassette anni frequent\u00f2 la Friends University (1923) e in seguito il Kansas State Agricultural College (adesso Kansas State University) (1924-27, 1929) senza diplomarsi. Quando Davis entr\u00f2 alla Kansas State, c'erano altri 25 studenti afroamericani iscritti a quella universit\u00e0. Studi\u00f2 giornalismo industriale. Inizi\u00f2 a scrivere poesie come compito scolastico e fu incoraggiato a continuare da un insegnante di letteratura inglese.\nAnni '20.\nNel 1927 Davis si trasfer\u00ec a Chicago, dove lavor\u00f2 per il \"Chicago Evening Bulletin\", il \"Chicago Whip\" e il \"Gary American\", tutti giornali afroamericani. Scrisse anche articoli come freelance e racconti brevi per riviste afroamericane. Sempre in questo periodo Davis si appassion\u00f2 ulteriormente alla scrittura della poesia, e scrisse il suo primo poema lungo, intitolato \"Chicago's Congo, Sonata for an Orchestra\".\nAnni '30.\nNel 1931 si trasfer\u00ec ad Atlanta per diventare editore di un giornale semi-settimanale. Davis trasform\u00f2 l\"Atlanta World\" in un quotidiano in due anni di lavoro come caporedattore del giornale dal 1931. Sotto la guida di Davis l\"'Atlanta Daily World\" divent\u00f2 il quotidiano \"nero\" pi\u00f9 diffuso della nazione.\nNelle pagine del giornale, Davis cur\u00f2 una rubrica che includeva appelli per la giustizia razziale in politica ed economia, cos\u00ec come giustizia legale. Guid\u00f2 l'attivismo nero, in particolar modo per compensare i problemi sociali non rimediati della vasta societ\u00e0 bianca. Comunic\u00f2 alla parte della comunit\u00e0 nera che stava accettando l'era della depressione, rimedi ideati dal comunismo.\nContinu\u00f2 a scrivere e pubblicare poesie, che attirarono l'attenzione di Frances Norton Manning, il quale present\u00f2 Davis a Norman Forge. La \"Black Cat Press\" di Forge pubblico nel 1935 il primo libro di Davis: \"Black Man's Verse\".\nNel 1935, Davis si trasfer\u00ec nuovamente a Chicago per prendere la posizione di caporedattore del Associated Negro Press, un'agenzia di stampa per giornali della comunit\u00e0 afroamericana che nacque nel 1919. Infine Davis venne nominato redattore esecutivo dell'ANP e mantenne quel ruolo fino al 1947.\nDurante la Depressione, Davis partecip\u00f2 al progetto \"Federal Works Progress Administration Writers\". Nel 1937 ricevette un finanziamento dalla Rosenwald fund.\nNel periodo di Chicago, inoltre, Davis apr\u00ec un club di fotografia, lavor\u00f2 per molti partiti politici e partecip\u00f2 alla League of American Writers. con l'incoraggiamento di autori come Richard Wright e Margaret Walker, Davis pubblic\u00f2 nel 1948 la sua pi\u00f9 ambiziosa collezione di poesie, intitolata \"47th Street: Poems\", che racconta della variegata vita del \"South side\" di Chicago.\nAnni '40.\nDavis us\u00f2 il suo giornale come piattaforma per chiedere l'integrazione nel mondo sportivo, e cominci\u00f2 lui stesso a impegnarsi con le comunit\u00e0 che organizzavano l'impegno sociale, fondando un giornale sindacalista, \"The star\", verso la fine della Seconda guerra mondiale. Nel 1945 insegn\u00f2 in uno dei primi corsi statunitensi di storia del jazz, alla Abraham Lincoln School di Chicago.\nNel 1948, Davis e la sua seconda moglie, che spos\u00f2 nel 1948, si trasfer\u00ec ad Honolulu nelle Hawaii, su suggerimento del suo amico Paul Robeson. L\u00e0 apr\u00ec una piccola attivit\u00e0 da grossista di carta, la \"Oahu Papers\", che venne misteriosamente distrutta nel 1951 da un incendio. Nel 1959 apr\u00ec un'attivit\u00e0 simile, la \"Paradise Paper Company\".\nScrisse anche un articolo settimanale, intitolato \u201cFrank-ly Speaking\u201d, per la \"Honolulu Record\", un giornale sindacalista pubblicato dalla International Longshore and Warehouse Union (ILWU), diretto da Harry Bridges. Il giornale fu fondato nel 1948 da Koji Ariyoshi. Come redattore, Arioyshi, biasim\u00f2 le condizioni di lavoro della classe operaia, sostenne il rovesciamento della monarchia hawaiiana e evidenzi\u00f2 altre disuguaglianze sociali nell'isola. Nel 1958 Arioyshi fu forzato a chiudere la testata per mancanza di fondi.\nI primi articoli di Davis evitarono la questione sindacale, ma perseguirono lo scopo di discutere di problematiche culturali e politiche, specialmente del razzismo. Inoltre incluse nei suoi articoli una storia del blues e del jazz."}
{"id": "2262158", "revid": "1465264", "url": "https://it.wikipedia.org/wiki?curid=2262158", "title": "Giuliano di Toledo", "text": "Agiografia.\nNacque a Toledo, allora capitale del regno visigoto di Spagna, da genitori cristiani di probabile ascendenza ebraica. Fu battezzato nella cattedrale di Toledo, la sua educazione fu seguita dal vescovo Eugenio II. Segu\u00ec la vocazione monastica e prese i voti religiosi nel monastero di Agalai, di cui dopo divenne abate. Suo fedele e fraterno amico fu Gudila Levita. \nPresto per\u00f2, per la scarsit\u00e0 di sacerdoti, furono chiamati ad incarichi importanti nella diocesi di Toledo, Gudila divenne arcidiacono ma mor\u00ec successivamente ancora in giovane et\u00e0 mentre Giuliano svolse la sua opera, con grande diplomazia, nella Curia vescovile di Toledo e alla morte del vescovo Quirico venne nominato vescovo dal re Vamba e poi consacrato nel 680.\nFu coinvolto nell'episodio della deposizione del re da parte di un gruppo di nobili dissidenti capeggiati dal conte Ervige, che gli fece credere che Vamba volesse abdicare ed entrare in convento. Poi Ervige somministr\u00f2 una pozione soporifera al re e chiese a Giuliano di praticargli la tonsura. Quando il re si risvegli\u00f2 fu troppo tardi, perch\u00e9 secondo le leggi di allora, ormai era divenuto religioso e non poteva tornare indietro. Giuliano descrisse quest'episodio nella sua opera \"Historia rebellionis Pauli adversus Wambam\".\nDurante il suo episcopato presiedette quattro concili: il XII nel 681, il XIII nel 683, il XIV nel 684 e il XV nel 688, in quest'ultimo fu condannata l'eresia monotelita di Apollinare, con un decreto aggiunto, in cui Giuliano conferm\u00f2 la propria posizione teologica sulle \"Due volont\u00e0 di Cristo\", tema al quale si dedicarono 17 canoni.\nSu richiesta di Ervige, nel 686, scrisse il \"De comprobatione aetatis sextae contra Judaeos\", un'opera dagli accenti antisemiti che preconizzava la conversione degli ebrei.\nGiuliano scrisse molte altre opere; fra queste, una che proponeva la revisione della liturgia mozarabica e i tre libri intitolati \"Prognosticon\", che inaugurano la riflessione sistematica sulla tematica dell'Apocalisse occupandosi dei novissimi.\nGiuliano fu sempre estremamente umile e disponibile ad aiutare tutti i poveri che bussavano alla sua porta.\nMor\u00ec il 6 marzo 690.\nCulto.\nIl Martirologio romano fissa la memoria liturgica il 6 marzo.\nFu seppellito nella chiesa di santa Leocadia a Toledo. All'approssimarsi della conquista araba della citt\u00e0 (711), le sue reliquie, assieme a quelle dei suoi predecessori e di santa Leocadia, furono traslate e nascoste altrove, forse ad Oviedo."}
{"id": "2262160", "revid": "338064", "url": "https://it.wikipedia.org/wiki?curid=2262160", "title": "HIV/AIDS", "text": ""}
{"id": "2262161", "revid": "287204", "url": "https://it.wikipedia.org/wiki?curid=2262161", "title": "Wild Honey Pie", "text": "Wild Honey Pie \u00e8 una canzone di Paul McCartney apparsa sull'album \"White Album\" (1968) dei Beatles; \u00e8 stata accreditata, per convenzione, al binomio Lennon-McCartney. Il titolo \u00e8 un riferimento ad \"Honey Pie\", dallo stesso album.\nIl brano.\nStoria, composizione e registrazione.\nIl 1968 e l'inizio del 1969 fu un periodo sperimentale per i Beatles: infatti, John Lennon e l'allora compagna Y\u014dko Ono registrarono alcuni album di musica sperimentale, come \"Unfinished Music No.1 - Two Virgins\", il brano d'avanguardia \"Revolution 9\", anch'esso contenuto sul \"White Album\"; per lo stesso doppio LP era stata incisa un'altra canzone sperimentale, \"What's the New Mary Jane\", apparsa poi sull'\"Anthology 3\" (1996). Anche George Harrison pubblic\u00f2 un 33 giri sperimentale, \"Electronic Sound\" (1969), basato sui suoni del sintetizzatore Moog. Neanche Paul McCartney si tir\u00f2 indietro da quella che lui chiam\u00f2 \"experimental mode\": \"Wild Honey Pie\" \u00e8 la sua risposta.\nAbbozzata a Rishikesh durante il soggiorno dei Beatles in India, come numerosissime altre canzoni, \"Wild Honey Pie\" nacque, il 20 agosto 1968, come un esperimento alla fine delle sedute di registrazione di \"Mother Nature's Son\". Infatti, Macca inizi\u00f2 a suonare la chitarra, caratterizzata da un forte \"vibrato\", sovraincidendola pi\u00f9 volte; egli non ricorda la \"location\" dell'incisione, ma ha affermato che si tratta della cabina di controllo o di una saletta accanto ad essa. Sul risultato, definito dal bassista \"molto casalingo\" e poco prodotto, aggiunse delle parti vocali, anch'esse raddoppiate. McCartney \u00e8 stato l'unico \"beatle\" a suonare nella traccia: infatti, il 20 agosto, George Harrison era in vacanza in Grecia, e Ringo Starr e John Lennon fecero una piccola comparsata negli \"studios\", rispettivamente per brevi aggiunti sui brani \"Yer Blues\" e \"Revolution 9\". Il produttore della seduta fu George Martin, mentre i fonici Ken Scott e John Smith. Lo stesso giorno della registrazione, al brano vennero realizzati ben sei \"mix\" monofonici, mentre per quello stereofonico, di cui si ebbero due versioni, si dovette aspettare fino al 13 ottobre. Per il \"mix\" la formazione in cabina di regia era uguale a quella dell'incisione. Nella stessa seduta dell'incisione venne registrato il \"demo\" di un altro brano, intitolato \"Etcetera\", che non venne mai alla luce. \"Wild Honey Pie\" non era stata pensata per la pubblicazione: questa scelta venne fatta dopo che Pattie Boyd, la moglie di Harrison, espresse una grande ammirazione per la filastrocca musicale.\nIl pezzo, nella tonalit\u00e0 del Sol maggiore, \u00e8 formato dalla ripetizione di \"honey pie\" (\"torta di miele\") per otto volte, fino ad un verso conclusivo, in cui il protagonista afferma di amare il dolce. Nel brano \"Honey Pie\", il protagonista non \u00e8 un dolce ma una giovane attrice in crisi con il fidanzato. Neanche sotto il punto di vista armonico il brano \u00e8 particolarmente vario: gli accordi adoperati nella traccia sono Sol settima, Fa settima, Mi settima, Mi bemolle settima e Re settima.\nPubblicazione ed accoglienza.\n\"Wild Honey Pie\" appare come quinta traccia dell'album \"The Beatles\", noto, per via della sua copertina completamente bianca, come \"White Album\". Il doppio 33 giri venne pubblicato a fine novembre 1968; per deciderne la scaletta, John Lennon, Paul McCartney ed il produttore George Martin stettero un giorno intero a discutere. \"Honey Pie\" si ritrova quindi fra \"Ob-La-Di, Ob-La-Da\", una canzone caraibica, anch'essa di firma maccartiana, odiata dal resto della \"band\", e \"The Continuing Story of Bungalow Bill\", un brano lennoniano in cui il suo autore tenta di scrivere un sarcastico coro da stadio.\nLa traccia non \u00e8 stata giudicata molto bene. Luca Biagini di Pepperland la considera come la peggiore del \"White Album\" e forse dell'intera discografia dei \"Fab Four\". Anche la BBC ha giudicato \"Wild Honey Pie\" come un esperimento che peggiora la qualit\u00e0 del doppio bianco. Jennings Carney, membro dei Pontiak, ha affermato di aver considerato questa canzone come uno scherzo, e che il finale lo ha fatto ridere. Considerato spesso come un riempitivo, tra le poche critiche positive si annovera quella del \"Rolling Stone Magazine\"."}
{"id": "2262162", "revid": "2056951", "url": "https://it.wikipedia.org/wiki?curid=2262162", "title": "Club di servizio", "text": "Un club di servizio (in lingua inglese service club) \u00e8 un tipo di club formalmente organizzato da persone che intrattengono, sulla base di valori condivisi, dei rapporti di amicizia all'interno del club e che nel contempo si impegnano insieme per il bene di altri; questo impegno si riferisce a scopi umanitari, sociali, sanitari, culturali o educativi. I club di servizio non hanno alcun orientamento religioso o politico; sono attivi oltre i confini nazionali e sottolineano il valore e il significato dell'amicizia internazionale.\nStruttura e finalit\u00e0.\nI \"club di servizio\" tradizionali esistono in molti, quelli maggiori in quasi tutti i Paesi del mondo. I singoli \"clubs\" appartengono alle federazioni mondiali come il \"Lions Clubs International\", il \"Rotary International\" o il \"Soroptimist International\" che amministrano e gestiscono le strutture e gli standard comuni, costituiscono delle piattaforme per incontri internazionali e organizzano delle iniziative umanitarie di grandi dimensioni che non possono essere sostenute da singoli club. In nessun caso i soci appartengono all'organizzazione internazionale, ma sempre al singolo club locale.\nA seconda delle dimensioni della singola organizzazione ci sono ulteriori livelli di gerarchia tra il singolo club e la relativa organizzazione mondiale; sovente esistono dei cosiddetti \"distretti\", la cui dimensione in molti casi si trova tra quella di una regione italiana e quella dell'insieme di alcuni dei grandi Stati europei; raramente per\u00f2 corrispondono ai territori politici o amministrativi.\nLe funzioni importanti nel club - ad esempio il presidente - nel distretto (diretto da un \"Governatore\") o nella federazione internazionale - anche questa presieduta da un presidente - vengono assegnate tramite elezione; sono sempre incarichi onorari, limitati nella durata, solitamente a dodici mesi.\nI club di servizio pi\u00f9 noti sono i club - in origine esclusivamente maschili - Rotary, Lions e Kiwanis, i club tuttora solo femminili Zonta e Soroptimist nonch\u00e9 Round Table che ha esclusivamente soci maschili sotto i 40 anni.\nSolitamente non \u00e8 prevista una domanda mirata ad entrare a far parte di un club di servizio; ogni club sceglie i propri soci, solitamente all'interno della zona geografica di competenza; il pi\u00f9 delle volte si parte dalla proposta avanzata da un socio; solo con l'assenso di tutti i soci il candidato pu\u00f2 poi effettivamente entrare nel club. Una condizione importante per l'ingresso nel club \u00e8 l'attivit\u00e0 professionale: il club deve unire rappresentanti del maggior possibile numero di professioni, rispecchiando possibilmente tutti i settori professionali significativi presenti nella zona; questa variet\u00e0 offre a ciascun socio degli interessanti interlocutori con altre professioni. Altre condizioni importanti sono quelle personali; in particolare vengono nominate l'etica personale e professionale, tolleranza e disposizione da collaborazione e servizio - \"service\" - a favore del prossimo. Contrariamente ad un diffuso pregiudizio un reddito o patrimonio particolarmente alto, che permetterebbe consistenti donazioni di denaro, non costituisce criterio per l'ingresso; i ceti pi\u00f9 istruiti sono per\u00f2 rappresentati nei club in misura largamente superiore alla proporzione nella popolazione generale.\nDei regolari incontri - nel Rotary una volta alla settimana, in alcuni club service anche meno frequentemente - devono favorire l'amicizia dei soci tra di loro, considerata un elemento essenziale della vita del club; inoltre sono occasione per attivit\u00e0 culturali; spesso si tratta di conferenze tenute da soci, ma anche da relatori esterni. Nelle riunioni, in molti casi organizzate come riunioni \"conviviali\", si parla anche delle questioni che riguardano il club nonch\u00e9 in particolare delle azioni di service dello stesso club. La partecipazione alle riunioni \u00e8, in linea di massima, obbligatoria; a seconda del club viene in misura minore o maggiore controllata e reclamata. Almeno in teoria \u00e8 possibile l'espulsione dal club per una non sufficiente partecipazione.\nLe azioni di service partono il pi\u00f9 delle volte dal singolo club; delle azioni pi\u00f9 consistenti gravano anche sul distretto o addirittura sulla federazione mondiale. Oltre all'aiuto umanitario e medico in Paesi poveri vengono realizzate anche delle azioni benefiche sociali, culturali, educative e di istruzione nella propria azione, sovente nella propria citt\u00e0. I contributi del vanno in questi casi dall'idea di partenza, passando per l'attivit\u00e0 di organizzazione, la raccolta dei mezzi finanziari necessari all'interno del club e da parte di terzi, in particolare da aziende e imprenditori - spesso il buon nome di un club di servizio \u00e8 decisivo per il successo della raccolta fondi - fino al lavoro pratico, anche e in particolare da parte di soci professionalmente competenti quali medici o ingegneri. Esempi noti sono la costruzione di pozzi e le azioni di vaccinazione nei Paesi in via di sviluppo. Spesso solo a fama locale giungono i progetti sociali per bambini e giovani o il salvataggio di edifici storici o di altre opere d'arte.\nStoria.\nLa storia dei club di servizio inizia il 23 febbraio 1905 a Chicago. Il giovane avvocato Paul Harris con tre amici tenne il primo incontro di quella associazione che poco dopo venne chiamata \"Rotary Club\"; ai desiderati contatti sociali tra persone appartenenti a diverse professioni si aggiunse presto la finalit\u00e0 benefica orientata verso l'esterno. Nel corso di pochi anni vennero fondati dei Rotary Club in altre citt\u00e0 degli Stati Uniti e in altri Paesi. L'ideale del \"Service\", del \"Servizio a favore del community\", sarebbe stato ispirato a Harris anche da associazioni femminili della seconda met\u00e0 dell'Ottocento .\nAttorno al 1920 vennero poi fondati altri club di servizio.\nI club di servizio pi\u00f9 noti.\nIl primo club Inner Wheel \u00e8 stato fondato nel 1924 da mogli di Rotariani, quindi non \u00e8 un tipico club di servizio, dato che l'appartenenza non si definisce tramite la professione; oggi dell\"'International Inner Wheel\" fanno parte oltre 100.000 donne in tutto il mondo; tuttora esiste una stretta collaborazione con Rotary.\nIn modo simile nacque nel 1945 Ladies Circle da parte di mogli di soci di Round Table; 17.500 donne nel mondo compongono oggi \"Ladies Circle International\", che continua ad essere attivo in stretto contatto con Round Table.\nOrganizzazioni giovanili.\nIn particolare i grandi club Rotary, Lions e Kiwanis hanno sviluppato degli autonomi club giovanili. Della famiglia rotariana fanno parte Interact, per giovani tra 14 e circa 18 anni, e Rotaract (18 - 30 anni); al Lions appartiene l'organizzazione giovanile Leo Club. Il Kiwanis Junior, invece, riunisce i giovani kiwaniani di et\u00e0 compresa tra i 18 e i 35 anni.\nEsiste uno scambio regolare tra i club padrini e i club giovanili da loro patrocinati; questi ultimi hanno tuttavia un'ampia autonomia organizzativa. L'appartenenza \u00e8 sentita e viene sottolineata; non esiste per\u00f2 alcun passaggio \"automatico\" ad esempio dal Rotaract ad un Rotary Club.\nPer ovvie ragioni il totale dei fondi raccolti nelle organizzazioni giovanili non arriva alle dimensioni dei club \"adulti\"; in molto casi per\u00f2 i giovani sono attivi in prima persona; intrattengono ad esempio degli stretti rapporti con case per anziani, asili infantili, centri sociali o altre istituzioni di assistenza, da loro regolarmente aiutati in azioni particolari e nella cura degli assistiti.\nCome i club di servizio veri e propri anche i club giovani invitano degli ospiti ad assistere alle conferenze, a partecipare ad azioni sociali e in particolare a conoscere l'atmosfera e i soci del club. In alcuni casi pu\u00f2 portare all'ingresso di un nuovo socio."}
{"id": "2262166", "revid": "1926649", "url": "https://it.wikipedia.org/wiki?curid=2262166", "title": "Stefano Ciucci", "text": "Carriera.\nGiocatore.\nHa giocato 6 partite in serie A con il (debutto in massima serie il 9 marzo 1986 in Udinese-Lecce 2-1) e poi in B con Messina, e per un totale di 93 presenze nel campionato cadetto.\nAllenatore.\nDal 2007 al 2013 \u00e8 allenatore del Camaiore (in Eccellenza e Serie D). Nel maggio 2014 viene assunto come allenatore dei portieri nello staff di Stefano Bettinelli al , societ\u00e0 di Serie B.\nNel 2017 \u00e8 diventato allenatore dei portieri del Lido di Camaiore Calcio."}
{"id": "2262169", "revid": "599013", "url": "https://it.wikipedia.org/wiki?curid=2262169", "title": "Giuseppe Bagnato", "text": "Caratteristiche tecniche.\nGiocava come difensore.\nCarriera.\nLa sua carriera \u00e8 legata soprattutto alle maglie di , e . In serie B ha collezionato oltre 249 presenze e 8 reti."}
{"id": "2262174", "revid": "547992", "url": "https://it.wikipedia.org/wiki?curid=2262174", "title": "Giovanni Improta", "text": "Carriera.\nIn Serie A ha giocato con , e , totalizzando complessivamente 205 presenze e 25 reti. Ha inoltre disputato oltre 150 incontri in Serie B, con 12 reti complessive, con le maglie di SPAL, , Catanzaro e . Chiude la carriera calcistica in Serie C2 con la Frattese.\nLa sua cessione dal alla port\u00f2 a manifestazioni a Posillipo, il suo quartiere, sfociate anche in scontri con persone reputate vicine a dirigenti che avevano avallato la sua cessione.\nDopo il ritiro.\nDopo aver allenato per circa un decennio tra la fine degli anni Ottanta e l'inizio dei 90 in Interregionale e in C,\u00e8 stato opinionista per la rete privata Canale 34 di Napoli, offrendo il suo contributo alla trasmissione \"Number Two\", diretta da Ivan Zazzaroni e continua, al novembre 2017, a fare l'opinionista, ormai da diversi anni presso l'emittente privata napoletana Canale 21 dove \u00e8 ospite fisso della trasmissione della domenica sera \"Campania Sport\", condotta da Umberto Chiariello.\nHa ricoperto per tre anni il ruolo di Presidente del Comitato Regionale Campania della F.I.G.C. Settore Giovanile e Scolastico. \nNel febbraio 2003 entra a far parte dell'organigramma societario del , divenendo dopo qualche mese direttore generale del club, carica che ricopre sino all'estate 2006, quando la societ\u00e0 fallisce.\nNella stagione 2007-2008 ha ricevuto l'incarico di direttore generale dalla nuova propriet\u00e0 del , mentre l'anno dopo passa dalla scrivania in panchina, come allenatore in seconda di Nicola Provenza. \nNella stagione 2013-2014 diventa consigliere personale del Presidente Manniello alla . Dopo due stagioni, in concomitanza dell'inizio del campionato 2015-16, Improta lascia l'incarico con la squadra stabiese, divenendone per\u00f2 il suo club manager.\nIl 12 gennaio 2021 rassegna le sue dimissioni dal club campano, accettando il ruolo di direttore dell'area tecnica della ."}
{"id": "2262176", "revid": "91078", "url": "https://it.wikipedia.org/wiki?curid=2262176", "title": "Pininfarina B0", "text": ""}
{"id": "2262177", "revid": "599013", "url": "https://it.wikipedia.org/wiki?curid=2262177", "title": "Claudio Vellani", "text": "Carriera.\nLa sua carriera da terzino di fascia \u00e8 legata soprattutto al con cui ha collezionato circa 198 presenze e 5 reti in serie B diventando uno dei calciatori pi\u00f9 legati di sempre alla squadra modenese.\nInizia la sua carriera con il contribuendo nella stagione 1964-1965 alla promozione in Serie C della sua squadra.\nL'anno seguente passa al Modena, dove Maino Neri lo fa debuttare in serie B il 26 settembre 1965 a Pisa: alla fine di quel campionato, colleziona 20 presenze siglando anche una rete. Vellani resta per sette anni a Modena prima di continuare la carriera da professionista nel (dove gioca tra gli altri con Giuseppe Materazzi) e nel Matera. Chiude la carriera a Carpi.\n\u00c8 stato anche osservatore dell'Udinese allenata da Luigi De Canio, suo ex compagno a Matera."}
{"id": "2262178", "revid": "110157", "url": "https://it.wikipedia.org/wiki?curid=2262178", "title": "Amatore", "text": "Origine e diffusione.\nDeriva dal nome \"cognomen\" romano \"Amator\", tratto dal verbo \"amare\", col significato di \"amatore\", \"colui che ama\", adottato come nome individuale in ambienti cristiani con riferimento all'amore verso Dio. Ulteriore spinta al suo utilizzo \u00e8 poi arrivata grazie al culto dei diversi santi cos\u00ec chiamati.\nIl nome gode oggi di scarsa diffusione, ed \u00e8 attestato sporadicamente in tutta Italia, con quasi met\u00e0 delle occorrenze in Lombardia. Per semantica, Amatore \u00e8 analogo ai nomi Amanzio e, limitatamente al significato religioso, Amedeo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "2262181", "revid": "729019", "url": "https://it.wikipedia.org/wiki?curid=2262181", "title": "Aeroporto di Banjul-Yundum", "text": "L'Aeroporto Internazionale di Banjul, anche conosciuto come Yundum International (IATA:BJL, ICAO:GBYD), \u00e8 l'aeroporto di Banjul, capitale della Repubblica del Gambia. Nel 2004 vi sono transitati 310.719 passeggeri.\nIl Banjul International \u00e8 stato selezionato come pista di atterraggio alternativa nel caso di un'emergenza per uno degli Space Shuttle della NASA."}
{"id": "2262182", "revid": "3831", "url": "https://it.wikipedia.org/wiki?curid=2262182", "title": "Cinque Famiglie", "text": ""}
{"id": "2262191", "revid": "110157", "url": "https://it.wikipedia.org/wiki?curid=2262191", "title": "Gli anni della Repubblica", "text": "Gli anni della Repubblica \u00e8 un saggio storico di Giorgio Amendola, edito dalla casa editrice Editori Riuniti nella collana \"Biblioteca di storia\".\nCaratteristiche.\nIl volume (356 pagine), \u00e8 una raccolta di saggi incentrati su alcuni essenziali filoni tematici: l'avanzata democratica, la classe operaia nel trentennio, il balzo in avanti del Mezzogiorno, le travagliate vicende dei primi anni della nostra Repubblica.\nL'autore ripercorre cos\u00ec gli anni delle grandi lotte popolari del periodo 1948 - 1953, studiando il rapporto tra la trasformazione della societ\u00e0 italiana (e della classe operaia) e la crisi degli anni Sessanta.\nStruttura.\nL'opera \u00e8 suddivisa in tre parti:\nParte prima: L'avanzata democratica\n1. L'avvento della Repubblica\n2. La rottura della coalizione tripartita: maggio 1947\n3. Il PCI all'opposizione. La lotta contro lo scelbismo\n4. La crisi della societ\u00e0 italiana e il partito comunista\nParte seconda: La classe operaia nel trentennio \n1. La classe operaia nel ventennio repubblicano\n2. Le conferenze operaie comuniste\n3. La classe operaia nel decennio 1961-1971\nParte terza: Il balzo del Mezzogiorno \n1. Il balzo del Mezzogiorno (1943-1953)\n2. Togliatti e il Mezzogiorno\nIl volume si conclude con un indice dei nomi citati."}
{"id": "2262200", "revid": "1798099", "url": "https://it.wikipedia.org/wiki?curid=2262200", "title": "Tornado Alley", "text": "La Tornado Alley \u00e8 un termine comune per designare una regione centrale degli Stati Uniti d'America, che si estende su diversi Stati, o parti di essi, ed \u00e8 caratterizzata dall'alta frequenza della formazione di tornado.\nLocalizzazione.\nComprende le pianure dei fiumi Mississippi e Ohio, e la valle del basso corso del fiume Missouri, cos\u00ec come la parte sud-orientale degli Stati Uniti. Sebbene nessuna regione degli Stati Uniti sia completamente immune al fenomeno dei tornado, essi si presentano con maggiore frequenza nella regione delle Grandi Pianure, tra le Montagne Rocciose e gli Appalachi.\nGli Stati di Oklahoma, Kansas, Arkansas, Missouri e Iowa sono interamente compresi nella Tornado Alley. A questi si aggiunge il nord-est del Texas, il Colorado orientale, il nord della Louisiana, il centro e il sud di Minnesota e Sud Dakota, il nord-ovest del Mississippi, centro e il sud dell'Illinois, l'Indiana sudoccidentale, sud-est e sud-ovest del Nebraska, piccole aree dell'estremo ovest di Tennessee e Kentucky e alcune regioni del Wisconsin ed anche la zona occidentale della Florida.\nDefinizione.\nIl \"National Weather Service\", un'agenzia della NOAA, non utilizza alcuna definizione di \"Tornado Alley\", quindi non vi \u00e8 alcuna connessione ufficiale. Secondo il \"National Severe Storms Laboratory\", l'origine e la diffusione della parola sarebbe da imputarsi ai media, e senza l'utilizzo di alcuna base scientifica per la designazione di una vasta area con confini mal definiti, ma in cui sono frequenti fenomeni meteorologici di questo tipo."}
{"id": "2262204", "revid": "767487", "url": "https://it.wikipedia.org/wiki?curid=2262204", "title": "Pancromatico", "text": "Si dice pancromatico un materiale sensibile a tutte le lunghezze d'onda dello spettro visibile, sintetizzate per comodit\u00e0 nelle tre bande ottiche: rosso, verde e blu.\nIn fotografia.\nIl bromuro d'argento che costituisce la sostanza sensibile alla luce dei materiali fotografici, \u00e8 sensibile solo al blu e viene reso sensibile anche al verde, ottenendo cos\u00ec un materiale ortocromatico, anche al rosso, ottenendo un falso pancromatismo usato nelle pellicole e carte a colori, al verde ed al rosso ottenendo un pancromatico. \nL'estensione della sensibilit\u00e0 cromatica si ottiene con l'aggiunta di sostanze dette \"cromatizzatori\" al bromuro d'argento. Sono quindi da considerarsi pancromatici tutti i materiali fotografici da ripresa, e, in certo qual modo, i sensori digitali. Le pellicole B/N ortocromatiche, diffuse fino agli anni cinquanta per la loro maggiore economicit\u00e0 e in seguito utilizzate solo in fotomeccanica, sono oggi quasi scomparse.\nNel telerilevamento.\nIn caso di immagini digitali ottenute da satelliti per telerilevamento, un'immagine in pancromatico \u00e8 molto utile, in quanto permette di raggiungere risoluzioni spaziali maggiori, meglio anche della risoluzione multispettrale. Un esempio per tutti, il satellite QuickBird produce immagini pancromatiche dove un pixel equivale ad un'area di 60 x 60 centimetri, mentre in multispettrale un pixel corrisponderebbe ad un'area di 2,4 x 2,4 metri."}
{"id": "2262205", "revid": "104092695", "url": "https://it.wikipedia.org/wiki?curid=2262205", "title": "Il Rosa e il Nero", "text": "Il Rosa e il Nero \u00e8 un'opera teatrale diretta e interpretata da Carmelo Bene, messa in scena per la prima volta nel 1966. Tratta dal romanzo omonimo dello stesso Bene che \u00e8 una rivisitazione di \"Il monaco\" (\"The Monk\"), di Matthew Gregory Lewis. Costumi e colonna sonora realizzata da Carmelo Bene con partiture per Maria Monti di Sylvano Bussotti; le canzoni \"Il re dell'acqua\", \"Ninna nanna\", \"Serenata spagnola\" sono di Silvano Spadaccino; collaborazione elettronica alla colonna sonora di Vittorio Gelmetti. Inoltre: synket di Paul Ketoff; fonico Elia Jezzi; realizzatore tecnico Remo D'Angelo. Scene di Salvatore Vendittelli. \nLo spettacolo teatrale, che \"eccede il capolavoro\", a dire di Bene, ebbe, nell'edizione del '66, un grande successo di pubblico, tra i cui presenti in sala figuravano i nomi di Luchino Visconti, Anna Magnani, Monica Vitti, Pier Paolo Pasolini, Giuseppe Patroni Griffi e i poeti del gruppo '63. \nUno stralcio della \"trama\".\nLa (non) storia, tanto per attenersi al linguaggio beniano, ambientata in un convento ispanico, ha per protagonisti il priore Ambrosio, in odore di santit\u00e0, e il novizio Rosario (che poi si scoprir\u00e0 essere una donna, ovvero Matilda, alias il diavolo). Il filo rosso che lega i personaggi sembrerebbe cos\u00ec essere quello della tematica medievale (ovviamente ecceduta e inattendibile, secondo la prassi beniana) della tentazione, della santit\u00e0 e della salvezza mancate. Ambrosio alla fine cede alla tentatrice Matilda e muore con in bocca i versi del sonetto dantesco \"tanto gentile e tanto onesta pare la donna mia...\", un'allusione tragicomica e sorniona riguardo al fatto che Matilda sembrava quello che in effetti non era. Le ritrosie di Matilda che \"sembrano\", per l'appunto, volere simulare la salvezza di Ambrosio, in realt\u00e0 non fanno altro che accentuare il desiderio terreno del povero priore, la cui lussuria verr\u00e0 sempre pi\u00f9 resa manifesta e mieter\u00e0 altre vittime (Antonia e sua madre Elvira). A un certo punto di questa escalation del desiderio dovuto al gioco perverso della donna, tra simulazione e dissimulazione Matilda sembra definitivamente rinunciare alla possibile pretesa di legarsi \"sentimentalmente\", promettendo o facendo credere di voler andare in clausura, chiedendo soltanto come ultima cosa ad Ambrosio \"un pegno\" della sua \"stima\"... \nNell'atto di prendere la rosa Ambrosio viene morso da un serpente che era nascosto tra i fiori. Matilda bacia e succhia la mano di Ambrosio, rivolto estasiato all'immagine della Madonna dipinta del quadro appeso alla parete. Lei dunque si toglie il cappuccio ridestando il priore assorto che trasale, allorch\u00e9 vede l'incredibile somiglianza tra la Madonna e Matilda la quale gli dice espressamente di essere lei l'originale, e quel dipinto era il suo ritratto, che aveva fatto eseguire tempo addietro da un noto pittore veneziano. Matilda domanda se pu\u00f2 restare e Ambrosio, afono, risponde in modo irresoluto: \"Lasciami solo rimani compagna della mia solitudine, rimani?!\" Matilda lancia un grido lacerante, in quanto il veleno (ammesso che si voglia prestar fede alla demoniaca donna) sembra stia facendo il suo effetto. La \"pietruzza\" Matilda, a quanto pare, millanta di essersi sacrificata per salvare il \"diamante\" Ambrosio, il quale non vuole affatto che lei muoia. Qui la diabolica Matilda, giocando sulla debolezza e bont\u00e0 del priore, fornisce in definitiva, implicitamente, solo due opzioni, vale a dire nessuna via d'uscita: se lei deve vivere \u00e8 solo per amarlo in definitiva senza l'alone della devozione che si deve a un santo, altrimenti... Ambrosio, stregato, risolve la sua ambivalenza: \"Non posso non devo ma vivi, Matilda, oh, vivi!\" Finisce cos\u00ec per cedere e i due si ritrovano abbracciati in un lungo bacio, interrotto con l'entrata in scena di Antonia che si trova davanti due opere d'arte: un dipinto e una statua (in quanto Matilda resta immobile come fosse di cera). Ambrosio per stornare l'attenzione bacia le labbra della Madonna del quadro. Antonia gli parla di sua madre gravemente ammalata e lo vorrebbe come suo confessore dato che non sa a chi altro rivolgersi. Ambrosio accetta. Uscita di scena Antonia, il priore monologa: \"Ahhh, potessi essere sciolto dai voti! Dichiarare il mio amore al cospetto del cielo e della terra! [...] Oh, un bacio strappato a quelle labbra rosse! [...] Non la potr\u00f2 avere mai! Non potr\u00e0 essere mia in matrimonio...!\". Ambrosio guarda Matilda con odio e poi l'immagine e colto da un raptus cerca di strapparla dalla parete ma riesce ad avere fra le mani solo la cornice, dato che il dipinto era in realt\u00e0 un affresco. Scaglia la cornice per terra, calpestando ripetutamente il dipinto assente, imprecando: \"Prostituta!\"."}
{"id": "2262206", "revid": "287204", "url": "https://it.wikipedia.org/wiki?curid=2262206", "title": "Aryabhatiya", "text": ""}
{"id": "2262215", "revid": "129019", "url": "https://it.wikipedia.org/wiki?curid=2262215", "title": "Gunners", "text": ""}
{"id": "2262228", "revid": "287204", "url": "https://it.wikipedia.org/wiki?curid=2262228", "title": "Colla (disambigua)", "text": ""}
{"id": "2262239", "revid": "124229296", "url": "https://it.wikipedia.org/wiki?curid=2262239", "title": "Protettorato di Oliver e Richard Cromwell", "text": "Il Protettorato di Oliver e Richard Cromwell coincide con un periodo della storia inglese compreso tra il 1653 - quando Oliver Cromwell, dopo aver assoggettato il Parlamento inglese, si fece nominare Lord Protettore - e il 1659 - quando il successore di Oliver, Richard Cromwell, abbandon\u00f2 la sua carica di Lord Protettore, sicch\u00e9 gli Stuart, sotto Carlo II, poterono fare ritorno in Inghilterra e restaurare la monarchia."}
{"id": "2262240", "revid": "181073", "url": "https://it.wikipedia.org/wiki?curid=2262240", "title": "Alnus alnobetula", "text": "L'ontano verde (Alnus alnobetula ) \u00e8 una pianta legnosa caducifolia della famiglia delle Betulacee.\nDescrizione.\nSi tratta di un grande arbusto alto dai 3 ai 5 metri con una corteccia grigia liscia anche in et\u00e0 avanzata. Le foglie sono verde brillante, di forma ovoidale, lunghe 3\u20138\u00a0cm e larghe 2\u20136\u00a0cm. Le infiorescenze, a differenza di altri ontani, appaiono nella tarda primavera dopo le foglie. Gli amenti maschili, lunghi 4\u20138\u00a0cm, sono pendenti. Le infiorescenze femminili, nel tardo autunno quando sono mature, sono lunghe 1\u00a0cm e larghe 0,7\u00a0cm. I semi sono piccoli, lunghi 1\u20132\u00a0mm, marrone chiaro.\nEcologia.\n\"A. alnobetula\" ha un sistema radicale poco profondo. Si tratta di una pianta a crescita rapida che gode della presenza di molta luce. \u00c8 una specie che si adatta bene anche a terreni poveri contribuendo all\u2019aumento della fertilit\u00e0 del suolo e favorendo la ventilazione della zona superficiale. Nelle radici poco profonde della pianta vivono infatti, ospitati in particolari tubercoli, microorganismi azotofissatori che arricchiscono il suolo fissando l\u2019azoto atmosferico. \nDistribuzione e habitat.\nLa specie ha un areale oloartico che si estende dal Nord America all'Europa e all'Asia sino alla Siberia. In Italia \u00e8 presente principalmente sulle Alpi, crescendo bene tra i 200m ed i 1900m sul livello del mare.\nS\u00ec adatta ottimamente alle aree umide, trovandosi principalmente lungo le rive di torrenti, fiumi e laghi.\nAlle quote pi\u00f9 elevate ed in presenza di terreni poveri o di nuova formazione svolge il ruolo di specie pioniera, esprimendo esemplari arbustivi di dimensioni contenute rispetto all'optimum.\nTassonomia.\nSono note le seguenti sottospecie:\nUsi.\nViene usato qualche volta per la riforestazione su terreni poco fertili dato che \u00e8 in grado di arricchirli grazie ai suoi noduli fissatori di azoto e allo stesso tempo non cresce in maniera tale da competere con le altre specie arboree prescelte. \"A. sinuata\" pu\u00f2 aggiungere al terreno circa 25\u00a0kg di azoto per acro all'anno."}
{"id": "2262244", "revid": "1410376", "url": "https://it.wikipedia.org/wiki?curid=2262244", "title": "Andrea Orsini", "text": "Biografia.\nAttivit\u00e0 politica.\nInizia la carriera politica con il Partito Liberale Italiano, di cui \u00e8 coordinatore dell'Esecutivo nazionale dal 1987 al 1992. Aderisce poi a Forza Italia, diventandone dirigente nazionale dell'Ufficio Elettorale (1998-2004), presidente della Commissione nazionale di Garanzia e membro del Comitato di Presidenza.\nElezione a deputato.\nAlle elezioni politiche del 2001 viene eletto Camera dei Deputati nel collegio uninominale di Arzignano, sostenuto dalla coalizione della Casa delle Libert\u00e0.\nRicandidato deputato nel 2006 nelle liste di Forza Italia nella circoscrizione Lombardia 3, non viene rieletto; torna a Montecitorio nel 2008, quando viene eletto deputato col Popolo della Libert\u00e0.\nNella XVI legislatura \u00e8 stato vicepresidente della Giunta per le elezioni e coordinatore del Comitato per le ineleggibilit\u00e0 e le decadenze.\nIl 18 febbraio 2011 lascia il gruppo parlamentare del PdL per passare al gruppo di Popolo e Territorio, a sostegno della maggioranza del Governo Berlusconi IV.\nNel 2013 \u00e8 ricandidato alla Camera, nelle liste del Popolo della Libert\u00e0 nella circoscrizione Lombardia 1, ma non viene rieletto.\nTorna nuovamente a Montecitorio nel 2018, quando viene eletto deputato nelle liste di Forza Italia nella circoscrizione Lombardia 3."}
{"id": "2262248", "revid": "79513", "url": "https://it.wikipedia.org/wiki?curid=2262248", "title": "Giuseppe Gaggini", "text": ""}
{"id": "2262249", "revid": "1745361", "url": "https://it.wikipedia.org/wiki?curid=2262249", "title": "Sono apparso alla Madonna", "text": "Sono apparso alla Madonna \u00e8 un libro di Carmelo Bene pubblicato nel 1983 ed \u00e8 una forma di autobiografia, riferita da Bene come \"rischiosissima, immaginaria e reale a un tempo\", fondata \"sul proprio non esserci, sull'abbandono, sulla mancanza.\" Tra il racconto immaginario ed eventi accaduti realmente notevole \u00e8 per esempio la memorabile \"lettura di Dante\" dalla Torre degli Asinelli a Bologna, descritta con un linguaggio arcaico e immaginifico. Il titolo del libro avrebbe dovuto essere tratto proprio da questa esperienza, ma fu l'inconsapevole Ruggero Orlando a suggerirlo, una notte a Forte dei Marmi, mentre Carmelo Bene e suoi ospiti erano alle prese con delle estenuanti partite di ping-pong. Leggiamo nella \"Vita di Carmelo Bene\"...\nStile.\nOltre all'abbondanza di arcaismi nella resa stilistica, va considerato che la lingua e il linguaggio che usa Bene in questo libro (e anche in altre suoi scritti) spesso e volentieri accentuano un senso ritmico e musicale del dire, al limite della versificazione lirica. Per es. di ritorno a Otranto, dopo la parentesi del Teatro Laboratorio, Bene descrive la \"visione\" che si spalanca dal balcone della villa dei suoi a Santa Cesarea Terme, la \"scogliera e il Mar Ionio pavone d'infinite correnti fatate\", che non ha nulla di prosaico e descrittivo:\nIl libro \u00e8 pervaso da questa \"arcaica prosa ritmica e musicale\", che fa spesso immaginare piuttosto a un \"poema autobiografico\" che a una mera autobiografia (quantunque venata dall'immaginario), sottratto alla convenienza e alla struttura del verso, e forse per questo (essendo sottaciuto e inespresso) pi\u00f9 poetico..\nTra immaginario e autobiografico.\nCome autobiografia, anche se in un certo senso attendibile, \u00e8 volutamente priva di date e apparentemente esentata dal rapporto col tempo \"chronos\", contrariamente alla \"Vita di Carmelo Bene\" scritta in collaborazione con Giancarlo Dotto, che \u00e8 pi\u00f9 divulgativa. Infatti, in \"Sono apparso alla Madonna\" (ma anche altrove), il linguaggio, volutamente e adeguatamente \"arcaico\", \u00e8 spesso \"criptico\" (almeno lo poteva sembrare quando apparve per la prima volta nelle librerie) per i \"lettori comuni\", come se si volesse escludere dalla lettura i non addetti ai lavori, o volere intenzionalmente farlo diventare un libro d'\u00e9lite. Ecco uno stralcio della sezione del libro che porta il titolo omonimo...\nPer quanto riguarda il contenuto le cose scritte in questo libro, fatti i dovuti \"distinguo\", sono quasi le stesse ripetute, in un linguaggio naturalmente pi\u00f9 comprensibile e divulgativo, in \"Vita di Carmelo Bene\".\nCapitoli del libro.\nFine primo atto.\nIl senso autobiografico del libro (seppur avvolto in un alone immaginario) \u00e8 dettato immediatamente gi\u00e0 dalle prime righe del suo \"incipit\":\nQuesto \"bisticcio etnico\" tollerante si rifletter\u00e0 nel barocchismo beniano e nella sua ricerca d'altrove. L'\"autore\" addurrebbe comunque la possibilit\u00e0 di una sua possibile discendenza nomade o gitana dato che il cognome Bene \u00e8 molto diffuso in Ungheria. Per l'artista resta scontato il fatto che non esiste la Puglia ma le Puglie. L'infante Carmelo si ritrover\u00e0 cos\u00ec immerso in questo alone storico-immaginario, materia per i primi rudimenti del suo teatro. Bene racconta (cos\u00ec come in \"Vita di Carmelo Bene\") delle effigi mariane adorate che la sua curiosit\u00e0 infantile volle profanare, scoprendone la loro inconsistenza strutturale ed estetica, portandolo presto alla disillusa considerazione e al rifiuto della vanit\u00e0 di qualsiasi culto d'immagine, facendo nascere in lui il \"desiderio\" dell'\"irrapresentabile\". Disillusione e rifiuto toccati in sorte secoli addietro anche a \"Frate Asino\", una volta saputo dell'autorialit\u00e0 del dipinto della Madonna da lui tanto agognata. Bene ricorda le messe servite da piccolo, a Campi Salentina e a Lecce, la perversione (pedofilia) di certi preti da lui frequentati, l'esperienza di essere palleggiato da una moltitudine di donne mezzo ignude che lavoravano nella fabbrica di tabacco dei suoi genitori. Il nauseante turpiloquio del latino \"maccheronico\" popolare delle messe (allora in latino) che Bene considerava un \"vilipendio alla religiosit\u00e0\" lo porta a quella...\nQuindi l'immaginario come \"non storia\", precocemente subentra prepotente nella vita di Carmelo Bene che d'ora in poi si \"rifiuter\u00e0 di crescere\", di imputridire, onde poter educare il proprio \"femminile\", in quanto \"abbandono\".\nDopo questo escursus di stupore e disillusione infantile Bene si ritrova di colpo a frequentare la facolt\u00e0 di legge a Roma. Ricorda i suoi primi spettacoli teatrali (\"Caligola\", Dottor Jekyll, con Marcello Barlocco, ), le sue vicissitudini artistiche e personali, gli arresti e la moltitudine di notti passate nei vari commissariati di zona, le risse, i tassi alcolici e gli abusi sempre elevati, la storia sentimentale con Giuliana, la sorprese di aspettare un figlio da costei, il breve periodo genovese, la scoperta dell'Ulysses di James Joyce, del suo \"fantasma verdiano\", i suoi letti affollati da donne... Dopo Genova, scrive Bene, comincia\nQuesta \"visitazione ossessiva dei corpi femminili\", spiega Bene, non \u00e8 il dongiovannismo dell'impotenza deprecato da \"certo femminismo\", ma \u00e8\nSpesso dalle innumeri fonti sentiamo Bene parlare della mancanza, dell'assenza del femminile che vi \u00e8 nella donna, ammettendo di non aver mai conosciuto \"una donna che avesse l'un per cento di \"femminile\"\". \nBene, per\u00f2 fa una precisazione importante confessando che\nLa donna ricerca sempre un'identit\u00e0 maschile e questo \"femminile\" che a lei manca se lo accoller\u00e0 qualcun altro: l'uomo.\nDopo Genova, Bene racconta dell'esperienza del Teatro Laboratorio (1961) in piazza San Cosimato n. 23 e dei suoi abituali frequentatori: Alberto Moravia, Pier Paolo Pasolini, Alberto Arbasino, Ennio Flaiano, Angelo Maria Ripellino, Elsa Morante, Sandro Penna ed altri. In questo locale vedranno la luce il \"Pinocchio\", \"Spettacolo-concerto Majakovskij\", \"Amleto\", \"Addio porco\", \"Cristo 63\"... Bene comunque spentisce il mito delle \"cantine\" per quanto riguarda i suoi spettacoli che si davano, tranne qualche rara occasione, quasi sempre in teatri tradizionali. Risale gi\u00e0 a questo periodo la sua febbrile \"ricerca musicale\", accennando al tenore Giuseppe Di Stefano, giudicato da Carmelo Bene, d'accordo con Toscanini, la pi\u00f9 bella voce mai ascoltata. Per quanto concerne le prove di scrittutra di questo periodo di ricerca, Bene scrive che:\nParla cos\u00ec bene del suo apprendistato di ricerca come \"scandalo della ragione\" che i critici e i gazzettieri impreparati immancabilmente fraintendevano facendone \"ragion di scandalo\", dicendo che la sua...\nAggiungendo dunque che l'inizio del suo teatro ebbe luogo\nBene prosegue nella sua autobiografia raccontando, con profusione di aneddoti e toni elogiativi, della compagnia D'Origlia-Palmi da cui preleva per il suo Teatro Laboratorio attori come Alfiero Vincenti, Luigi Mezzanotte e Manlio Nevastri (in arte Nistri). Di questa singolare compagnia, \"fuori corso\", considerata dall'artista salentino il massimo esempio del teatro del '900, leggiamo:\nBene dunque prosegue raccontando del Cristo 63 e del fatidico piscio che poi fu causa della chiusura del Teatro Laboratorio, e delle tante vicende e accese polemiche avutesi in quegli anni, della critica spaccata in due tra sostenitori e detrattori, acquistando cos\u00ec la fama di \"enfant terrible\". Sono questi gli anni dell'\"Ubu roi\", dell'\"Edoardo II\", della storica Salom\u00e8, la cui parte di Giovanni Battista era interpretata da uno straordinario Franco Citti.\nAttrici.\nQuesto capitolo prosegue la \"'dissertazione\" sul \"femminile\" assente nella donna. Racconta della conoscenza di Lydia, che sar\u00e0 sua compagna e manager per i prossimi diciotto anni. Per quanto riguarda le donne e l'assenza in loro del \"femminile\" Bene insiste:\nInoltre Bene accenna brevemente alla questione dell'uguaglianza propagandata della donna\", \"sfigurata dalla historia al maschile\", avendo in s\u00e9\nQuindi Bene deduce che\nE conclude:\nBene stringe amicizia con Roberto Lerici e, quindi, dopo l'esperienza del Teatro Laboratorio, \u00e8 di nuovo \u00e8 Otranto, nella sua villa a Santa Cesarea Terme dove scrive il romanzo \"Nostra Signora dei Turchi\".\nL'artista salentino infine accenna al declino della letteratura italiana e del suo esito borghese e sciatto, salvando comunque da questa deriva Tommaso Landolfi, Ennio Flaiano, Pier Paolo Pasolini, Alberto Arbasino, Carlo Emilio Gadda, Antonio Pizzuto pi\u00f9 qualcun altro e, andando pi\u00f9 indietro nel tempo, Dino Campana, Guido Gozzano...\nFrancesco Siciliani e i \"cretini con lampi d'imbecillit\u00e0\".\nLa stesura e la pubblicazione del libro \"Sono apparso alla Madonna\" avviene durante il periodo \"concertistico\" in cui predomina la \"macchina attoriale\". Con il sostegno del maestro Francesco Siciliani (rimasto affascinato dalla musicalit\u00e0 del \"Riccardo III\" del '77), Bene avr\u00e0 modo di portare in scena i suoi tre spettacoli (Manfred, Egmont e Hyperion). Questo capitolo \u00e8 appunto dedicato per intero a questa esperienza con il maestro.\nIncomprensione (a Lydia).\nOvviamente questo capitolo, come si pu\u00f2 facilmente intuire \u00e8 dedicato a Lydia Mancinelli, compagna di viaggio di tanti anni della vita e della carriera dell'artista. Oltre ad altre cose dettate dallo \"flusso di coscienza\" beniano-joyciano, il \"leimotiv\" \u00e8 l'\"incomprensione\" (di cui fornisce una splendida \"descrizione\"), l'indeterminatezza dell'infanzia, e poi le sue gite domenicali a Lecce da sua zia Raffaella dove insieme a lei si esercitava al canto (giudicato dalla zia \"stonatissimo\") e a leggere senza comprendere \"i versi dell'Apemanto\" in \"Timone d'Atene\" e dei classici elisabettiani...\nPalco di prosa (Giuseppe Di Stefano).\nCapitolo dedicato al tenore Giuseppe Di Stefano, da Bene considerato la pi\u00f9 bella voce mai ascoltata. Qui Bene elogia il teatro lirico deprecando quello di prosa, raccontando un aneddoto significativo ed esilarante al tempo stesso di una cosa che gli successe da bambino. La nonna portava l'infante Carmelo al teatro di prosa ma questi poneva domande talmente fuori luogo s\u00ec da farla irritare. In questo modo Bene racconta il dialogo con la nonna: \u00ab\nSalvador Dal\u00ed.\nQuesto capitolo \u00e8 dedicato a Salvador Dal\u00ed dove si accenna a qualche incontro fra i due artisti. Dal\u00ed aveva visionato \"Nostra Signora dei Turchi\", film anti 68 per eccellenza, definendolo daliniano (\"Dalinien\"), e in una delle loro discussioni informali, il pittore spagnolo \"raccomandava\" a Bene:\nSi parla altres\u00ec dell\"'erotismo\" e del \"porno\", citando come massimi rappresentanti pornografi Franz Kafka, Jean Genet, ...\nBene non manca di inveire contro la \"messa in scena\" e il \"teatro scorreggione dell'io\", deprecando il ruolo dei registi a teatro (Giorgio Strehler, Luigi Squarzina, ecc.) che paragona a dei trovarobe.\nSono apparso alla madonna.\nQuesto capitolo, che d\u00e0 il titolo al libro, ricorda la Lectura Dantis del 31 luglio del 1981 fatta da Carmelo Bene dalla Torre degli Asinelli a Bologna per commemorare l'anniversario della strage alla stazione. Viene fatto il raffronto dell'evento dei versi danteschi \"recitati\" o meglio \"detti\" con il cosiddetto \"monologo dei cretini\" di \"Nostra Signora dei Turchi\" e Frate Asino.\nVedi anche sopra la sezione Tra immaginario e biografico\n\"Ma quelli che vedono, non vedono quello che vedono\".\nQuesto capitolo \u00e8 dedicato alla cosiddetta \"parentesi cinematografica\" che Bene definisce \"eroica\", costituita da cinque lungometraggi (\"Nostra Signora dei Turchi\", \"Capricci\", \"Don Giovanni\", \"Salom\u00e8\" e \"Un Amleto di meno\") e alcuni cortometraggi tra cui \"Hermitage\". Carmelo Bene parla qui de primi tre film e di \"Nostra Signora dei Turchi\", in particolare, racconter\u00e0 le sue riprese effettuate nel Salento e le varie vicissitutidini e fraintendimenti occorsi, la sua presentazione e premiazione al Festival di Venezia del 1968, lo schiaffo della Peragallo concesso all'inviato di punta della Rai, Carlo Mazzarella, le critiche, il dissenso e il furore suscitato dalla sua proiezione, ecc. Di questo film Carmelo Bene dice con una punta d'amarezza:\nEduardo.\nCapitolo dedicato al suo amico di vecchia data Eduardo De Filippo e al suo modo estremamente professionale di fare teatro. Di lui scrive:\nTra gli aneddoti raccontati da Bene su Eduardo ce n'\u00e8 uno divertente riguardo alla convocazione nella sede dell'Espresso dei pi\u00f9 importanti esempi di tre diverse generazioni del teatro italiano (Eduardo De Filippo, Vittorio Gassman e Carmelo Bene). Il moderatore Nicola Chiaromonte cercava, secondo quanto racconta Bene, di suscitare polemiche fra i tre, ma essi \"pi\u00f9 discutevano e pi\u00f9 andavano d'accordo\". Alla domanda conclusiva di Chiaromonte \"cosa si pu\u00f2 fare per l'attore?\" Eduardo rispose: \"Complicargli la vita\".\n\"Eusebio\".\nCapitolo che parla di Eugenio Montale (Eusebio) che Bene un tempo frequentava in Versilia, sebbene non ne fosse un estimatore. L'artista salentino considera la poesia come...\nCose che, asserisce Bene, Montale non possiede, definendo i suoi versi come il \"testamento d'uno strozzino\", oppure \"di un crumiro dalla gotta incipiente\". A Montale, Bene contrappone, tra gli altri, Dino Campana da lui considerato il pi\u00f9 grande poeta del '900.\n\"Romeo e Giulietta\" a Parigi.\nQui Carmelo Bene ripercorre l'esperienza storica dell'edizione parigina (1976) del suo \"Romeo e Giulietta\" shakesperiano (sei repliche all'\"Op\u00e9ra-Comique\") di enorme successo, narrando le vicende, la conoscenza e la frequentazione dei suoi amici intellettuali francesi: Gilles Deleuze, Jacques Lacan, Michel Foucault, Pierre Klossowski e Jean-Paul Manganaro (\"l'unico amore della sua vita\").\nCon Gilles Deleuze ci fu un vero e proprio \"colpo di fulmine\", da cui nacque una duratura amicizia. Bene gli espone il progetto del suo prossimo Riccardo III e il filosofo francese entusiasta ne scrive un libro senza averlo visto. Insolita e singolare fu la conoscenza di Jacques Lacan che a fine spettacolo della prima del \"Romeo e Giulietta\" si presenta nel camerino di Carmelo Bene (sfinito e sudato) e dopo un saluto laconico fra i due (\"Bonsoir, ma\u00eetre\". \"Jacques Lacan, pas ma\u00eetre\"), ci fu un silenzio assoluto fra i due: nemmeno una parola. Carmelo Bene cos\u00ec commenta quel mutismo fatto di reciproca stima e attenzione:\nUn altro Amleto di meno.\nDedicato al suo Amleto shakesperiano pervertito in Laforgue.\nA Jules Laforgue.\nSi direbbe una lettera intima aperta indirizzata a Jules Laforgue in cui Bene spiega la sua considerazione, alquanto pessimistica, della donna (tutt'altro che femminile e redentrice), da un punto di vista diverso da quello del poeta francese citato in epigrafe, il quale vanneggia nella donna la sua essenza salvifica."}
{"id": "2262254", "revid": "1305772", "url": "https://it.wikipedia.org/wiki?curid=2262254", "title": "Karluk", "text": ""}
{"id": "2262257", "revid": "298055", "url": "https://it.wikipedia.org/wiki?curid=2262257", "title": "Reis (personaggio)", "text": ""}
{"id": "2262261", "revid": "6923", "url": "https://it.wikipedia.org/wiki?curid=2262261", "title": "San Giuseppe (Monza)", "text": "Il quartiere San Giuseppe \u00e8 un rione a sud-ovest della citt\u00e0 di Monza, ed \u00e8 amministrativamente appartenente alla Circoscrizione 4 della citt\u00e0.\nGenericamente consiste nella parte di territorio monzese delimitata da viale Lombardia, viale Romagna, via Marsala, e via Borgazzi. Confina ad ovest con San Fruttuoso, a nord con Triante e San Carlo e ad est con San Rocco.\nInfrastrutture e trasporti.\nIl quartiere \u00e8 servito dalle linee urbane z201, z202 e z208 ed extraurbana z221."}
{"id": "2262264", "revid": "767487", "url": "https://it.wikipedia.org/wiki?curid=2262264", "title": "Bolla di Eridano", "text": "La Bolla di Eridano \u00e8 una vasta struttura filamentosa nebulare osservabile nella banda dell'H\u03b1, originatasi circa 5 o 6 milioni di anni fa probabilmente da un'esplosione di supernova, e in continua espansione; \u00e8 molto pi\u00f9 debole e sottile rispetto alle altre due strutture filamentose giganti osservabili pi\u00f9 ad est, l'Anello di Barnard e la Nebulosa di Gum.\nOsservazione e struttura.\nLa bolla di Eridano si estende in direzione di tre costellazioni: occupa infatti la parte meridionale del Toro, gran parte della regione settentrionale di Eridano (da cui prende il nome) e la parte pi\u00f9 occidentale di Orione, dove quasi sembra sovraimporsi all'Anello di Barnard. La sua osservazione visuale \u00e8 praticamente impossibile, anche con grossi strumenti, mentre \u00e8 individuabile con un CCD molto sensibile alla luce infrarossa. Gran parte delle emissioni di questa nebulosa avvengono nella banda dell'H\u03b1. La sua posizione rispetto all'equatore galattico \u00e8 molto distante, a differenza della quasi totalit\u00e0 delle altre strutture di questo genere note finora.\nSecondo alcuni studi, questa struttura osservata sarebbe il risultato di una sovrapposizione prospettica di pi\u00f9 bolle separate, sospinte l'una contro l'altra dai forti venti stellari e dall'onda d'urto dalle stesse esplosioni che le hanno generate, piuttosto che una singola superbolla che si estende dalla regione dell'Anello di Barnard fino a latitudini galattiche cos\u00ec elevate. \u00c8 possibile individuare nella nebulosa due strutture ad arco: quella pi\u00f9 orientale \u00e8 anche la pi\u00f9 grande, ed \u00e8 stata chiamata Arco A; tramite l'analisi a pi\u00f9 lunghezze d'onda e lo studio della velocit\u00e0 radiale, \u00e8 emerso che l'arco A potrebbe essere una struttura indipendente sia dall'arco pi\u00f9 occidentale, l'Arco B, sia dall'Anello di Barnard, del quale potrebbe sembrare invece quasi un naturale proseguimento ad ovest (si noti come l'Anello di Barnard appare incompleto in direzione di Eridano). L'arco B, anche se pi\u00f9 piccolo, sarebbe invece pi\u00f9 vicino a noi, a una distanza di circa 150 parsec, contro i 210 parsec stimati per l'Arco A."}
{"id": "2262265", "revid": "22475", "url": "https://it.wikipedia.org/wiki?curid=2262265", "title": "Vita di Carmelo Bene", "text": "Vita di Carmelo Bene \u00e8 un libro scritto da Carmelo Bene in collaborazione con Giancarlo Dotto, edito da Bompiani. Libro autobiografico, tratta dunque, in modo divulgativo ed accessibile ai pi\u00f9, della vita di Carmelo Bene, del suo teatro, delle sue varie esperienze, della sua filosofia, dei suoi punti di vista, i vari scandali e conseguenze, ecc.. \u00c8 abbastanza esaustivo sia per coloro si accostano per la prima volta all'opera beniana, sia per appassionati ed esperti. La \"Vita di Carmelo Bene\" e \"Sono apparso alla Madonna\" del 1982 sono i soli due libri che si possono considerare \"autobiografici\" (e complementari), con la sola importante differenza: che il secondo, oltre ad abbracciare un arco di anni inferiore, \u00e8 meno preciso riguardo alle date, ed \u00e8 pi\u00f9 volutamente oscuro, meno esplicito. "}
{"id": "2262270", "revid": "486946", "url": "https://it.wikipedia.org/wiki?curid=2262270", "title": "Ontano verde", "text": ""}
{"id": "2262276", "revid": "196390", "url": "https://it.wikipedia.org/wiki?curid=2262276", "title": "Endosimbiosi seriale", "text": ""}
{"id": "2262279", "revid": "1305772", "url": "https://it.wikipedia.org/wiki?curid=2262279", "title": "Alberto Rondani", "text": "Biografia.\nNacque in una modesta casa di piazza Maggiore (oggi piazza Garibaldi), da Emilio e Maddalena Kollenz (figlia di un ufficiale austriaco). Rivendic\u00f2 sempre la discendenza della famiglia Rondani dalla nobile e antica famiglia Rondanini.\nA dieci anni veniva ammesso all'Accademia di Belle Arti di Parma, mentre contemporaneamente frequentava le scuole classiche, dove scrisse un sonetto e ottenne le lodi del suo insegnante. Diplomato con ottimi voti dal Liceo si iscrisse all'Universit\u00e0 di Parma, ma nel 1866 abbandon\u00f2 i corsi dopo soli sei mesi e si iscrisse alla Reale Accademia militare di Torino; in seguito al trasferimento della capitale italiana a Firenze, l'Accademia prolung\u00f2 i corsi fino a tre anni. Alberto la abbandon\u00f2 sdegnato e riprese gli studi letterari. Nel 1869 si laure\u00f2 in Belle Arti presso l'Universit\u00e0 di Padova.\nNel 1870 cominci\u00f2 a scrivere una critica sull'Esposizione Nazionale di Belle Arti di Parma e da quel momento scrisse critiche su varie mostre, soprattutto di quelle tenutesi a Milano, Parigi, Vienna e Monaco. Scrisse di molti artisti del suo tempo, tra cui Micchetti, Pasini, Morelli, Mussi, De Wittis, Induno, Monteverde e Tabacchi.\nNel settembre 1871 ottenne la cattedra di lettere italiane presso l'Istituto Tecnico di Parma. In quegli anni collabor\u00f2 con molte importanti riviste: \"Nuova Antologia\" (rivista di letteratura italiana) e \"L'Art\" (rivista francese). Nel 1887 divenne professore di Letteratura e Storia dell'arte alla Regia Accademia di Belle Arti. Alla difesa di quest'ultima, minacciata di soppressione, dedic\u00f2 gran parte dei suoi ultimi anni.\nNel 1898 lasci\u00f2 l'insegnamento all'Istituto Tecnico e all'Accademia, ritirandosi a vita privata.\nMor\u00ec a 65 anni a fu sepolto sotto un arco del cimitero della Villetta. L'Accademia di Belle Arti (ora Istituto d'Arte \"Paolo Toschi\") gli dedic\u00f2 un busto di marmo.\nFu una persona molto timida e riservata. Rifiut\u00f2 la cattedra di eloquenza alla Regia Universit\u00e0 di Parma, fu un convinto patriota e un assiduo seguace di Alessandro Manzoni. Si dice che quando and\u00f2 in pellegrinaggio da quello si gett\u00f2 in ginocchio e gli baci\u00f2 le mani.\nSua sorella Ermelinda (1843-1943) fu anch'essa una poetessa, tra le prime a scrivere in dialetto parmigiano; gran parte della sua produzione risulta per\u00f2 attualmente dispersa."}
{"id": "2262284", "revid": "301156", "url": "https://it.wikipedia.org/wiki?curid=2262284", "title": "Gallerie per lunghezza", "text": "Gallerie ferroviarie.\nIn questo elenco vengono presentate le principali gallerie ferroviarie del mondo in ordine di lunghezza (in metri) e la loro profondit\u00e0 massima. L'elenco contempla tutte le gallerie ferroviarie di lunghezza superiore a 10 km.\nIn giallo sono indicate le gallerie in avanzata fase di costruzione.\nGallerie stradali.\nIn questo elenco vengono presentate le principali gallerie stradali del mondo in ordine di lunghezza (in metri). L'elenco contempla le gallerie stradali di lunghezza superiore ai 5 km.\nIn giallo sono indicate le gallerie in avanzata fase di costruzione, in rosso quella dove i lavori sono sospesi.\nGallerie particolari.\nQuesta lista mostra gallerie non particolarmente significative per lunghezza ma comunque particolari per altri motivi."}
{"id": "2262297", "revid": "354397", "url": "https://it.wikipedia.org/wiki?curid=2262297", "title": "Metilmercurio", "text": "Metilmercurio \u00e8 un catione organometallico di formula [CH3Hg]+. \u00c8 molto tossico e si accumula facilmente nell'ambiente.\nDescrizione chimica di base.\n\"Metilmercurio\" \u00e8 l'abbreviazione con la quale si indica normalmente la specie \"catione monometilmercurio\". \u00c8 composto da un gruppo metile (CH3\u2212) legato ad uno ione mercurio(II); la formula chimica \u00e8 CH3Hg+, scritta a volte come MeHg+. Essendo uno ione carico positivamente, si combina facilmente con anioni come il cloruro (Cl\u2212), l'ossidrile (OH\u2212) e il nitrato (NO3\u2212). Ha anche una affinit\u00e0 molto elevata per anioni contenenti zolfo, e in particolare per il gruppo \u2212SH presente nell'amminoacido cisteina; forma quindi legami covalenti con le proteine contenenti cisteina. La specie metilmercurio pu\u00f2 legarsi a pi\u00f9 di una unit\u00e0 cisteina e pu\u00f2 migrare su altri siti delle proteine in grado di legare metalli.\nFonti di metilmercurio.\nFonti legate all'ambiente.\nNel passato il metilmercurio si formava direttamente o indirettamente in seguito a vari processi industriali, come la fabbricazione della acetaldeide. Attualmente le fonti antropogeniche che provocano inquinamento da metilmercurio sono limitate sostanzialmente alla combustione di rifiuti che contengano mercurio inorganico e alla combustione di combustibili fossili, e di carbone in particolare. Bench\u00e9 il mercurio inorganico sia presente solo in tracce in questi combustibili, la loro combustione su larga scala rilascia ogni anno nell'atmosfera circa 48 tonnellate di mercurio elementare nei soli Stati Uniti. Una quantit\u00e0 circa tripla di mercurio inorganico \u00e8 rilasciata da fonti naturali come i vulcani, gli incendi delle foreste e la meteorizzazione di rocce contenenti mercurio. Il metilmercurio si forma a partire dal mercurio inorganico per azione di organismi anaerobici che vivono in ecosistemi acquosi quali laghi, fiumi, zone umide, sedimenti, suoli e mari aperti. Questo fenomeno ha provocato tragici avvelenamenti da metilmercurio, detto malattia di Minamata, verificatisi nel pesce della Baia di Minamata in Giappone e a Grassy Narrows nell'Ontario (Canada). Nel primo caso il metilmercurio era un prodotto secondario indesiderato della reazione di sintesi dell'acetaldeide, nel secondo caso il mercurio proveniva dalla fabbricazione di cloro e idrossido di sodio e idrogeno a partire da salamoia, utilizzando celle elettrolitiche con mercurio liquido.\nFonti legate all'alimentazione.\nIl metilmercurio si forma in ambienti acquosi, e dato che non \u00e8 eliminato rapidamente dagli organismi, viene biomagnificato nella catena alimentare acquatica a partire dai batteri e il plancton, fino ai macroinvertebrati e ai pesci erbivori e piscivori. Ad ogni passaggio della catena alimentare la concentrazione del metilmercurio nell'organismo cresce, e la sua concentrazione nei predatori acquatici in cima alla catena alimentare pu\u00f2 essere un milione di volte maggiore rispetto alla concentrazione nell'acqua. Questo succede perch\u00e9 il metilmercurio ha una emivita di circa 72 giorni negli organismi acquatici, consentendone il bioaccumulo lungo la catena alimentare. Organismi come l'uomo, nonch\u00e9 uccelli e mammiferi che si cibano di pesci, come lontre e balene, consumano pesce dalla cima della catena alimentare e ingeriscono il metilmercurio che si \u00e8 formato nel processo descritto. Pesci e altre specie acquatiche costituiscono l'unica fonte significativa di esposizione al metilmercurio per gli esseri umani.\nLa concentrazione di metilmercurio in un dato pesce dipende dalla specie di pesce, dalla sua et\u00e0 e grandezza, e dal tipo di ambiente acquoso di provenienza. Di solito pesci piscivori come lo squalo, il pesce spada, il marlin, il tonno di grosse dimensioni, e altri contengono una maggior quantit\u00e0 di metilmercurio rispetto a pesci erbivori o di dimensioni minori come l'aringa. All'interno di una data specie di pesce, i pesci pi\u00f9 grandi e pi\u00f9 vecchi contengono pi\u00f9 metilmercurio dei pesci pi\u00f9 piccoli. I pesci che crescono in acque pi\u00f9 acide tendono a contenere pi\u00f9 metilmercurio. Nel sangue umano il metilmercurio ha una emivita di circa 50 giorni.\nVaccini.\nA differenza di quanto erroneamente propagandato da alcuni gruppi che osteggiano le vaccinazioni, i conservanti utilizzati in alcuni vaccini (quali il Thimerosal) non contengono \"metilmercurio\", bens\u00ec \"etilmercurio\", ovvero un composto metabolizzato a livello epatico e non soggetto ad accumulo.\nImpatto biologico.\nIl metilmercurio ingerito \u00e8 assorbito rapidamente e completamente dall'apparato gastrointestinale. La maggior parte si complessa con la cisteina libera e con proteine e peptidi che contengono questo aminoacido. Il complesso metilmercurio-cisteina viene riconosciuto da proteine trasportatrici di aminoacidi come se fosse metionina, un altro aminoacido essenziale. A causa di questo mimetismo, il metilmercurio \u00e8 trasportato liberamente per tutto il corpo e passa anche la barriera emato-encefalica e la placenta, in modo da essere assorbito dal feto in via di sviluppo. Visto che si lega fortemente alle proteine, il metilmercurio non \u00e8 eliminato facilmente.\nVari studi indicano che bambini esposti a metilmercurio quando erano nell'utero materno mostrano elusivi deficit di sviluppo, quali minore di quoziente d'intelligenza, risultati inferiori in test su abilit\u00e0 di linguaggio, deficit della memoria e dell'attenzione. Negli adulti l'esposizione al metilmercurio \u00e8 stata correlata ad un rischio maggiore di disturbi cardiovascolari, compreso l'infarto del miocardio. Ci sono evidenze che il metilmercurio causi anche malattie autoimmuni in individui sensibili. A tutt'oggi non esistono per\u00f2 collegamenti diretti tra il metilmercurio e specifiche malattie neurologiche o autoimmuni. Bench\u00e9 sia fuor di dubbio che il metilmercurio \u00e8 tossico sotto molti aspetti, compresi i danni a livello fetale, \u00e8 ancora controverso quale sia il livello di metilmercurio accettabile nei cibi senza causare danni.\nSi sono verificati vari episodi nei quali un gran numero di persone \u00e8 stato avvelenato gravemente da cibo contaminato con elevate quantit\u00e0 di metilmercurio. Particolarmente noti i casi di discariche di reflui industriali che hanno provocato l'inquinamento e il conseguente avvelenamento da mercurio di massa del pesce nella Baia di Minamata, detto malattia di Minamata e Niigata in Giappone, e la situazione verificatasi in Iraq a Bassora negli anni '70, quando una partita di grano trattato con metilmercurio come conservante per essere usato come seme fu invece rubato e consumato direttamente dalla popolazione e da animali. I sintomi neurologici osservati in questi casi comprendono parestesia, perdita di coordinazione motoria, disturbi del linguaggio, sordit\u00e0, restringimento del campo visivo, cecit\u00e0 e morte. I bambini che erano stati esposti nell'utero materno per ingestione di metilmercurio da parte della madre hanno pure mostrato una serie di sintomi, fra i quali difficolt\u00e0 motorie, problemi sensoriali e ritardo mentale.\nAl giorno d'oggi, avvelenamenti di questa portata sono rari e limitati ad incidenti isolati. Di conseguenza, i timori di inquinamento da metilmercurio sono attualmente concentrati su effetti pi\u00f9 sottili riscontrabili su popolazioni che consumano quantit\u00e0 di pesce inquinato, moderate o elevate. Questi effetti non sono necessariamente identificabili nel singolo individuo e non \u00e8 facile attribuirli al metilmercurio in modo univoco. Tuttavia, questi effetti possono essere rilevati confrontando popolazioni che abbiano diversi livelli di esposizione al metilmercurio.\nMolti enti governativi, come la Environmental Protection Agency (EPA) e la Food and Drug Administration (FDA) negli Stati Uniti, la Health Canada, il Direttorato Generale per la Salute e i Consumatori dell'Unione Europea, l'Organizzazione Mondiale della Sanit\u00e0 (OMS) e l'Organizzazione per l'Alimentazione e l'Agricoltura (FAO) delle Nazioni Unite hanno fornito delle linee-guida al fine di limitare l'esposizione al metilmercurio dovuta al consumo di pesce inquinato. Attualmente, la maggior parte di queste indicazioni \u00e8 mirata a proteggere lo sviluppo del feto; in futuro si potrebbero avere ulteriori indicazioni riguardo al rischio cardiovascolare. In genere questi consigli tendono a comunicare il messaggio che il pesce \u00e8 una buona fonte di nutrimento, che apporta significativi vantaggi per la salute, ma che i consumatori, e in particolare le donne in gravidanza, le donne che prevedono di avere una gravidanza, le donne che allattano, e i bambini piccoli dovrebbero evitare il pesce con livelli elevati di metilmercurio, limitare il consumo di pesce con livelli moderati di metilmercurio, e consumare pesce con bassi livelli di metilmercurio non pi\u00f9 di due volte alla settimana."}
{"id": "2262302", "revid": "1632387", "url": "https://it.wikipedia.org/wiki?curid=2262302", "title": "Saldatura ad attrito", "text": "La saldatura ad attrito \u00e8 classificabile tra i processi di saldatura allo stato solido. Tecnicamente, non essendoci fusione, non \u00e8 considerabile come una tipologia di saldatura in senso classico del termine, ma pi\u00f9 come una tecnica di forgiatura. Data la similitudine tra queste due tecniche, l'uso della parola saldatura \u00e8 diventato di uso comune.\nGeneralit\u00e0.\nLa saldatura ad attrito pu\u00f2 essere considerata come due operazioni che intervengono successivamente l'una all'altra; la prima operazione consiste nel riscaldamento delle interfacce attraverso l'attrito generato da un movimento relativo sul piano di saldatura, combinato con una normale pressione applicata. La seconda operazione, denominata forgiatura, consiste in una ricalcatura senza movimento relativo. A separare le due operazioni \u00e8 appunto lo stadio di arresto in quanto, sin tanto che persiste il movimento relativo, non si pu\u00f2 formare il giunto e dopo il suo arresto non vi \u00e8 ulteriore riscaldamento.\nDurante la fase di riscaldamento il materiale arriva alla fase plastica e comincia ad estrudere verso l'esterno in funzione della pressione applicata. Allo scopo di mantenere una tale pressione, deve essere consentito un movimento assiale denominato \"bruciatura\" ed \u00e8 una caratteristica del processo il fatto che l'entit\u00e0 di bruciatura sia generalmente uniforme. Durante l'arresto la temperatura nell'interfaccia, fino a quel momento pressoch\u00e9 costante, comincia a diminuire in quanto il calore si disperde per radiazione e per conduzione allontanandosi dal punto dove \u00e8 stato generato.\nIl consumo di materiale durante la fase di riscaldamento \u00e8 di elevata importanza relativamente alla qualit\u00e0 della saldatura. Le impurit\u00e0 nelle superfici da saldare, le irregolarit\u00e0 iniziali che impediscono un completo contatto tra le due parti metalliche, nonch\u00e9 gli ossidi che si formano mentre il contatto \u00e8 solo parziale, vengono tutti espulsi se l'entit\u00e0 del materiale consumato \u00e8 sufficiente. Giunzioni di soddisfacente integrit\u00e0 possono altres\u00ec essere ottenute con superfici fuori squadra, segate o troncate, ossidate o impregnate con i tipici oli da taglio o lubrificanti. Da ci\u00f2 si rileva la notevole riduzione dei costi di preparazione richiesti nella saldatura di tipo tradizionale.\nIl calore viene generato soltanto nelle superfici da saldare ed \u00e8 equamente distribuito per tutta la sezione da saldare, \u00e8 auto regolante e non arriva quindi alla fusione dei metalli. In effetti quando il materiale raggiunge lo stato plastico, l'effettivo coefficiente di attrito diminuisce e con esso l'entit\u00e0 di calore che si genera. La temperatura \u00e8 perci\u00f2 stabilizzata largamente al di sotto del punto di fusione.\nLa saldatura ad attrito \u00e8 a tutti gli effetti una giunzione allo stato solido con assenza totale di strutture da fusione. La pressione di forgiatura viene scelta in modo da ottenere una completa giunzione delle parti (in genere l'area saldata \u00e8 sostanzialmente maggiore rispetto all'area di giunzione iniziale) nonch\u00e9 la raffinazione dei grani per effetto della forgiatura a caldo.\nPrincipio di funzionamento.\nLa saldatura ad attrito si \u00e8 ben affermata in parecchie industrie; essa consiste in un processo interamente meccanico dove il calore \u00e8 generato dall'attrito tra i due pezzi da congiungere combinato con una pressione, il che genera delle condizioni plastiche per una forgiatura di giunzione di elevata integrit\u00e0.\nIn sintesi il metodo consiste nel portare a contatto un pezzo rotante con un pezzo fermo con allineamento assiale e con pressione leggera. Viene quindi applicata una pressione di frizionamento pi\u00f9 consistente, la quale rende il materiale pi\u00f9 tenero con conseguente inizio di estrusione anulare del metallo. Il calore si diffonde dall'interfaccia di contatto dei materiali generando cos\u00ec uno stato plastico idoneo alla forgiatura. La rotazione viene arrestata contemporaneamente all'aumento della pressione di spinta, rifollando a caldo il giunto e formando cos\u00ec una saldatura completa ed omogenea.\nLa qualit\u00e0 del pezzo dipender\u00e0 dalle caratteristiche basilari del processo di attrito-saldatura nonch\u00e9 dai principi progettativi insiti nell'equipaggiamento impiegato allo scopo. I pochi parametri interessati al processo sono: Pressione - Tempo - Velocit\u00e0 e Spostamento ed essi vengono posti sotto precisi limiti di controllo.\nLa rotazione del mandrino \u00e8 fornita da un motore elettrico, mentre la pressione \u00e8 esercitata da un cilindro idraulico. Lo spostamento risultante dallo schiacciamento del materiale allo stato plastico viene misurato da un trasduttore lineare. Tutti e tre i parametri vengono verificati dal PLC della macchina ad intervalli predisposti, tipicamente ogni 0,1 sec. Questi vengono comparati con una traccia ideale memorizzata ed ogni deviazione viene segnalata, assicurando cos\u00ec la Qualit\u00e0 in produzione.\nBenefici.\nLa combinazione di una giunzione estremamente rapida, nell'ordine di pochi secondi, e il calore direttamente generato sulle superfici di contatto crea una condizione tale per cui la zona interessata dal calore risulta relativamente piccola. La tecnica di saldatura ad attrito \u00e8 generalmente senza fusione, il che porta dei vantaggi dal punto di vista metallurgico, ad esempio impedisce la crescita del grano in tipologie di acciai speciali come quelli ad alta resistenza termicamente trattati. Un altro vantaggio \u00e8 che il movimento tende a ripulire le superfici di contatto durante le fasi della saldatura, il che implica la possibilit\u00e0 di saldare i pezzi senza una particolare preparazione. Durante il processo di saldatura, a seconda del metodo usato, il materiale in fase plastica viene spinto verso l'esterno portando fuori le impurit\u00e0 e lo sporco.\nUn altro ulteriore vantaggio \u00e8 la possibilit\u00e0 di saldare materiali dissimili tra loro. Ci\u00f2 risulta estremamente utile nel campo aerospaziale dove materiali molto leggeri come alluminio e titanio possono essere uniti ad acciai ad alta resistenza. Normalmente, la grande differenza del punto di fusione tra i due materiali rende impossibile la loro saldatura con metodi tradizionali e richiederebbe pertanto sistemi di giunzione meccanici (bulloni). La saldatura ad attrito consente una piena giunzione senza aggiunta di peso.\nAltre giunzioni di materiali dissimili (rame e alluminio) trovano applicazione nel campo dei connettori elettrici. Nel campo della meccanica in generale, la saldatura ad attrito consente l'unione di diversi tipi di acciai, anche dissimili tra loro, con l'obbiettivo di ottenere qualit\u00e0 e risparmio economico.\nApplicazioni.\nI particolari da saldare richiedono una preparazione minima o nulla delle superfici e non occorre un preriscaldamento. Il ciclo rapido ed automatico non richiede personale specializzato. Il riscaldamento \u00e8 generato in modo uniforme intorno alla saldatura senza che avvengano distorsioni e senza l'introduzione di tensioni interne. Non sono impiegati materiali d'apporto e, dal momento che il processo \u00e8 auto-controllato, possono essere semplificate costose procedure di controllo qualit\u00e0. Possono essere cos\u00ec ottenute riduzioni dei costi molto interessanti.\nLa saldatura ad attrito rappresenta un sicuro vantaggio laddove il progetto potrebbe prevedere delle giunzioni meccaniche come flange imbullonate, alberi con chiavette, incastri maschio-femmina di tipo permanente, cio\u00e8 che non richiederanno d'essere smontati in esercizio. Tali giunti prevedono spesso l'adozione di materiali dissimili o sono cos\u00ec realizzati perch\u00e9 sarebbe troppo costoso ricavarli interamente dal pieno.\nLa normale gamma delle sezioni da saldare \u00e8 compresa da 6 a 120\u00a0mm di diametro esterno per pezzi pieni o da 10 a 250\u00a0mm di diametro esterno per pezzi tubolari, con un'area della sezione saldabile da 500 a 20.000\u00a0mm2. Uno dei due pezzi da saldare dovr\u00e0 avere il piano di saldatura di forma circolare. L'altro dovr\u00e0 essere o piatto o di forma circolare anch'esso per formare una delle forme basi di saldatura. Al di fuori della zona di saldatura, il pezzo pu\u00f2 variare sostanzialmente nella forma e nella dimensione.\nLe tolleranze entro le quali il pezzo saldabile pu\u00f2 essere contenuto, dipendono dalla precisione iniziale di ognuno dei pezzi come vengono presentati alla saldatura. Con dei pezzi accuratamente lavorati prima della saldatura, \u00e8 ottenibile un errore di disassamento entro i 0,2\u00a0mm alla saldatura con un'addizionale errore angolare di 0,001. Una caratteristica del processo \u00e8 quella di contenere l'errore della lunghezza del pezzo saldato entro 0,3\u00a0mm nei confronti di un errore totale dei due pezzi prima della saldatura entro i due millimetri.\nLa saldabilit\u00e0 per attrito di metalli e delle loro leghe comprende metalli come acciaio dolce, acciaio inossidabile austenitico e metalli normalmente in commercio che non presentano avverse reazioni tra i suoi costituenti. Le caratteristiche meccaniche non sono eccessivamente influenzate nella zona di saldatura interessata al calore, che viene caratterizzata dalla raffinazione dei grani causata dal calore per sfregamento. Per le leghe di acciai trattati termicamente, come acciai temprabili e leghe di alluminio ad invecchiamento artificiale, le propriet\u00e0 meccaniche saranno influenzate dal ciclo termico durante la saldatura, ma le stesse potranno essere ripristinate da un idoneo trattamento termico dopo saldatura che ristabilisce la duttilit\u00e0, la tenacit\u00e0 o la resistenza a seconda delle esigenze di esercizio.\nNel caso in cui le combinazioni formino delle leghe fragili o con contenuti inter metallici nell'interfaccia di saldatura, lo strato intermedio pu\u00f2 in genere essere controllato ad uno spessore di soli pochi micron. Tra queste combinazioni troviamo la saldatura tra alluminio e rame, con un considerevole raffinamento dei grani nell'alluminio, o la saldatura tra alluminio ed acciaio, dove lo strato intermetallico che si forma \u00e8 troppo sottile per influenzare le propriet\u00e0 meccaniche della saldatura. L'eccellente giunzione che ne risulta ha una vasta gamma di applicazioni dove il peso ha necessit\u00e0 di essere ridotto al minimo. Altre combinazioni di saldature di successo sono rame con acciaio e titanio con alluminio.\nVi sono limitate combinazioni che in genere non danno buoni risultati. Alcuni dei costituenti possono inibire il buon risultato della saldatura come scaglie di grafite nelle fusioni di ghisa grigia, piombo o solfuri negli acciai ad alta termibilit\u00e0 nonch\u00e9 la porosit\u00e0 nei sintetizzati. Un eccessivo contenuto di inclusioni pu\u00f2 ridurre le propriet\u00e0 meccaniche del giunto particolarmente a causa del ri-orientamento del flusso dei grani alla saldatura.\nStoria della saldatura ad attrito.\nIl primo brevetto sulla saldatura ad attrito risale al 1891 negli Stati Uniti. Seguirono altri brevetti in Europa ed Unione Sovietica. Le Compagnie Americane Caterpillar, Rockwell International, American Manufacturing Foundry e Thompson Friction Welding hanno sviluppato macchine per questa tipologia di processo. L'archivio storico pi\u00f9 completo si trova presso l'American Welding Society.\nSaldatura ad attrito lineare.\nLa saldatura ad attrito lineare si basa sullo stesso principio della saldatura ad attrito rotante con la differenza che in questa tecnologia il movimento del pezzo \u00e8 in senso oscillatorio invece che rotante. Le velocit\u00e0 sono pi\u00f9 basse e ci\u00f2 comporta un costante impiego della pressione tra i pezzi da saldare. Si rende altres\u00ec necessario che i pezzi abbiano un'alta capacit\u00e0 di resistenza al taglio.\nLa saldatura lineare richiede macchinari molto pi\u00f9 complessi di quelli per la saldatura ad attrito rotante, ma presenta il vantaggio di poter unire parti di qualsiasi forma."}
{"id": "2262303", "revid": "122871", "url": "https://it.wikipedia.org/wiki?curid=2262303", "title": "Rainbow Tables", "text": ""}
{"id": "2262305", "revid": "92723", "url": "https://it.wikipedia.org/wiki?curid=2262305", "title": "Walter van Nieuwenhuisen", "text": "\u00c8 stato il quinto arcivescovo di Utrecht della Chiesa vetero-cattolica dei Paesi Bassi.\nVita e opere.\nIl 19 novembre 1767 fu eletto Arcivescovo di Utrecht dal capitolo della Cattedrale e il 7 febbraio 1768 fu consacrato dal vescovo di Haarlem Johannes van Stiphout.\nDurante il suo episcopato avvenne un curioso episodio. Nel corso del 1771, fu rinvenuta una presunta lettera pastorale del suo predecessore, Petrus Johannes Meindaerts sulla beatificazione di Juan de Palafox. Questa lettera era datata 15 dicembre 1770, ma Meindaerts era morto nel 1767. Quindi van Nieuwenhuisen e i vescovi Bijefeld di Deventer e Stiphout di Haarlem, insieme Mijnheer Meganck dovettero pubblicare la falsa lettera pastorale, nonch\u00e9 dare ai papi Clemente XIV e Pio VI una spiegazione del falso. Questo determin\u00f2 una prolungata corrispondenza con la Curia, ma non fu mai seguita direttamente e dur\u00f2 fino al 1776.\nGenealogia episcopale.\nLa genealogia episcopale \u00e8:\nChiesa cattolica\nChiesa vetero-cattolica"}
{"id": "2262312", "revid": "1305772", "url": "https://it.wikipedia.org/wiki?curid=2262312", "title": "Generator", "text": ""}
{"id": "2262316", "revid": "834", "url": "https://it.wikipedia.org/wiki?curid=2262316", "title": "S\u00e3o Miguel (Capo Verde)", "text": ""}
{"id": "2262317", "revid": "6923", "url": "https://it.wikipedia.org/wiki?curid=2262317", "title": "OMAC/CMAC", "text": "OMAC \u00e8 un codice di autenticazione per messaggi basato su cifratura a blocchi, progettato da Tetsu Iwata e Kaoru Kurosawa della Nagoya University; si tratta di una semplice variante del CBC-MAC (Cipher Block Chaining Message Authentication Code). L'acronimo OMAC sta per One-Key CBC-MAC.\n\u00c8 sicuro per messaggi di qualsiasi lunghezza, a differenza di CBC-MAC, che lo \u00e8 soltanto per messaggi di lunghezza fissa.\nOMAC \u00e8 il nome generico per OMAC1 e OMAC2. Secondo le specifiche del NIST, OMAC1 \u00e8 equivalente a CMAC.\nOMAC1.\nLe operazioni preliminari sono la scelta di un algoritmo di crittografia a blocchi formula_1 (indicheremo con n la lunghezza in bit del blocco) e della lunghezza del codice CMAC formula_2.\nNon ci sono restrizioni sull'algoritmo crittografico da utilizzare.\nOccorre, inoltre, che i due interlocutori condividano una chiave segreta di formula_3 bit che servir\u00e0 come chiave per l'algoritmo formula_1 precedentemente selezionato.\nPre-processing.\nA questo punto il processo di generazione si articola nei seguenti passi:\nGenerazione del codice MAC.\nSia M il messaggio. Si suddivide il messaggio M in blocchi di n bit."}
{"id": "2262318", "revid": "486946", "url": "https://it.wikipedia.org/wiki?curid=2262318", "title": "RTP Radio Televisione Peloritana", "text": ""}
{"id": "2262319", "revid": "1543377", "url": "https://it.wikipedia.org/wiki?curid=2262319", "title": "Municipalit\u00e0 locale di Umtshezi", "text": "La municipalit\u00e0 locale di Umtshezi (in inglese Umtshezi Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Uthukela, nella provincia di KwaZulu-Natal. In base al censimento del 2001 la sua popolazione era di 59.917 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Imbabazane per costituire la municipalit\u00e0 locale di Inkosi Langalibalele.\nIl suo territorio si estendeva su una superficie di ed era suddiviso in 7 circoscrizioni elettorali (\"wards\"). Il suo codice di distretto era KZN234.\nGeografia fisica.\nConfini.\nLa municipalit\u00e0 locale di Umtshezi confinava a nord con quelle di Emnambithi/Ladysmith e Indaka, a est con quella di Msinga (Umzinyathi), a sud con quella di Mpofana (Umgungundlovu) e a ovest con quelle di Imbabazane e Okhahlamba."}
{"id": "2262321", "revid": "230232", "url": "https://it.wikipedia.org/wiki?curid=2262321", "title": "S\u00e3o Salvador do Mundo", "text": ""}
{"id": "2262323", "revid": "767487", "url": "https://it.wikipedia.org/wiki?curid=2262323", "title": "La pagella", "text": "La pagella \u00e8 un film italiano del 1980 diretto da Nin\u00ec Grassia. \u00c8 tratto dalla canzone (e dalla sceneggiata omonima) di Antonio Moxedano e Tony Iglio \" 'A pagella\" del 1977.\nTrama.\nNapoli. Salvatore e Assunta Fontana sono orgogliosi del loro unico figlio, Gennarino, che \u00e8 il primo della classe, grazie anche alle lezioni extra-scolastiche che riceve da Amelia, la figlia della padrona del palazzo dove hanno l'appartamento e l'officina meccanica condotta dallo stesso Salvatore, assistito dal suo aiutante Antonio. Il commissario di polizia Vincenzo Saliani fonde il motore durante un inseguimento: fa riparare la vettura da Salvatore, diventandone cos\u00ec amici. Gennarino \u00e8 promosso con tutti dieci e il padre lo porta da un orefice per acquistargli il promesso orologio d'oro, ma entrambi capitano nel mezzo d'una rapina, nella quale Gennarino e il gioielliere restano uccisi. Saliani tenta invano di fare uscire Salvatore dalla depressione, ma l'uomo cede l'officina all'inetto Antonio e fa debiti verso la poco generosa madre di Amelia. In un bar Salvatore viene avvicinato da un certo Riccio per truccare una moto di grossa cilindrata da usare per commettere delle rapine. Ma quelle moto fanno scattare nella sua mente la vendetta, perch\u00e9 vi riconosce quelle usate per la rapina nella quale mor\u00ec il figlio. Saliani comprende che Salvatore collabora con la banda di Riccio, ma lo capisce anche Angelo, uno di loro, assassino di Gennarino e ragazzo di Amelia: poco prima di morire, Gennarino aveva detto chiaramente: \u201cHo visto Angelo\u201d e Salvatore collega la frase al nome dell'omicida e alla moto. Scoperto, Salvatore viene aggredito dai rapinatori e imprigionato nel \"garage\" covo della banda. Mentre i criminali stanno rapinando una banca, Salvatore riesce a liberarsi e ingaggia un disperato inseguimento, che si conclude con uno scontro a fuoco sulle pendici del Vesuvio dove, alla fine, consuma la vendetta del figlio, uccidendo Angelo.\nCast.\n\u00c8 l'ultimo film in cui compare Beniamino Maggio.\nNel film tutti gli attori sono doppiati, compreso il protagonista Mario Trevi (doppiato da Bruno Alessandro, storica voce di Horst Tappert nei panni de \"L'ispettore Derrick\"). Pur essendo doppiato, tutte le canzoni presenti nel film sono di Mario Trevi.\nLocandina.\nAppare molto efficace il manifesto del film, in cui appare l'immagine di una \"\u201cpagella scolastica\u201d\" insanguinata, che prende l'intero formato, sovrastata da una pistola, su fondo nero.\nProduzione.\nIl film \u00e8 prodotto per la \u201cConcorde Cinematografica\u201d da Michele Dello Iacono.\n\u00c8 il primo film che vede Nin\u00ec Grassia in veste di regista.\nSeguiranno almeno altri otto film musicali curati a vario titolo dallo stesso, tra regia e produzione, ed almeno sei film diretti da Grassia, ambientati a Napoli e dintorni.\nAlcune scene sono state girate nello Zoo di Napoli e nella Villa Comunale di Napoli.\nSequenze tratte dal film appaiono sul web.\nL\"'Autofficina Salvatore Fontana\" si trova a Napoli, nella piazzetta Pietro Giannone, nei pressi di Piazza Carlo III, ed ospita un parcheggio ad ore.\nIn origine il testo della canzone e della sceneggiata si concludeva con la rapina nella gioielleria; per il film si pens\u00f2 di prolungare la vicenda, aggiungendo una seconda parte in cui Salvatore Fontana cerca vendetta per la morte del figlio. Per l'ampliamento della trama, Grassia si ispir\u00f2 al film \"Un borghese piccolo piccolo\" di Mario Monicelli.\nAccoglienza.\nL'incasso del film al botteghino fu di un miliardo e ottocento milioni di lire.\nCuriosit\u00e0.\nNello sketch in cui Fiorello fa una parodia della sceneggiata napoletana prende come modello (seppur non nominandolo), il film \"La pagella\" di Mario Trevi, menzionando il figlio \"Gennarino\" e la rapina nella gioielleria."}
{"id": "2262328", "revid": "52076", "url": "https://it.wikipedia.org/wiki?curid=2262328", "title": "Artigiana", "text": ""}
{"id": "2262329", "revid": "1543377", "url": "https://it.wikipedia.org/wiki?curid=2262329", "title": "Municipalit\u00e0 locale di Imbabazane", "text": "La municipalit\u00e0 locale di Imbabazane (in inglese Imbabazane Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Uthukela, nella provincia di KwaZulu-Natal. In base al censimento del 2001 la sua popolazione era di 119.926 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Umtshezi per costituire la municipalit\u00e0 locale di Inkosi Langalibalele.\nLa sede amministrativa e legislativa era la citt\u00e0 di Estcourt e il suo territorio si estendeva su una superficie di ed era suddiviso in 12 circoscrizioni elettorali (\"wards\"). Il suo codice di distretto era KZN236.\nGeografia fisica.\nConfini.\nLa municipalit\u00e0 locale di Imbabazane confinava a nord e a ovest con quella di Okhahlamba, a est con quella di Umtshezi, a est e a sud con quella di Mpofana (Umgungundlovu), a sud con il District Management Areas KZDMA22 e a ovest con il District Management Areas KZDMA23."}
{"id": "2262331", "revid": "1543377", "url": "https://it.wikipedia.org/wiki?curid=2262331", "title": "Municipalit\u00e0 locale di Indaka", "text": " \nLa municipalit\u00e0 locale di Indaka (in inglese Indaka Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Uthukela, nella provincia di KwaZulu-Natal. In base al censimento del 2001 la sua popolazione era di 113.647 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Emnambithi/Ladysmith per costituire la municipalit\u00e0 locale di Alfred Duma.\nIl suo territorio si estendeva su una superficie di ed era suddiviso in 10 circoscrizioni elettorali (\"wards\"). Il suo codice di distretto era KZN233.\nGeografia fisica.\nConfini.\nLa municipalit\u00e0 locale di Indaka confinava a nord e a ovest con quella di Emnambithi/Ladysmith, a nord con quella di Endumeni (Umzinyathi), a est con quella di Msinga (Umzinyathi) e a sud con quella di Umtshezi."}
{"id": "2262333", "revid": "287204", "url": "https://it.wikipedia.org/wiki?curid=2262333", "title": "L\u00e1szl\u00f3 Szab\u00f3", "text": "All'et\u00e0 di 18 anni vinse il campionato ungherese del 1935 e venne selezionato per partecipare alle Olimpiadi di Varsavia. Il suo stile di gioco si distinse fin dall'inizio per la tendenza all'attacco ed alle combinazioni, contrapponendosi al gioco posizionale adottato all'epoca dalla maggior parte dei suoi contemporanei. Sono in molti a pensare che abbia preso lezioni dal suo grande connazionale G\u00e9za Mar\u00f3czy.\nPrincipali risultati.\nCandidato al titolo mondiale\u00a0 Szab\u00f3 prese parte diverse volte alle selezioni per il titolo mondiale. Nel 1948 fu 2\u00ba al torneo interzonale di Saltsj\u00f6baden dietro a David Bron\u0161tejn. Partecip\u00f2 anche agli interzonali di Saltsj\u00f6baden 1952 (5\u00ba) e di G\u00f6teborg 1955 (5\u00ba). Nel torneo dei candidati di Amsterdam 1956 ottenne il migliore risultato, classificandosi = 3\u00ba con Bron\u0161tejn, Geller, Petrosjan e Spasskij, dietro al vincitore Smyslov e a Keres.\nCampionati ungheresi\u00a0 Szab\u00f3 vinse 9 volte il Campionato ungherese nel periodo 1935 \u2013 1967.\nOlimpiadi\u00a0 Partecip\u00f2 per l'Ungheria a 11 Olimpiadi dal 1935 al 1968, col risultato complessivo del 61,2% (+ 62 \u2013 27 = 67). Vinse 6 medaglie: tre d'argento (due individuali e una di squadra) e tre di bronzo (una individuale e due di squadra).\nVittorie di torneo\nRecentemente la sua famiglia ha donato tutta la sua vasta libreria di scacchi alla \"John G. White Chess and Checkers Collection\" di Cleveland, la pi\u00f9 grande libreria scacchistica del mondo (32.568 libri, comprendenti oltre 6.000 volumi rilegati di periodici di scacchi)."}
{"id": "2262334", "revid": "72396", "url": "https://it.wikipedia.org/wiki?curid=2262334", "title": "Iberospondylus schultzei", "text": "L'iberospondilo (Iberospondylus schultzei) \u00e8 un anfibio estinto, appartenente ai temnospondili. Visse nel Carbonifero superiore (circa 320 milioni di anni fa) e i suoi resti sono stati ritrovati in Spagna.\nDescrizione.\nQuesto animale, lungo circa un metro, possedeva un corpo robusto e forte, con quattro corte zampe e una lunga coda. Il cranio era triangolare e appiattito, e possedeva una dentatura costituita da numerosi denti aguzzi. Sul cranio erano presenti i canali della linea laterale, che indicano un tipo di vita acquatico. In generale, l'iberospondilo era piuttosto simile a una grande salamandra, e la forma del corpo anticipava quella dei successivi temnospondili come \"Eryops\".\nClassificazione.\nI tratti primitivi del cranio e dello scheletro indicano che questo animale ricopriva una posizione basale all'interno del grande gruppo dei temnospondili. Probabilmente l'iberospondilo \u00e8 ascrivibile agli edopoidi, un gruppo di anfibi predatori dalle caratteristiche antiquate, che sopravvissero fino al Permiano superiore.\nStile di vita.\nAl contrario della maggior parte degli edopoidi, l'iberospondilo possedeva i canali della linea laterale notevolmente sviluppati. Questa caratteristica, di solito, \u00e8 strettamente correlata con un habitat di tipo acquatico. I resti di \"Iberospondylus\", inoltre, sono stati rinvenuti in sedimenti marini, perfettamente articolati fra loro. Ci\u00f2 significherebbe che l'iberospondilo frequentava le acque basse di ambiente costiero. Vi sono altri esempi di anfibi fossili dalle abitudini marine (Trematosauroidea), ma l'iberospondilo dimostra che questo habitat era gi\u00e0 stato conquistato molti milioni di anni prima di quanto si pensasse, e porterebbe a spiegare come mai i tetrapodi del Devoniano riuscirono a colonizzare cos\u00ec tante terre in cos\u00ec breve tempo."}
{"id": "2262338", "revid": "22356", "url": "https://it.wikipedia.org/wiki?curid=2262338", "title": "Caerorhachis bairdi", "text": "Il cerorachide (Caerorhachis bairdi) \u00e8 un tetrapode estinto, di incerta collocazione sistematica. Visse nel Carbonifero inferiore (circa 325 milioni di anni fa) e i suoi resti sono stati ritrovati in Scozia.\nDescrizione.\nSimile nell'aspetto a una salamandra, il cerorachide possedeva un corpo allungato, zampe piccole ma forti e una lunga coda appiattita lateralmente. Il cranio, simile a quello dell'antracosauro primitivo \"Proterogyrinus\", era grosso e di struttura robusta, fornito di una dentatura notevole e adatta alla predazione. Lungo circa trenta centimetri, questo animale possedeva 32 vertebre presacrali il cui centro vertebrale era costituito da intercentro e pleurocentro, una condizione osservabile in tutti i tetrapodi primitivi. Il pleurocentro era pi\u00f9 grande dell'intercentro, cosa che avviene anche negli antracosauri. Il cranio era sprovvisto dei canali della linea laterale, e sembra che non vi fosse alcuna incisura otica. \nClassificazione.\nCaerorhachis venne descritto per la prima volta nel 1977, sulla base di fossili ritrovati in Scozia (Burghlee Ironstone, Loanhead, Midlothian). Il cerorachide \u00e8 stato inizialmente classificato come un membro primitivo degli anfibi temnospondili, a causa di una serie di caratteristiche attualmente ritenute condivise da molti tetrapodi primitivi. Questo animale, per\u00f2, possedeva anche molte caratteristiche riscontrabili negli amnioti meno evoluti, tra cui costole del tronco fortemente incurvate e la forma delle vertebre. Si \u00e8 ritenuto quindi che il cerorachide fosse un membro primitivo degli antracosauri, un gruppo di vertebrati terrestri molto vicino all'origine dei veri amnioti, tra cui i rettili (Ruta et al., 2000). Secondo queste analisi, quindi, nel Carbonifero inferiore si erano gi\u00e0 diversificati i rami che condurranno agli attuali anfibi (rappresentato dai temnospondili) e ai rettili (rappresentato dagli antracosauri). Altri studi indicherebbero che \"Caerorhachis\" era alla base del clade comprendente gli antracosauri e i temnospondili (Ruta et al., 2003).\nPaleoecologia.\n\"Caerorhachis\" era probabilmente adatto a vivere in un ambiente semiacquatico, predando altri piccoli animali. Al contrario di altri tetrapodi arcaici come i bafetoidi e i colosteidi, \"Caerorhachis\" non doveva essere strettamente legato all'ambiente acquatico, a causa dell'assenza dei canali della linea laterale e della robustezza degli arti. "}
{"id": "2262339", "revid": "76963", "url": "https://it.wikipedia.org/wiki?curid=2262339", "title": "Noriko Sakai", "text": "In veste di cantante ha inciso 34 album discografici, mentre in veste di attrice ha interpretato 15 film, tra cui l'horror \"\". Nel 1996 un suo servizio fotografico apparve sulla rivista \"Sh\u00fbkan Playboy\".\nCarriera.\nIl 5 febbraio 1987 la Sakai incise il suo primo singolo, intitolato \"Otoko no Ko ni Naritai\", al quale segu\u00ec il primo album, \"Fantasia\", uscito il 1\u00ba luglio 1987. Seguirono altri 33 album.\nNel 1993, Noriko Sakai esord\u00ec come attrice, interpretando un ruolo nel film per la televisione \"Hitotsu yane no shita\". Nel 2003 interpret\u00f2 il ruolo di Kyoko Harase in \"Ju-on: The Grudge 2\" e nel 2004 interpret\u00f2 un altro J-Horror, \"Premonition\".\nNel 1987 cur\u00f2 la colonna sonora dell'anime \"D'Artagnan e i moschettieri del re\" e nel 1992 cant\u00f2 la canzone \"Ureshii Namida\", sigla iniziale dell'OAV \"Video Girl Ai\"."}
{"id": "2262343", "revid": "1573940", "url": "https://it.wikipedia.org/wiki?curid=2262343", "title": "Ossinodus pueri", "text": "Ossinodus pueri , comunemente noto come ossinodo, \u00e8 un tetrapode estinto, vissuto nel Carbonifero inferiore (Vis\u00e9ano, circa 330 milioni di anni fa). I suoi resti sono stati ritrovati in Australia (Queensland).\nDescrizione.\nL'aspetto di questo animale doveva essere simile a quello di una grossa salamandra lunga circa 2 metri, con un capo grosso e robusto e un corpo allungato. I resti fossili sinora rinvenuti sono piuttosto scarsi e comprendono una volta cranica e varie parti dello scheletro postcranico, e non permettono un'adeguata ricostruzione dell'animale. Le zampe posteriori, in ogni caso, sembrano essere state abbastanza robuste da poter permettere all'animale di camminare sulla terraferma; gli esemplari pi\u00f9 piccoli potrebbero essere stati pi\u00f9 legati all'ambiente acquatico.\nClassificazione.\nGli studiosi hanno ipotizzato che questo animale fosse uno dei vertebrati terrestri pi\u00f9 primitivi, sviluppatosi pochi milioni di anni dopo i primi tetrapodi acquatici come \"Acanthostega\" e \"Ichthyostega\". In particolare, sembra che \"Ossinodus\" fosse strettamente imparentato ad altre due forme primitive e pi\u00f9 conosciute, \"Pederpes\" e \"Whatcheeria\", rinvenute nei continenti settentrionali; a loro volta, tutti e tre questi animali si sarebbero originati da un animale simile a \"Tulerpeton\".\nPaleobiologia.\nIl pi\u00f9 antico osso con patologia di un tetrapode, un radio destro fratturato, \u00e8 stato riferito a un esemplare di \"Ossinodus\". Questo ritrovamento indicherebbe, grazie a uno studio di biomeccanica, che \"Ossinodus\" era un animale almeno parzialmente terrestre (Bishop et al., 2015)."}
{"id": "2262349", "revid": "1543377", "url": "https://it.wikipedia.org/wiki?curid=2262349", "title": "Municipalit\u00e0 locale di Okhahlamba", "text": "Okhahlamba \u00e8 una municipalit\u00e0 locale (in inglese Okhahlamba Local Municipality) appartenente alla municipalit\u00e0 distrettuale di Uthukela della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 137.524 abitanti.\nLa sede amministrativa e legislativa \u00e8 la citt\u00e0 di Bergville e il suo territorio si estende su una superficie di ed \u00e8 suddiviso in 13 circoscrizioni elettorali (\"wards\"). Il suo codice di distretto \u00e8 KZN235.\nGeografia fisica.\nConfini.\nLa municipalit\u00e0 locale di Okhahlamba confina a nord con quella di Maluti a Phofung (Thabo Mofutsanyane/Free State), a nord e a est con quella di Emnambithi/Ladysmith, a est con quelle di Umtshezi e Imbabazane,a sud e a ovest con il District Management Areas KZDMA23 e a ovest con il Lesotho."}
{"id": "2262350", "revid": "124123", "url": "https://it.wikipedia.org/wiki?curid=2262350", "title": "Moses Austin", "text": "Attore dello sviluppo dell'industria del piombo americana, fu padre di Stephen F. Austin, una delle principali figure della colonizzazione statunitense del Texas.\nOttenne l'autorizzazione dalla Spagna di portare coloni anglo-americani nel Texas spagnolo e fond\u00f2 la prima colonia americana nella zona a ovest del Mississippi.\nNel 1785 si sposa con Mary Brown, che da quel momento diventer\u00e0 Mary Brown Austin, da cui avr\u00e0 3 figli: Stephan, Emily e James"}
{"id": "2262353", "revid": "125960727", "url": "https://it.wikipedia.org/wiki?curid=2262353", "title": "Petrus Johannes Meindaerts", "text": "\u00c8 stato il quarto arcivescovo di Utrecht della Chiesa vetero-cattolica dei Paesi Bassi, ultimo a ricevere la consacrazione da Dominique Marie Varlet.\nBiografia e opere.\nMeindaerts studi\u00f2 a Mechelen e Lovanio.\nFu uno dei sacerdoti ordinati nel 1716 da Luke Fagan, Vescovo di Meath e poi Arcivescovo di Dublino. Successivamente divenne Arciprete a Leeuwarden e decano di Frisia.\nIl 2 luglio 1739 fu eletto Arcivescovo di Utrecht. Il 17 ottobre dello stesso anno fu consacrato da Dominique Varlet (fatto che caus\u00f2 la scomunica latae sententiae di entrambi). La Curia romana non vide di buon occhio il fatto che Meindaerts, dopo la morte di Varlet avvenuta nel 1742, avesse consacrato altri vescovi al fine di garantire alla Chiesa indipendente olandese la successione apostolica di Roma; al contrario, questi atti furono considerati scismatici. Il 2 settembre 1742 egli consacr\u00f2 Hieronymus de Bock Vescovo di Haarlem. L'11 luglio 1745 egli consacr\u00f2 Johannes van Stiphout come successore di de Bock, e il 25 gennaio 1758 consacr\u00f2 Bartholomeus Johannes B\u0133eveld Vescovo di Deventer.\nIl Sinodo di Utrecht.\nNel 1763 Meindaerts convoc\u00f2 un Sinodo regionale a Utrecht per tentare di regolare lo stato canonico della Chiesa di Utrecht e per arrivare ad una riconciliazione con il papa. A questo Sinodo parteciparono l'Arcivescovo di Utrecht, i vescovi di Haarlem e Deventer e 19 sacerdoti della Chiesa, oltre a molti vescovi francesi. L'Assemblea accett\u00f2 i decreti del Concilio di Trento e riafferm\u00f2 la primazia e il potere reale in termini di fede e disciplina del Vescovo di Roma. In aggiunta, il sinodo dichiar\u00f2 di accettare il carattere scismatico della Chiesa ortodossa, respinse il giansenismo, e in parte adott\u00f2 la Costituzione papale Unigenitus, che era stata una delle ragioni principali del conflitto tra il capitolo di Utrecht e la Santa Sede nella prima met\u00e0 del XVIII secolo.\nIl Sinodo, che inizialmente incontr\u00f2 il favore di Clemente XIII, e che aveva aperto la strada alla revoca della scomunica della gerarchia della Chiesa olandese, fu tuttavia attaccato dalla corte francese, che a quel tempo stava conducendo una campagna contro il Papa, in termini di esistenza della Compagnia di Ges\u00f9. La politica ecclesiastica del re di Francia contro la Curia Romana fece s\u00ec che Clemente XIII fu costretto nel 1765 a pubblicare la bolla \"Non sine acerbo\", che condannava i membri del clero di Utrecht che avevano partecipato all'assise.\nGenealogia episcopale.\nLa genealogia episcopale \u00e8:\nCHIESA ROMANO-CATTOLICA OLANDESE DEL CLERO VETERO EPISCOPALE"}
{"id": "2262365", "revid": "6923", "url": "https://it.wikipedia.org/wiki?curid=2262365", "title": "Regola di de Wahl", "text": "La regola di de Wahl \u00e8 una regola di formazione delle parole, sviluppata dal linguista Edgar de Wahl ed applicata nella lingua artificiale Occidental (anche chiamata \"Interlingue\") da lui creata. Serve alla formazione di determinate forme grammaticali da altre (per esempio sostantivi dai verbi).\nPoich\u00e9 la regola si compone di tre parti \u00e8 spesso indicata come le \"tre regole di de Wahl\".\nRegola.\nL'infinito dei verbi nelle lingue occidentali ha spesso le terminazioni -ar o -er. La radice si ottiene secondo le regole:\nLe sei eccezioni sono:\ned i verbi formati da queste con dei prefissi.\nI verbi si creano dai sostantivi e dagli aggettivi, eliminando le terminazioni e prendendo la radice. Dopo si aggiunge -r o -er, l'infinito nella maggior parte dei casi \u00e8 formato: \"decora/t/ion, decora/t-, decora/r\".\nApplicazione.\nQuesta regola \u00e8 applicata di fatto nella lingua occidental. Con opportune modificazioni questa regola per creazione di nuove forme verbali potrebbe essere applicata specialmente nelle lingue romanze o in quelle che prendono in prestito il vocabolario dalle lingue romanze."}
{"id": "2262369", "revid": "287204", "url": "https://it.wikipedia.org/wiki?curid=2262369", "title": "Tutto e Niente (album)", "text": ""}
{"id": "2262371", "revid": "1305772", "url": "https://it.wikipedia.org/wiki?curid=2262371", "title": "Tutto e niente", "text": ""}
{"id": "2262372", "revid": "834", "url": "https://it.wikipedia.org/wiki?curid=2262372", "title": "Tutto e Niente", "text": ""}
{"id": "2262373", "revid": "1272592", "url": "https://it.wikipedia.org/wiki?curid=2262373", "title": "Piazzale della Pace", "text": "Piazzale della Pace \u00e8 un'area verde pubblica nel centro storico di Parma, situata lungo strada Garibaldi a fianco del Palazzo della Pilotta.\nStoria.\nL'ampio piazzale della Pace (precedentemente chiamato \"piazza del Partigiano\") \u00e8 costituito dal grande spazio vuoto causato dai bombardamenti aerei del 13 maggio 1944 durante la seconda guerra mondiale, che colpirono il Palazzo della Pilotta, danneggiandolo, e distrussero il Teatro Reinach e il neoclassico Palazzo Ducale.\nNel 1947 il piano di ricostruzione propose il collegamento diretto con la stazione ferroviaria: il Palazzo Ducale avrebbe dovuto essere riedificato in diversa collocazione e il Teatro Reinach sarebbe stato anch'esso ricostruito; questo progetto non pot\u00e9 per\u00f2 essere realizzato perch\u00e9 avrebbe causato l'isolamento del Palazzo della Pilotta, per cui la proposta architettonica non venne accettata dal Ministero della pubblica istruzione. In seguito furono indetti vari concorsi per la ricostruzione del Teatro Reinach, che per\u00f2 non venne mai realizzato; i legittimi proprietari dell'area, tuttavia, in seguito iniziarono una lunga trattativa con il Comune, che si sarebbe conclusa favorevolmente solo alle soglie del terzo millennio.\nIl piazzale per circa 40 anni rimase completamente vuoto, fino al 1986, quando il Comune, dopo aver rifiutato numerose proposte di vari architetti, convoc\u00f2, nel febbraio dello stesso anno, il ticinese Mario Botta; quest'ultimo propose la costruzione di un auditorium e la completa sistemazione a verde del resto del piazzale, con la contestuale ripresa delle tracce storiche dell'area. La proposta fu inizialmente accettata, perch\u00e9 riusciva a riunire varie elaborazioni del passato, ma l'anno successivo il Ministero dei Beni Culturali la respinse.\nLa progettazione del piazzale si blocc\u00f2 nuovamente, per poi tuttavia riprendere nel 1996 con un nuovo incarico per Botta; ne scatur\u00ec la proposta per la realizzazione di un grande prato all'inglese, che fu finalmente accettata, nonostante le posizioni contrastanti di buona parte dell'opinione pubblica: in molti sostenevano la ricostruzione del Palazzo Ducale secondo le sue antiche forme, perci\u00f2 nel 1997 fu indetto un referendum che tuttavia non raggiunse il quorum. Di conseguenza l'architetto prosegu\u00ec con la realizzazione del suo progetto definitivo; i lavori presero avvio nel marzo del 1998 e furono portati a compimento nel 2001.\nNel giugno del 2017 furono avviati nuovi interventi di risistemazione della piazza, su progetto dello studio di architettura EFA di Parma, con la realizzazione di un grande spazio lastricato nell'angolo nord-ovest e di un percorso pavimentato di collegamento tra via Verdi e il palazzo della Provincia, intitolato sentiero delle Lettere; ai suoi estremi furono erette due stele scolpite con le poesie di Attilio Bertolucci dedicate rispettivamente a Giovanna d'Arco e Giacomo Ulivi. I lavori furono completati dopo oltre due anni, con la solenne inaugurazione del 22 settembre del 2019.\nDescrizione.\nOggi il piazzale \u00e8 una grande area verde delimitata a ovest dal Palazzo della Pilotta, a sud dal palazzo della Provincia, a est dal Palazzo di Riserva e a nord dal palazzo dei Ministeri. Lo spazio verde contiene al suo interno il monumento al Partigiano e il monumento a Giuseppe Verdi.\nIl giardino \u00e8 caratterizzato da ampi prati all'inglese e larghi spazi pavimentati, delimitati da alte piante; a fianco del palazzo della Pilotta sorge una grande fontana, realizzata su progetto di Mario Botta sul luogo dell'antica chiesa di San Pietro Martire demolita in epoca napoleonica."}
{"id": "2262374", "revid": "76963", "url": "https://it.wikipedia.org/wiki?curid=2262374", "title": "Kenny Vadas", "text": "Biografia.\nDa giovanissimo ha partecipato a vari spot commerciali; ha intrapreso la sua vera e propria attivit\u00e0 professionale come attore all'et\u00e0 di dieci anni circa, recitando gi\u00e0 all'inizio degli \"anni novanta\" e prendendo parte a svariati film e serie televisive.\nTra i ruoli interpretati dall'attore, notevoli sono la sua partecipazione alle serie \"Hai paura del buio?\" (1993) e \"Piccoli brividi\" (1996), oltre alla sua presenza in film di rilievo quali il disneyano \"Santa Clause\" (1994) e \"Capitani coraggiosi\" (1996), film quest'ultimo per il quale ha ottenuto la vittoria di un importante premio.\nAttualmente vive a Toronto.\nRiconoscimenti.\nVadas ha conseguito una vittoria e una nomination relativamente agli Young Artist Awards, rispettivamente nel 1997 (per il film \"Capitani coraggiosi\") e nel 1999."}
{"id": "2262375", "revid": "767487", "url": "https://it.wikipedia.org/wiki?curid=2262375", "title": "April Matson", "text": "Biografia.\nCresciuta a Lake Elsinore, California, April Matson inizia ad interessarsi alla recitazione a tredici anni, dopo aver visto una rappresentazione di West Side Story al teatro del liceo locale. Dopo aver partecipato ad alcune produzioni teatrali del suo liceo, decide di diventare un'attrice. Ha frequentato il college \"American Academy of Dramatic Arts\" di Los Angeles. Ha preso parte anche ad alcune produzioni teatrali, come la commedia \"White People's Christmas\" al Second City Teatre di Los Angeles. Ha una sorella.\nDiscografia.\nI due singoli sono stati raccolti nell'album \"Kyle XY Soundtrack\".\nDoppiatrici italiane.\nNelle versioni in italiano dei suoi film, April Matson \u00e8 stata doppiata da:"}
{"id": "2262383", "revid": "253269", "url": "https://it.wikipedia.org/wiki?curid=2262383", "title": "Chris Olivero", "text": "Olivero \u00e8 noto soprattutto per la serie Tv \"Kyle XY\", dove interpreta il personaggio di Declan McDonough, ma ha partecipato anche a molte altre serie come \"\", \"24\", \"Boston Public\" e \"Ghost Whisperer\".\nIl 12 agosto 2006 ha sposato l'attrice del telefilm \"Summerland\" Alexandra Picatto."}
{"id": "2262392", "revid": "22356", "url": "https://it.wikipedia.org/wiki?curid=2262392", "title": "Cretoxyrhina", "text": ""}
{"id": "2262395", "revid": "149485", "url": "https://it.wikipedia.org/wiki?curid=2262395", "title": "Saltsj\u00f6baden", "text": "Saltsj\u00f6baden \u00e8 una frazione del comune di Nacka, in Svezia; si trova nella contea di Stoccolma, sulla costa del Mar Baltico.\nStoria.\nIl 20 dicembre 1938 ha ospitato la firma dell'Accordo di Saltsj\u00f6bad presso il Grand Hotel Saltsj\u00f6baden, che nel 1962, 1973 e 1984 ha accolto tre riunioni del Gruppo Bilderberg.\nToponimo.\nIl nome significa letteralmente \"bagni di mare salato\". \nEconomia.\n\u00c8 un centro turistico molto frequentato a pochi chilometri dalla capitale svedese.\nArchitetture.\nVi si trovano diversi hotel, tra cui due di gran lusso, e un sanatorio.\nL'osservatorio astronomico di Stoccolma \u00e8 situato nelle sue vicinanze. \nTrasporti.\n\u00c8 dotata di un porticciolo turistico gestito dal Regio Yacht Club.\nSport.\nSaltsj\u00f6baden \u00e8 famosa nel mondo degli scacchi, perch\u00e9 vi si svolsero due importanti tornei interzonali. Nel 1948 (il primo interzonale) vinse David Bronstein e nel 1952 vinse Alexander Kotov."}
{"id": "2262398", "revid": "181699", "url": "https://it.wikipedia.org/wiki?curid=2262398", "title": "Maderizzazione", "text": ""}
{"id": "2262399", "revid": "4175", "url": "https://it.wikipedia.org/wiki?curid=2262399", "title": "Stadio della Mosson", "text": "Lo stadio della Mosson () \u00e8 un impianto sportivo multifunzione francese di Montpellier; si trova nel settore occidentale della citt\u00e0 nel quartiere La Paillade, a dal centro, e prende il nome dalla Mosson, fiume lungo circa che scorre nelle vicinanze.\nCapace di posti a sedere, nacque come \"Stade de la Mosson\" nel 1972 e dal 1974 \u00e8 impianto interno della squadra di calcio del .\nIl nome attuale di \"Stade de la Mosson \u2014 Mondial98\" risale alla ristrutturazione con cui fu portato alla capienza di oltre posti e il comune, proprietario dell'impianto, volle rendere omaggio al campionato mondiale di calcio 1998 del quale la Mosson fu una delle sedi.\nNove anni pi\u00f9 tardi ospit\u00f2 anche gare della fase a gironi della , nel corso della quale stabil\u00ec il suo record assoluto d'affluenza ( spettatori).\nAncora, fu sede di diversi incontri, tra cui uno degli ottavi di finale, del campionato mondiale di calcio femminile 2019.\nDopo le leggi sul decentramento amministrativo in Francia degli anni duemila, la propriet\u00e0 dello stadio \u00e8 passata alla neoformata agglomerazione intercomunale Montpellier M\u00e9diterran\u00e9e M\u00e9tropole.\nIl suo terreno di gioco \u00e8 in erba ibrida.\nNei piani dell'amministrazione pubblica e del club gestore lo stadio della Mosson \u00e8 destinato a essere rimpiazzato da una nuova struttura da ultimare nel 2024 in altra parte della citt\u00e0, e riconvertito a complesso sportivo pubblico.\nStoria.\nIl quartiere dove sorge lo stadio, La Paillade, progettato nel 1961 per fare fronte al rimpatrio dall'Algeria francese dei \"pieds-noirs\" (i francesi nati oltremare e ivi cresciuti) fu iniziato nel 1964 e abitato a partire dal 1967; ivi nacque quasi subito un club calcistico, l'A.S. Paillade, che divenne presto il punto di riferimento degli abitanti del quartiere di fatto sconosciuti gli uni agli altri e senza nulla in comune vista la provenienza eterogenea dal nord Africa.\nNel 1972, sullo spiazzo dove il nuovo club usava giocare, nacque un primo impianto con una capacit\u00e0 di circa 300 spettatori; nel 1974 avvenne la fusione societaria di diversi club cittadini, tra cui lo stesso Paillade e lo Stade Olympique Montpelli\u00e9rain a formare il Montpellier Paillade Sport Club, negli anni ottanta ribattezzato Montpellier H\u00e9rault Sport Club, che disput\u00f2 il primo anno in deroga federale perch\u00e9 l'impianto non soddisfaceva i requisiti della Lega calcistica d'affiliazione.\nNonostante il presidente del nuovo club, Louis Nicollin, avesse sollecitato il comune a intraprendere dei lavori di miglioramento di uno stadio che mancava di recinzione e drenaggio adeguato, e che si trasformava in un pantano di fango a ogni temporale, nulla fu realizzato fino al 1977: il 13 marzo di quell'anno il club, all'epoca in terza divisione, si apprestava a ricevere il nei sedicesimi di finale di Coppa di Francia dopo avere eliminato l' nel turno precedente, e nelle due settimane precedenti a tale appuntamento furono celermente edificate due tribune su riporti di terreno per un totale di circa posti, un impianto di illuminazione e un fondo in erba.\nL'esigenza di uno stadio pi\u00f9 capiente, tuttavia, emerse nel corso della stagione 1979-80 quando il elimin\u00f2 nei quarti di finale di Coppa di Francia il di Michel Platini: la struttura era insufficiente a contenere tutto il pubblico che avrebbe voluto assistere all'incontro tanto che numerosi spettatori trovarono una soluzione alternativa arrampicandosi sugli alberi che circondavano il campo.\nLa nuova amministrazione comunale, guidata dal neosindaco socialista Georges Fr\u00eache, si impegn\u00f2 quindi a realizzare un impianto da posti se il club avesse guadagnato l'accesso alla prima divisione.\nNel 1981 il club centr\u00f2 il traguardo della promozione in Division 1 e una nuova tribuna presidenziale fu edificata in un mese e mezzo, e nel 1988 un progetto pi\u00f9 radicale di ristrutturazione port\u00f2 la capienza a posti.\nA seguito della legge 652 del 1992 voluta dall'allora ministra per la giovent\u00f9 e lo sport Fr\u00e9d\u00e9rique Bredin furono imposte nuove norme di sicurezza negli stadi, le pi\u00f9 rilevanti delle quali riguardavano miglioramento dell'agibilit\u00e0, dell'illuminazione e soppressione dei posti in piedi; con l'assegnazione in tale anno alla Francia del campionato mondiale di calcio 1998, Montpellier pose la sua candidatura a ospitare incontri del torneo e commission\u00f2 allo studio d'architettura A+ il progetto di uno stadio completamente rinnovato e in linea con le disposizioni ministeriali.\nIl finanziamento accordato per i lavori di miglioramento fu di circa 110 milioni di franchi ( non rivalutati), dei quali solo circa 15,5 coperti dal comune; lo Stato contribu\u00ec con 49 milioni, altri 15 provennero dal dipartimento dell'H\u00e9rault e il resto da altri enti locali; a totale carico della municipalit\u00e0 furono altres\u00ec i lavori di estensione dell'impianto a posti, requisito minimo per concorrere all'assegnazione di una sede mondiale.\nIl progetto fu di Denis Bedeau e Philippe Bonon per A+, e altre opere furono a cura degli studi Verdier, Betso e Arteba; lo stadio fu ultimato per la competizione mondiale nel corso della quale ospit\u00f2 6 incontri della fase a gironi.\nIn segno di tributo alla competizione ospitata dalla citt\u00e0, il comune di Montpellier deliber\u00f2 di rinominare l'impianto in \"Stade de la Mosson \u2014 Mondial98\".\nQuando la Francia fu ufficialmente assegnataria della , il comitato organizzatore della competizione decise di utilizzare gli stessi impianti gi\u00e0 usati per il mondiale di calcio di 9 anni addietro.\nLo stadio ospit\u00f2 quattro partite della fase a gironi del mondiale di rugby e, in una di esse, batt\u00e9 il proprio record assoluto di capienza nonostante sia un impianto quasi interamente impiegato per il calcio: il , infatti, registr\u00f2 spettatori nell'incontro della fase a gironi tra e .\nNel novembre 2011 la Mosson ospit\u00f2 anche un incontro tra il e gli irlandesi del , in Heineken Cup, l'equivalente rugbistico della UEFA Champions League.\nIl \"match\" termin\u00f2 in parit\u00e0 16-16 e l'affluenza fu di spettatori.\nDal campionato europeo di calcio 2016 il terreno dello stadio \u00e8 equipaggiato con un tappeto in erba ibrida AirFibr.\nBench\u00e9 la Mosson non avesse fatto parte degli impianti che accolsero la manifestazione, infatti, esso fu utilizzato come campo d'allenamento della nazionale svizzera.\nPi\u00f9 recentemente, lo stadio della Mosson fu tra le sedi del campionato mondiale di calcio femminile 2019: tra i vari incontri che ospit\u00f2, anche quello degli ottavi di finale in cui l' batt\u00e9 2-0 la .\nA gennaio 2021 l'amministrazione metropolitana di Montpellier e il club calcistico hanno comunicato il progetto di un nuovo stadio da costruire a P\u00e9rols, quartiere costiero nella periferia sudorientale della citt\u00e0; anche se non sono state fatte previsioni certe circa il futuro della Mosson, l'ipotesi pi\u00f9 accreditata \u00e8 quella di riconvertirlo in complesso sportivo per club dilettantistici.\nIncontri internazionali di rilievo.\nGli incontri internazionali delle citate competizioni non sono gli unici tenutisi allo stadio della Mosson.\nLa nazionale francese di calcio maschile ivi ha disputato, al 2021, cinque incontri tra il 1990 e il 2011: il pi\u00f9 recente fu un'amichevole con il in preparazione agli incontri decisivi di qualificazione per il campionato europeo dell'anno seguente.\nPer quanto riguarda invece la nazionale di rugby, la Mosson ospit\u00f2 il suo primo, e al 2021 unico, \"test match\" nel novembre 2010, in occasione del \"tour\" europeo dell' di quell'anno; causa indisponibilit\u00e0 dello stadio di Gerland a Lione, infatti, la federazione francese di rugby dirott\u00f2 l'incontro a Montpellier, dove i \"Bleus\" si assicurarono la vittoria per 15 a 9 sui \"Pumas\".\nIn ambito femminile, altres\u00ec, le calciatrici francesi disputarono due incontri internazionali alla Mosson, il primo nel 1995 contro i , un pareggio 1-1 valido per la qualificazione al campionato europeo, e il secondo nel 2004, un'amichevole vinta 6-3 contro la ."}
{"id": "2262400", "revid": "515931", "url": "https://it.wikipedia.org/wiki?curid=2262400", "title": "Destrocardia", "text": "La destrocardia o Dexiocardia \u00e8 una posizione anomala del cuore, che risulta confinato nella parte destra del torace. Si parla di \"destrocardia situs inversus\", o \"speculare\", se anche gli organi addominali sono invertiti.\nComplicanze.\nLa destrocardia \u00e8 spesso sintomo della sindrome di Kartagener, una malattia genetica che comporta anche complicanze a livello dell'apparato respiratorio come sinusiti e bronchiectasie.\nLa destrocardia pu\u00f2 accompagnarsi anche a malformazioni cardiache e complicanze cardiovascolari come la stenosi polmonare.\nCuriosit\u00e0.\nCarme Chac\u00f3n, prima donna a diventare Ministro in un governo spagnolo, era portatrice di questa condizione.\nNella cultura popolare \u00e8 nota la figura di Souther, detto il Sacro Imperatore, personaggio del manga giapponese \"Ken il guerriero\" a cui appartiene questa caratteristica fisica, sul quale i colpi del protagonista appaiono non avere effetto, in quanto anche la posizione dei punti di pressione, gli tsubo, risulta invertita. La condizione \u00e8 anche rilevante per in . La si riscontra per ben due volte, riferita ad essa con la frase \"avere un cuore speciale\" nel film \"Ninja Assassins\", dove il tatuatore all'inizio del film mostra la cicatrice di una ferita che non gli era risultata letale solo perch\u00e9 perfettamente indirizzata al cuore dai ninja, cuore che nel suo caso era a destra.\nNel caso di destrocardia, le onde di depolarizzazione generate dall'attivit\u00e0 elettrica del cuore si propagano da sinistra verso destra anzich\u00e9 da destra verso sinistra. Come conseguenza all'Elettrocardiogramma le onde P, i complessi QRS e le onde T appaiono invertite nelle derivazioni destre (dove appaiono positive anzich\u00e9 negative) e sinistre (dove appaiono negative anzich\u00e9 positive). L'asse elettrico del cuore appare inoltre abnormemente deviato a destra, con valori superiori a +90\u00b0, o a sinistra, con valori inferiori a -150\u00b0."}
{"id": "2262401", "revid": "343261", "url": "https://it.wikipedia.org/wiki?curid=2262401", "title": "Scaglie", "text": ""}
{"id": "2262403", "revid": "125916355", "url": "https://it.wikipedia.org/wiki?curid=2262403", "title": "Il tiranno Banderas", "text": "Il tiranno Banderas \u00e8 un film del 1993 diretto da Jos\u00e9 Luis Garc\u00eda S\u00e1nchez e tratto dall'omonimo romanzo di Ram\u00f3n Mar\u00eda del Valle-Incl\u00e1n: l'ultimo interpretato da Gian Maria Volont\u00e9.\nTrama.\nNell'immaginario paese latino-americano di Tierra Firme, negli anni '20, il tiranno Santos Banderas, che sta epurando i vertici del suo governo, ha una figlia demente e anoressica, che tiene segregata. La rivolta al suo potere, che opprime gli indios, \u00e8 guidata dal comunista Don Roque. Per fronteggiare le spese per una repressione armata, Banderas decide di usare il bancario Quintin Pereda, esponente della comunit\u00e0 spagnola del Paese, che a sua volta si rivolge reclamando cospicui crediti pregressi all'ambasciatore spagnolo, il Barone De Benicarles, noto omosessuale, le cui lettere compromettenti all'amico Currito sono in mano alla polizia. Don Roque viene arrestato, ma il tiranno gli offre un'alleanza col pretesto di tenere le potenze straniere lontane dal paese. Frattanto Pereda fa arrestare una donna per mancato pagamento di pegno su un anello, ed il figlioletto, rimasto solo viene sbranato dai porci: il marito Zacharias, folle di dolore, sequestra il bancario e lo uccide trascinandolo col cavallo. Mentre il popolo fa dimostrazioni e la sensitiva Lupita fa previsioni di morte e di disastri, l'esercito rivoluzionario penetra in citt\u00e0. Lo comanda il colonnello Domiziano De La Gandara il quale offre a Banderas, che ha appena ucciso la figlia, un processo regolare: ma Zacharias spara al tiranno uccidendolo. Don Roque diviene il nuovo presidente e De La Gandara \u00e8 promosso capo dell'esercito."}
{"id": "2262406", "revid": "122882645", "url": "https://it.wikipedia.org/wiki?curid=2262406", "title": "Orobanchaceae", "text": "Orobanchaceae \u00e8 una famiglia di piante spermatofite dicotiledoni appartenenti all'ordine delle Lamiales, dall'aspetto di piccole erbacee parassite annuali o perenni.\nEtimologia.\nIl nome della trib\u00f9 deriva da due termini greci \"\u00f2robos\" (= legume) e \"anch\u00e9in\" (= strozzare) e indicano il carattere parassitario di buona parte delle piante di questo gruppo a danno delle Leguminose (nell'antica Grecia questo nome era usato per una pianta parassita della \"veccia\" - \"Vicia sativa\").\nIl nome scientifico della famiglia \u00e8 stato definito dal botanico francese \u00c9tienne Pierre Ventenat (1 marzo 1757 \u2013 13 agosto 1808) nella pubblicazione \"Tableau du R\u00e8gne V\u00e9g\u00e9tal, Selon de M\u00e9thode de Jussieu. Paris - 2: 292.\" del 1799.\nDescrizione.\nLe piante di questa famiglia sono delle erbe o arbusti alti al massimo 1 m. La forma biologica prevalente \u00e8 terofita parassita (T par), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Sono presenti anche piante con forme biologiche perenni tipo geofite parassite (G par), sono piante provviste di gemme sotterranee e radici provviste di organi specifici per nutrirsi della linfa di altre piante. Inoltre alcuni generi non contengono clorofilla per cui nel secco si colorano di bruno (contengono cio\u00e8 un composto chimico chiamato \"orobanchina\"). Altre forme biologiche sono: terofite scapose (T scap), ma anche geofite rizomatose (G rhiz). Le piante di questo gruppo sono sia semiparassite (emiparassite) che parassite complete (oloparassite), vivono cio\u00e8 in funzione di un altro organismo; alcune specie possono vivere anche autonomamente. La pubescenza di queste piante \u00e8 varia, ma soprattutto \u00e8 formata da peli semplici, ma anche da peli ghiandolosi.\nRadici.\nLe radici sono fascicolate e si diramano da un bulbo o rizoma centrale. Nella parte finale sono provviste di austori succhianti che parassitano l'apparato radicale delle piante ospiti. Alcune specie hanno un solo grosso austorio, altre molti ma piccoli.\nFusto.\nLa parte aerea del fusto \u00e8 eretta, sottile e ramificata o semplice; talvolta \u00e8 dilatata alla base. La sezione del fusto in genere \u00e8 cilindrica. La consistenza \u00e8 carnosa o anche legnosa. La superficie \u00e8 densamente pubescente o anche da ghiandolosa-pubescente a glabra. In alcune specie del genere \"Rhinanthus\" (e in modo minore in altre) si presenta il fenomeno del polimorfismo stagionale (altezze e configurazioni diverse del fusto della stessa pianta a seconda della stagione).\nFoglie.\nLe foglie in alcuni generi sono scarse e ridotte a delle squame sessili o amplessicauli; altrimenti sono normali e disposte in modo alterno o sono spiralate ed hanno delle forme semplici da ovoidi a lanceolate con apici ottusi e margini interi o dentati, oppure sono pennato-lobate o pennatosette. In alcune specie sono embricate con colorazione da rossa a gialla. Le stipole sono assenti.\nInfiorescenza.\nLe infiorescenze sono indefinite a forma di spiga o racemo lineare allungato con fiori sessili (o brevemente pedicellati) ben distanziati oppure densamente raggruppati. I fiori sono da uno (o pochi) a molti, terminali o ascellari. In alcune specie i fiori sono dimorfici. Le brattee dell'infiorescenza sono del tipo ovato; in alcuni casi sono aristate; sono colorate di rosso, violetto o purpureo.\nFiori.\nI fiori sono ermafroditi, zigomorfi (del tipo bilabiato), tetraciclici, ossia con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti, mentre il calice anch'esso a 5 parti, ma spesso \u00e8 ridotto a 3).\nFrutti.\nIl frutto \u00e8 una capsula loculicida (bivalve o trivalve) carnosa a forma pi\u00f9 o meno ovoidale; oppure \u00e8 una drupa o una bacca. I semi, molti e minuti dalle dimensioni quasi microscopiche, contengono un embrione rudimentale indifferenziato e composto da poche cellule; sono colorati di nero con forme angolose.\nBiologia.\nAlcune di queste piante non contengono clorofilla per cui possiedono organi specifici per nutrirsi della linfa di altre piante. Le loro radici infatti sono provviste di uno o pi\u00f9 austori connessi alle radici ospiti per ricavare sostanze nutritive. Inoltre il loro parassitismo \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nAlcuni generi sono specifici di particolari ospiti. Ad esempio le radici delle specie del genere \"Christisonia\" (trib\u00f9 Orobancheae) sono parassite delle Acanthaceae e dei bamb\u00f9 in generale. Mentre le \"Orobanche\" (trib\u00f9 Orobancheae) in genere sono parassite delle radici di diverse famiglie delle dicotiledoni (\"Orobanche purpurea\" \u00e8 parassita delle specie dei generi \"Artemisia\" e \"Achillea\"; \"Orobanche flava\" \u00e8 parassita delle specie dei generi \"Adenostyles\", \"Tussilago\" e \"Petasites\").\nDistribuzione e habitat.\nLe specie di questa famiglia sono cosmopolite e vivono in habitat temperati e subtropicali (ma anche tropicali). Poche specie sono presenti nell'area mediterranea. La tabella seguente indica per ogni trib\u00f9 la distribuzione principale e l'habitat pi\u00f9 usuale:\nTassonomia.\nLa famiglia comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. La famiglia \u00e8 suddivisa in 10 gruppi tra trib\u00f9 e sottotrib\u00f9.\nLa sistemazione tassonomica della famiglia delle \"Orobanchaceae\" \u00e8 in via di definizione; in particolare nelle pi\u00f9 recenti classificazioni filogenetiche (APG II System) \u00e8 stata spostata dall'ordine delle Scrophulariales a quello delle Lamiales; \u00e8 stato inoltre incrementato notevolmente il numero dei suoi generi soprattutto a scapito della famiglia delle Scrophulariaceae; questo perch\u00e9 i vari studi filogenetici hanno dimostrato che questi generi andavano inclusi nell'ordine delle Lamiales e quindi nella famiglia di questa voce in quanto evolutisi dai 50 ai 40 milioni di anni fa..\nNella tabella seguente \u00e8 indicata la \u201cstoria\u201d della classificazione della famiglia delle \"Orobanchaceae\" secondo gli ultimi tre sistemi di classificazione: oltre al sistema APG II System viene indicata la classificazione usata pi\u00f9 correntemente (quella di Cronquist, basata sugli studi delle Angiosperme del botanico americano Arthur Cronquist pubblicati tra il 1968 e 1988) e quella in uso precedentemente a quella di Cronquist, Classificazione di Wettstein (sistema di classificazione delle piante proposto dal botanico Richard von Wettstein (1863-1931) nel suo \"Handbuch der Systematischen Botanik\", ultimo aggiornamento del 1935).\nIl termine Clade si riferisce solamente alla classificazione APG II. Nella prima colonna a sinistra qualche nome tassonomico pu\u00f2 essere non preciso in quanto il significato di questi termini \u00e8 cambiato nel corso del tempo.\nInizialmente, quando la famiglia faceva parte dell'ordine delle Scrophulariales i generi erano pochi (circa 15 per un totale di 200 specie \u2013 uno solo nella flora italiana). I nuovi generi inseriti sono del tipo \"emiparassitico\" (sono semi parassiti) hanno un fogliame verde e quindi possono attivare la funzione fotosintetica, ma possiedono anche delle radici \"austorie\" attraverso le quali \u201csucchiano\u201d sostanze nutritizie dall'ospite. Altri generi (come \"Lathraea\" e \"Orobanche\") hanno un tipo di parassitismo definito \"assoluto\" (oloparassitismo), ossia dipendono \u201cassolutamente\u201d dall'ospite per la loro sopravvivenza (ad esempio non hanno una funzione fotosintetica autonoma). L'unico genere della famiglia definito \u201cnon parassita\u201d \u00e8 \"Lindenbergia\".\nFilogenesi.\nLa monofilia della famiglia, con l'attuale circoscrizione, risulta sicuramente confermata sia dalle analisi cladistiche basate sulle caratteristiche del DNA che da alcuni dati morfologici (il comportamento semiparassitico e parassitico, la morfologia dei tricomi e l'infiorescenza tipo racemo). In questo gruppo \u00e8 presente un continuum di forme che da piante provviste di organi per la produzione della clorofilla ma anche dotate di molti piccoli austori radicali si arriva a piante completamente prive di clorofilla e con un solo grosso austore. Il punto di arrivo di questa continua specializzazione verso il parassitismo \u00e8 rappresentato da generi come \"Orobanche\", \"Lathraea\", \"Epifagus\" e \"Conopholis\". Dalle analisi del DNA sembra inoltre che il parassitismo in questo gruppo sia stato raggiunto in pi\u00f9 riprese. In particolare dall'emiparassitismo originale, l'oloparassitismo successivo si \u00e8 originato tre volte.\nDa un punto di vista filogenetico, in un recente studio del 2013, i generi della famiglia sono raggruppati in 6 cladi principali. Questo studio propone anche una diversa circoscrizione per alcune trib\u00f9 come descritte tradizionalmente pi\u00f9 avanti.\nCladogramma\nIl Angiosperm Phylogeny Group propone una filogenesi ancora lievemente diversa:\nCladogramma\nCaratteri distintivi della famiglia.\nLe seguenti caratteristiche distintive della famiglia sono considerate sinapomorfie:\nElenco dei generi della famiglia.\nLa famiglia tradizionalmente \u00e8 suddivisa in 9 trib\u00f9, 2 sottotrib\u00f9, 96 generi e quasi 2000 specie. A questo elenco si devono aggiungere i gruppi senza una collocazione precisa (\"incertae sedis\") elencati pi\u00f9 sotto.\nTrib\u00f9 Buchnereae.\nLa trib\u00f9 Buchnereae comprende 2 sottotrib\u00f9, 18 generi e oltre 250 specie:\nSottotrib\u00f9 Buchneriinae\nLa sottotrib\u00f9 Buchneriinae comprende 8 generi e circa 165 specie:\nSottotrib\u00f9 Sopubiinae\nLa sottotrib\u00f9 Sopubiinae comprende 10 generi e circa 70 - 90 specie:\nTrib\u00f9 Buttonieae.\nLa trib\u00f9 Buttonieae comprende 5 generi e 14 specie:\nTrib\u00f9 Castillejeae.\nLa trib\u00f9 Castillejeae comprende 7 generi e circa 230 specie:\nTrib\u00f9 Cymbarieae.\nLa trib\u00f9 Cymbarieae comprende 6 generi e circa 12 specie:\nTrib\u00f9 Escobedieae.\nLa trib\u00f9 Escobedieae comprende 8 generi e circa 80 specie:\nTrib\u00f9 Gerardieae.\nLa trib\u00f9 Gerardieae comprende 12 generi e circa 120 specie:\nTrib\u00f9 Micrargerieae.\nLa trib\u00f9 Micrargerieae comprende 4 generi e circa 10 specie:\nTrib\u00f9 Orobancheae.\nLa trib\u00f9 Orobancheae comprende 15 generi e circa 260 specie:\nTrib\u00f9 Rhinantheae.\nLa trib\u00f9 Rhinantheae comprende 21 generi e circa 1000 specie:\nGruppi \"Incertae sedis\".\nSono quattro i gruppi (Incertae sedis) che in mancanza di ulteriori studi sono stati descritti provvisoriamente all'interno della famiglia:\nGruppo della ex famiglia Cyclocheilaceae\nQuesto gruppo contiene 2 generi con 4 specie:\nIl portamento di queste specie \u00e8 arbustivo con foglie a lamina semplice e disposizione opposta. I fiori sono bisessuali e solitari sottesi da brattee. Il calice \u00e8 assente o ridotto. La corolla \u00e8 gamopetala con forme tubolari terminate con 5 lobi. Gli stami sono 4 didinami con due teche. L'ovario \u00e8 supero con forme compresse con 1 - 2 loculi e 2 - 10 ovuli. La placentazione \u00e8 assile o parietale. I frutti sono degli schizocarpi con forme discoidi compresse. I semi sono privi di endosperma.\nTradizionalmente questi generi erano descritti all'interno della famiglia Cyclocheilaceae (unici due generi della famiglia).\nGruppo della trib\u00f9 Lindenbergieae\nLa trib\u00f9 Lindenbergieae si compone di un solo genere:\nIl portamento delle specie di questo genere \u00e8 erbaceo annuale o perenne. Gli steli sono prostrato-ascendenti, ma anche eretti. Le foglie cauline sono disposte in modo opposto ed hanno delle lamine intere a forma da lanceolata a ovoide. Il calice ha una forma campanulata terminante con 5 lobi. La corolla \u00e8 fortemente bilabiata. Gli stami sono 4 con una teca talvolta pi\u00f9 piccola e ridotta. La forma dell'ovario varia da ovoide a globoso.\nTradizionalmente questo genere \u00e8 descritto all'interno della famiglia Scrophulariaceae (sottofamigla Gratioloideae - trib\u00f9 Stemodieae ). Altre checklist lo posizionano nella famiglia Plantaginaceae . Le apomorfie (condizione modificata di un carattere) morfologiche che potrebbero giustificare la sua circoscrizione nella famiglia delle Orobanchaceae sono: i lobi abassiali della corolla esterni a quelli adassiali, la particolare morfologia dei tricomi e l'infiorescenza di tipo indefinito.\nGruppo della trib\u00f9 Rehmannieae\nLa trib\u00f9 Rehmannieae comprende 2 generi e circa 12 specie:\nLe specie di questa trib\u00f9 hanno un portamento \"rosulato\" con infiorescenze racemose. Il calice \u00e8 campanulato con 5 lobi ed \u00e8 diviso nel mezzo. La corolla ha delle forme cilindriche con 5 lobi bilabiati. Gli stami sono 4 con teche separate. L'ovario ha delle forme ovoidi. Lo stilo ha uno stigma bilobo. I frutti sono delle capsule a deiscenza loculicida o setticida.\nLa posizione tassonomica di questa trib\u00f9 \u00e8 problematica. Se l'Angiosperm Phylogeny Group assegna a questo gruppo una posizione \"basale\", altre checklist descrivono la trib\u00f9 all'interno della famiglia Rhemanniaceae oppure nella famiglia Plantaginaceae \nGruppo della ex famiglia Xylocalyceae\nQuesto gruppo comprende un solo genere con 4 - 5 specie:\nIl portamento delle specie di questo gruppo \u00e8 subarbustivo con infiorescenze racemose. Le foglie sono subsessili e sono disposte in modo opposto. Il calice \u00e8 5-lobato con forme campanulate. La corolla \u00e8 subruotata con tubo simile ad un imbuto e terminante con 5 lobi uguali. Gli stami sono 4 inclusi nella corolla. Le antere hanno due teche separate, parallele o divergenti con deiscenza per fori apicali. Il frutto cresce completamente racchiuso nel calice indurito. Lo stilo \u00e8 filiforme con uno stigma capitato.\nGenere \"Brandisia\"\nLe specie di \"Brandisia\" hanno un portamento arbustivo con superfici densamente tomentose per peli stellati. Le foglie hanno una disposizione opposta con forme da lanceolate a ovoidi con margini interi o seghettati. Il calice pu\u00f2 avere 4 - 5 lobi con forme campanulate. La corolla \u00e8 bilabiata e densamente villosa. Le antere sono lungamente cigliate. L'ovario ha delle forme globose e lo stilo ha uno stigma clavato.\nIl Angiosperm Phylogeny Group posiziona questo genere all'interno della famiglia di questa voce nella posizione di \"gruppo fratello\" della trib\u00f9 Rhinantheae. Tradizionalmente \u00e8 descritto nella famiglia Paulowniaceae (trib\u00f9 Wightieae).\nGeneri spontanei della flora italiana.\nDei due generi appartenenti fin dall'inizio alla famiglia delle Orobanchaceae, il primo (\"Lathraea\" - spesso inserito anche nella famiglia Scrophulariaceae) comprende solamente due specie presenti nella flora spontanea italiana (\"Lathraea squamaria\" e \"Lathraea clandestina\"); sono piante che vivono parassite di altre specie spontanee a portamento arboreo e sono caratterizzate dall'avere rizomi sotterranei molto voluminosi (fino a 5\u00a0kg), probabilmente collegati al tipo di parassitismo di queste specie. L'altro genere (\"Orobanche\") comprende un numero pi\u00f9 grande di specie spontanee in Italia (circa 40) e sono anche pi\u00f9 \u201cseguite\u201d (e studiate) in quanto comprendono diverse specie parassite di colture importanti di interesse agrario.\nI vari generi e quindi le specie si distinguono da caratteristiche come la ramosit\u00e0 (o semplicit\u00e0) del fusto, la presenza (o assenza) di bratteole fiorali, la forma delle squame, della corolla, il tipo di parassitismo (assoluto oppure di tipo \u201cemiparassitico\u201d), la funzione clorofilliana se \u00e8 presente oppure no, e altro ancora.\nPer meglio comprendere ed individuare i vari generi della famiglia (solamente per i generi spontanei della flora italiana) l'elenco seguente utilizza in parte il sistema delle chiavi analitiche.\nSinonimi.\nLa famiglia di questa voce, in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti. La maggior parte di questi sinonimi sono delle famiglie \u201cdeclassate\u201d, ossia diventate generi delle \"Orobanchaceae\".\nFamiglie simili.\nLa famiglia pi\u00f9 vicina \u00e8 ovviamente quella delle Scrophulariaceae (dalla quale sono stati trasferiti diversi generi). La tradizionale separazione delle Orobanchace s.s. dalle Scrophulariaceae in quanto le prime sono in possesso di una placentazione parietale, oltre al parassitismo (e semiparassitismo), \u00e8 stata messa in discussione tra l'altro dall'esistenza di generi come \"Harveya\" che sono parassiti ma con una placentazione assile. Le varie specie della famiglia di questa voce si differenziano comunque soprattutto per il particolare aspetto che assumono in quanto piante che si devono adattare alla vita parassitaria: organi adatti ad assumere sostanze da altri individui; morfologia di base pi\u00f9 primitiva, meno evoluta; spesso mancanza di organi o funzioni che in altre specie rendono indipendente la pianta (come la produzione di clorofilla).\nInteresse e usi.\nQueste piante sono interessanti sia dal punto di vista scientifico per capire i vari fenomeni e meccanismi connessi al loro parassitismo, ma anche da un punto di vista pi\u00f9 strettamente agronomico per trovare dei mezzi efficaci per bloccare gli ingenti danni prodotti da queste piante alle varie colture infestate.\nQui di seguito sono indicate alcune specie (o generi]) della famiglia delle \"Orobanchaceae\" e i loro ospiti abituali:\nIl problema che crea questo tipo di parassitismo \u00e8 abbastanza grave. Ad esempio nell'Italia centro-meridionale per la coltura della fava, questo \u00e8 uno dei problemi pi\u00f9 assillanti.\nMolto spesso quando ci si accorge dell'avvenuta infestazione \u00e8 gi\u00e0 troppo tardi. Infatti c'\u00e8 una forte concordanza tra il ciclo vegetativo dell'ospite e quello del parassita. Quando l'ospite incomincia a fiorire, allora le varie \"orobanchaceae\" sorgono inaspettatamente dal terreno maturando pure loro i fiori e disseminando per il terreno i loro minutissimi semi per il prossimo attacco.\nLiberare i terreni e le colture da queste piante non \u00e8 facile. Innanzitutto come si \u00e8 detto la produzione dei semi \u00e8 copiosissima e bastano pochi semi per propagare la specie; inoltre la semente pu\u00f2 sopportare lunghi periodi di quiescenza (a volte anche diversi anni) per cui un terreno, che a prima vista pu\u00f2 sembrare libero da questi parassiti, in realt\u00e0 pu\u00f2 essere predisposto ad essere infestato. Infatti appena le condizioni sono adatte (la presenza delle radici dell'ospite) i semi incominciano a germogliare. In questo caso un rimedio sarebbe quello di lasciare il terreno a riposare per almeno 10 anni (o perlomeno non coltivarlo con specie \"ospiti\"): i semi senza alcun supporto nutritivo in questo periodo di tempo perderebbero la loro germinabilit\u00e0. Ma questo ovviamente per motivi economici non \u00e8 possibile.\nLe ricerche scientifiche su questo e altri fenomeni simili di parassitismo sono sempre molto difficili in quanto \u00e8 praticamente impossibile far germinare in vitro (e quindi in un laboratorio sotto controllo biologico) i semi senza che siano in presenza della pianta ospite. Probabilmente le \"Orobanchaceae\" iniziano a germinare solo in presenza di determinati stimoli o sostanze prodotte dalle radici di quel specifico \"ospite\".\nNon rimane quindi che affidarsi all'esperienza e alla pratica come ad esempio, in caso di nuove culture, affidarsi a sementi con accertate garanzie di purezza.\nCucina.\nIn caso di carestia o necessit\u00e0 alcune popolazioni del Sahara algerino (i Tuareg) si cibano con i tuberi della \"Orobanche violacea\"; mentre altre \"Orobanche\" americane vengono consumate dagli indiani dell'Utah e del Nevada."}
{"id": "2262407", "revid": "742538", "url": "https://it.wikipedia.org/wiki?curid=2262407", "title": "Giovanni Evangelisti (editore)", "text": "Nato e cresciuto a Bologna, frequenta il Liceo scientifico \u00abAugusto Righi\u00bb dal 1946 al 1951. Negli stessi anni viene coinvolto nel gruppo scout Bologna 16, nel quale trover\u00e0 un importante campo di impegno personale. Nel 1954, seguendo l'interesse maturato per i fatti politici, sociali e culturali si iscrive all'Istituto Cesare Alfieri dell'Universit\u00e0 di Firenze, dove si laureer\u00e0 nel 1960, relatore Camillo Pellizzi, con una tesi dal titolo \"Problemi connessi alla ripresa degli studi sociologici in Italia\".\nIl suo nome \u00e8 strettamente legato alla Societ\u00e0 editrice il Mulino, costituita nel 1954 per iniziativa del gruppo di giovani bolognesi promotori della rivista \u00abil Mulino\u00bb. L\u2019arrivo di Evangelisti nelle stanze della casa editrice si riveler\u00e0 fondamentale per la crescita e il consolidamento di tutto il gruppo. La sua collaborazione ha inizio nel 1961, quando si pubblica una nuova rivista, il \u00abBollettino delle ricerche sociali\u00bb, di cui Evangelisti \u00e8 il redattore. La sua attenzione e la sua sensibilit\u00e0 daranno un contributo determinante a rafforzare l\u2019orientamento del gruppo e della casa editrice e avranno effetti non secondari nell'affermazione e nello sviluppo delle scienze sociali in Italia. L\u2019anno seguente entra a far parte dell\u2019Associazione \u00abCattaneo\u00bb1 (che nel 1964 diventer\u00e0 l\u2019Associazione di cultura e politica \u00abil Mulino\u00bb) e della redazione della rivista omonima. In quello stesso anno partecipa a una ricerca sui laureati in Italia. Gli anni seguenti lo vedono progressivamente impegnato sia nelle attivit\u00e0 dell\u2019Associazione, sia nella definizione e nella cura dei programmi editoriali dell\u2019editrice. Sono anni decisivi, in cui il gruppo poco alla volta occupa posizioni di sempre maggior rilievo sulla scena editoriale e culturale italiana. Il ruolo di Evangelisti risulter\u00e0 fondamentale. Per 44 anni (dal 1965 al 2008, anno della sua improvvisa scomparsa) sar\u00e0 infatti il direttore editoriale (e, dalla fine degli anni Sessanta, a pi\u00f9 riprese, l\u2019amministratore delegato) della casa editrice, donandole un forte impulso, sia da un punto di vista culturale sia sotto il profilo commerciale.\nTra i molti incarichi ricoperti nel gruppo, vanno poi ricordati almeno la sua direzione della rivista \u00abil Mulino\u00bb, dal gennaio 1991 all\u2019agosto 1994 (ma \u00e8 nel Comitato di direzione a pi\u00f9 riprese sin dal 1962) e quello di vicepresidente dell\u2019Associazione, dal 1970 al 1979 e di nuovo dal 1996 al 2000 2."}
{"id": "2262413", "revid": "675761", "url": "https://it.wikipedia.org/wiki?curid=2262413", "title": "Generi di Orobanchaceae", "text": "La voce elenca i generi di \"Orobanchaceae\". Per ogni genere viene indicato l'Autore, l'anno di pubblicazione, il numero delle specie, tipo di parassitismo. I nomi comuni italiani sono evidenziati in grassetto seguiti dal numero delle specie presenti sul territorio italiano."}
{"id": "2262414", "revid": "1573940", "url": "https://it.wikipedia.org/wiki?curid=2262414", "title": "Anolis carolinensis", "text": "L'anolide della Carolina (\"Anolis carolinensis\" ) \u00e8 un sauro della famiglia Dactyloidae, diffuso nel Nuovo Mondo.\nDescrizione.\nLa lunghezza di questi sauri varia da 12 ai 20\u00a0cm.\nSia i maschi che le femmine sono dotati di un sacco giugulare (spesso detto \"gorgiera\") di colore rosa che dilatano per difendersi dai rivali.\nBiologia.\n\u00c8 una specie arboricola. Si ciba di insetti. Di giorno si scalda al sole, arrampicandosi spesso sulle fronde delle palme, sui tronchi d'albero o sui muri grazie ai grossi cuscinetti che possiede sotto le dita; di notte dorme nei cespugli.\nRiproduzione.\nGli anolidi della Carolina sono ovipari. Durante il periodo dell'accoppiamento, il maschio espande la propria gorgiera per attrarre a s\u00e9 le femmine grazie ai suoi colori. Le femmine riproducono un uovo alla volta, a frequenti intervalli, durante tutta la stagione riproduttiva.\nDistribuzione e habitat.\nDiffuso nelle due Americhe si pu\u00f2 trovare principalmente nella zona sud-orientale degli Stati Uniti d'America, prendendo di conseguenza il nome dallo stato americano della Carolina del Sud."}
{"id": "2262415", "revid": "343261", "url": "https://it.wikipedia.org/wiki?curid=2262415", "title": "Anolide della Carolina", "text": ""}
{"id": "2262416", "revid": "343261", "url": "https://it.wikipedia.org/wiki?curid=2262416", "title": "Anolide bruno", "text": ""}
{"id": "2262417", "revid": "1573940", "url": "https://it.wikipedia.org/wiki?curid=2262417", "title": "Anolis sagrei", "text": "L'anolide bruno (\"Anolis sagrei\" ) \u00e8 un piccolo sauro della famiglia Dactyloidae.\nDescrizione.\nL'anolide bruno \u00e8 lungo da 15 a 20\u00a0cm; ricorda molto l'aspetto dell'anolide della Carolina ma, a differenza di quest'ultimo, pu\u00f2 variare il proprio colore solo dal marrone al grigio. Entrambi i sessi possiedono il sacco giugulare orlato di bianco che solo i maschi usano nel corteggiamento .\nBiologia.\n\u00c8 una specie sia terrestre che arboricola. Tende ad arrampicarsi sui muri e sugli alberi per prendere il sole. Si ciba di mosche e altri insetti.\nHa una vita breve che dura tra i due e i tre anni.\nGli anolidi bruni sono talvolta preda di sauri di dimensioni pi\u00f9 grandi oppure di serpenti o uccelli.\nRiproduzione.\nGli anolidi bruni sono ovipari. Le femmine depongono un uovo per volta a intervalli frequenti durante il periodo della primavera e dell'estate.\nDistribuzione e habitat.\nLa specie \u00e8 diffusa in Messico (Yucat\u00e1n, Campeche), Belize, Guatemala, Honduras, Costa Rica, Cuba, Giamaica, Grenada, Colombia, Venezuela. \u00c8 stato introdotto e si \u00e8 naturalizzato alle Hawaii\ne in parte degli Stati Uniti (Florida, Georgia, Texas e Louisiana)."}
{"id": "2262418", "revid": "125871209", "url": "https://it.wikipedia.org/wiki?curid=2262418", "title": "Architettura romanica in Sardegna", "text": "Il romanico sardo \u00e8 lo stile architettonico romanico che si svilupp\u00f2 in Sardegna.\nL'architettura romanica in Sardegna ha avuto un notevole sviluppo sin dalle prime origini e per un lungo periodo. Le sue espressioni, bench\u00e9 autonome, non sono classificabili in un'immagine riconoscibile, poich\u00e9 nell'isola il romanico si \u00e8 manifestato con risultati inediti ma in numerose forme; questo a causa dell'insediamento nella Sardegna giudicale di numerosi ordini religiosi, provenienti da varie regioni italiane e dalla Francia. \nDi conseguenza nelle architetture di quell'epoca sono riconoscibili influssi pisani, lombardi e provenzali oltrech\u00e9 tracce del passaggio di maestranze, provenienti dalla penisola iberica, di cultura islamica.\nStoria.\nIl primo edificio romanico dell'isola \u00e8 la basilica di San Gavino a Porto Torres nel Giudicato di Torres: la costruzione ebbe inizio durante il regno del giudice Gonnario Comita de Lacon-Gunale (circa 1015 - 1038). La nuova basilica fu eretta presso un'area dove vi erano una necropoli paleocristiana e due antiche basiliche databili al V - VII secolo, il Judike per costruirla aveva fatto assumere delle maestranze presso Pisa. Alla morte di Gonnario gli succeder\u00e0 il figlio Barisone I che proseguir\u00e0 nella costruzione della basilica. Nel contempo Barisone I aprir\u00e0 la stagione dell'immigrazione degli ordini monastici nell'isola, infatti nel 1064-65 fece compilare l'atto di donazione Carta di Nicita in cui cede a Desiderio di Benevento, abate di Montecassino, una vasta area e delle sue pertinenze: comprese le chiese di Nostra Segnora de Mesumundu e la chiesetta dei santi Elia ed Enoch, posta sulla sommit\u00e0 del Monte Santu in territorio di Siligo. \nNel 1089 Costantino I Salusio II, giudice di Cagliari, dona a Riccardo, abate di San Vittore di Marsiglia, la Basilica di San Saturnino e altre propriet\u00e0 perch\u00e9 i monaci fondino un monastero. Da allora in poi per diversi decenni arrivarono nell'isola rappresentanti di numerosi ordini religiosi fra i quali: i camaldolesi, i vallombrosani (San Michele di Plaiano a Sassari e San Michele di Salvennor a Ploaghe), i cistercensi, vittorini, ecc. A seguito di questo fenomeno, tramite il notevole impegno finanziario della nobilt\u00e0 locale (\"mayorales\"), furono fondate numerose chiese private, si ebbe cos\u00ec lo sviluppo dell'architettura romanica che, nell'isola, assunse dei caratteri originali e molto interessanti.\nInfluenze stilistiche.\nGiulio Carlo Argan individua nel romanico sardo nei secoli XI e XII un \u00abparticolare atteggiamento\u00bb di fronte alle due nuove correnti lombarda e toscana, che spesso vengono fuse producendo dei risultati inediti. \nCome nel caso del San Nicola di Trullas (ante 1113) a Semestene (SS), della cappella palatina di Santa Maria del Regno (1107) ad Ardara o del San Nicola di Silanis (ante 1122) di Sedini (SS) e la Basilica di San Simplicio a Olbia (XI-XII sec.) solo per citarne alcune. \nNon mancano esempi di architetture di derivazione esclusivamente lombarde come nel caso della Chiesa di San Pietro di Zuri del maestro Anselmo da Como.\nNumerosissime nell'isola sono anche le architetture di derivazione francese, realizzate per conto dei monaci di Marsiglia da maestranze provenzali, in alcuni casi coadiuvate da maestranze locali formatesi in Italia. Fra queste la chiesa di San Platano a Villaspeciosa, chiesa di San Gemiliano a Sestu, San Lorenzo a Cagliari, San Saturnino di Ussana ed il primo impianto della Santa Maria di Uta (CA). \nMa nell'isola non agirono esclusivamente i benedettini di San Vittore, ma anche altri ordini d'oltralpe quali i cistercensi (Abbazia di Nostra Signora di Paulis presso Ittiri) , i templari e i lerinensi.\nFra le architetture romaniche della Sardegna si possono evidenziare numerosi esempi di chiese di stretta derivazione toscana come la basilica di Saccargia a Codrongianos e la chiesa di San Pietro di Sorres, Borutta (SS), la chiesa di Nostra Signora di Tergu oppure la cattedrale di Santa Giusta dell'omonimo centro (OR) e la chiesa di San Nicola di Ottana (NU). \nRimarchevoli sono anche le strutture difensive e le torri della citt\u00e0 di Cagliari, fra le quali la Torre di San Pancrazio e la Torre dell'Elefante, progettate dall'architetto sardo Giovanni Capula, di scuola toscana."}
{"id": "2262422", "revid": "1271241", "url": "https://it.wikipedia.org/wiki?curid=2262422", "title": "Brawn GP", "text": "La Brawn GP Ltd. (nome completo Brawn Grand Prix Limited) \u00e8 stato un costruttore britannico di Formula 1, con sede a Brackley, nel Northamptonshire. Il team fu fondato nel 2009, dalle ceneri della Honda Racing F1 Team dopo che fu acquistata da Ross Brawn. Nel 2009 ha conquistato entrambi i titoli di Formula 1, divenendo l'unica squadra, nella storia della Formula 1, ad aver vinto il titolo costruttori nell'anno d'esordio e ad aver vinto i campionati piloti e costruttori in tutte le stagioni disputate.\nIl 16 novembre 2009 la Daimler AG ha annunciato di avere acquistato la maggioranza della Brawn GP, che \u00e8 stata conseguentemente ridenominata Mercedes GP.\nStoria.\nLa fondazione della nuova squadra.\nIl 4 dicembre 2008 vi fu l'annuncio da parte della Honda dell'abbandono della Formula 1 e la messa in vendita della scuderia. Il team fu fondato il 6 marzo 2009, dopo che vi era stata la conferma che Ross Brawn, l'ex team manager della Ferrari, aveva perfezionato l'acquisto della scuderia stessa. In occasione del Gran Premio del Giappone 2009 un ex dirigente della Honda rivel\u00f2 che il passaggio di propriet\u00e0 della scuderia era avvenuto per la cifra simbolica di una sterlina. La nuova squadra present\u00f2 la sua vettura (la BGP 001, costruita in base ai progetti gi\u00e0 preparati dalla Honda) il 6 marzo 2009 sul circuito di Barcellona: la carrozzeria era in larga parte bianca, con inserti gialli e neri, nonch\u00e9 completamente spoglia di sponsor (fatto salvo il marchio del fornitore unico di pneumatici della F1 Bridgestone sul musetto). La Brawn montava sulle sue vetture motori Mercedes ed aveva ingaggiato entrambi gli ex piloti della Honda, Jenson Button e Rubens Barrichello.\nIl dominio nell'anno d'esordio.\n2009.\nSin dai primi test effettuati sul circuito di Barcellona, la neo scuderia di Formula 1 si piazz\u00f2 ripetutamente davanti alle sue concorrenti (Ferrari, Toyota, Williams, Red Bull), suscitando molto stupore e polemiche, soprattutto legate ad una presunta irregolarit\u00e0 del diffusore posteriore, che pareva essere la sua principale fonte di competitivit\u00e0.\nLa scuderia rigett\u00f2 le accuse, che tuttavia spinsero la Federazione Internazionale dell'Automobile ad effettuare dei controlli sulle vetture Brawn e su quelle delle scuderie che avevano effettuato i test pre-stagionali, eccetto la Red Bull e la Ferrari. Il 26 marzo, in una riunione tenutasi a Melbourne, la FIA dichiar\u00f2 insussistenti tutte le accuse di irregolarit\u00e0.\nGi\u00e0 a partire dalla prima gara in Australia, la scuderia riusc\u00ec ad ottenere una sponsorizzazione stabile, apponendo sulle sue macchine il marchio della Virgin di Richard Branson, poco dopo affiancato da quello della Henri Lloyd, azienda tessile britannica, e dalla banca MIG Bank. Vari altri sponsor sono poi apparsi temporaneamente sulla carrozzeria delle vetture Brawn: durante il Gran Premio di Spagna vi fu la sponsorizzazione del film Terminator Salvation, a Singapore sulle fiancate fu apposto il marchio Canon, in Brasile apparvero i loghi Mapfre, Itaipava, Banco do Brasil, TNT Energy Drink, ad Abu Dhabi fu la volta della Qatar Telecom.\nLe prime prove libere della stagione videro una conferma di quanto accaduto nei test: le Brawn si dimostrarono velocissime, issandosi in testa alla classifica a scapito dei \"top team\", e dando adito a polemiche ancor pi\u00f9 violente sulle soluzioni tecniche adottate.\nNelle qualificazioni del primo GP stagionale, in Australia, Jenson Button, seguito in prima fila dal compagno di squadra Barrichello, conquist\u00f2 la prima \"pole\" della storia della Brawn GP al suo primo gran premio. Tale evento non accadeva dal 1970, quando Jackie Stewart fece il miglior tempo nelle qualifiche del Gran Premio del Canada con l'esordiente Tyrrell.. Alla pole position segu\u00ec la prima vittoria, con tanto di doppietta: 1\u00ba posto di Jenson Button e 2\u00ba posto di Rubens Barrichello. Il giorno seguente fu diramata la notizia che, nonostante il successo ottenuto nella prima gara del circus, sarebbe stato necessario licenziare circa 270 dipendenti della squadra, per cercare di limitare al massimo i costi di gestione della scuderia.\nNelle prove libere del venerd\u00ec a Sepang, in occasione della seconda gara del mondiale, Jenson Button riusc\u00ec a conquistare la pole position. Il suo compagno di squadra Rubens Barrichello ottenne la quarta posizione, ma dovette retrocedere di 5 piazze nella griglia di partenza in virt\u00f9 della sostituzione del cambio effettuata il venerd\u00ec.\nNella gara di domenica Button, grazie ad una buona strategia e ad un'eccezionale pioggia monsonica, riusc\u00ec ad ottenere la seconda vittoria consecutiva, con la pecca di aver ottenuto solo 5 punti iridati, in quanto la gara fu fermata prima dei 3/4 di completamento, limite minimo per l'attribuzione del punteggio intero. Barrichello si classific\u00f2 quinto.\nLa Brawn, al termine del secondo Gran Premio della stagione, aveva i suoi due piloti in testa nel mondiale, con Button a quota 15 punti e Barrichello a 10 punti, ed era essa stessa in testa alla classifica costruttori, con 25 punti.\nIl 15 aprile la FIA respinse il ricorso contro la presunta irregolarit\u00e0 dei diffusori, mantenendo cos\u00ec la situazione inalterata. Quattro giorni dopo, le due monoposto, nel diluvio di Shanghai, andarono ancora a punti. Nella quarta gara della stagione, in Bahrain, Jenson Button conquist\u00f2 la terza vittoria per la scuderia, e 2 settimane dopo il pilota di Frome si ripet\u00e9 a Montmel\u00f3 davanti a Barrichello, e la stessa cosa accadde a Montecarlo. Al N\u00fcrburgring, per la prima volta nella stagione, le Brawn non salirono sul podio, con Button che fin\u00ec 5\u00ba e Barrichello 6\u00b0. Peggio ancora all'Hungaroring dove le 2 vetture britanniche arrivarono 7\u00b0 e 10\u00b0. In tal modo, sia i piloti che la squadra si fecero avvicinare pericolosamente nelle classifiche iridate dalla Red Bull e da Sebastian Vettel. A Valencia la Brawn si riprese e conquist\u00f2 la vittoria con Barrichello e 2 punti con Button, piazzato 7\u00ba. A Spa invece il solo Barrichello and\u00f2 a punti (settimo).\nA Monza, la scuderia inglese torn\u00f2 a centrare una doppietta, con Barrichello davanti a Button. Nella gara notturna di Singapore, le Brawn conquistarono 7 punti, con Button 5\u00b0 e Barrichello 6\u00b0, mentre in Giappone Button termin\u00f2 8\u00b0 e Rubens 7\u00b0. In Brasile la scuderia conquist\u00f2 il titolo mondiale costruttori con una gara di anticipo, mentre Jenson Button si aggiudic\u00f2 il titolo piloti, piazzandosi al 5\u00ba posto, mentre Barrichello arriv\u00f2 ottavo. Ad Abu Dhabi, ultima prova stagionale, la Brawn conquist\u00f2 il suo ultimo podio in Formula 1 con Button che giunse 3\u00b0 e Barrichello 4\u00b0.\nL'Acquisizione da parte di Mercedes.\nIl 16 novembre 2009 venne ufficializzato che il costruttore tedesco Mercedes-Benz, fornitore del motore della Brawn, in collaborazione con Aabar Investments aveva acquistato il 75% della scuderia per 170 milioni di dollari. Dalla stagione 2010 la scuderia avrebbe preso il nome di Mercedes GP; alla direzione sportiva rimase Ross Brawn, mentre i piloti delle monoposto cambiarono: alla prima guida, ufficializzata il 23 novembre 2009, il giovane e promettente Nico Rosberg (proveniente dalla Williams), affiancato dall'esperto compagno di squadra Michael Schumacher, al rientro nel circus dopo il ritiro del 2006."}
{"id": "2262430", "revid": "177967", "url": "https://it.wikipedia.org/wiki?curid=2262430", "title": "Eddie Calvert", "text": " Celebre per l'esecuzione strumentale nel 1954 di \"Oh Mein Papa\" di Paul Burkhard.\nBiografia.\nFiglio di un calzolaio, Eddie crebbe in una famiglia ove la musica della banda locale di ottoni, la \"Preston Town Silver Band\" era molto apprezzata (il padre vi suonava la cornetta ed il trombone). Egli fu presto in grado di suonare diversi strumenti e particolarmente bravo nel suonare la tromba per cui divenne giovanissimo anch'egli membro a pieno titolo della banda. Entr\u00f2 quindi a far parte della banda del Lancashire's Loyal Regiment.\nAllo scoppio della seconda guerra mondiale fu arruolato nell'esercito e divenne portaordini, ma nel 1942, in seguito ad un incidente d'auto fu congedato per motivi di salute. Terminata la guerra egli riprese le sue esibizioni in locali vari finch\u00e9 fu assunto con contratti professionali in orchestre che suonavano i ritmi in voga a quei tempi, fra le quali quelle di Geraldo (1904 \u2013 1974) e di Billy Ternet (1899 \u2013 1977) , ove si mise subito in luce per il suo virtuosismo.\nNel corso di una sua esibizione in televisione con la Stanley Black Orchestra, un annunciatore entusiasta lo present\u00f2 come \"The Man With The Golden Trumpet\" (L'uomo dalla tromba d'oro), appellativo che lo accompagn\u00f2 per tutta la sua successiva carriera musicale.\nLo stile di Calvert era insolitamente personale ed egli divenne un musicista famigliare per gli ascoltatori della BBC Radio e televisione durante gli anni cinquanta. Le sue prime registrazioni furono effettuate per la casa discografica Melodic (tra il 1949 ed il 1950), finch\u00e9 approdo alla Columbia Records dove incise \"Oh Mein Papa\", divenuto presto un successo scalando la \"hit parade\" britannica (nove settimane in cima alla classifica e l'assegnazione del Disco d'Oro dall'ente inglese per la certificazione delle vendite di dischi musicali). Un anno pi\u00f9 tardi incise un altro grande suo successo: \"Cherry Pink and Apple Blossom White\" (noto in Italia con il titolo \"Ciliegi rosa\"), che arriv\u00f2 in prima posizione nel Regno Unito, rimanendovi per quattro settimane.\nAltri record di vendite furono \"John and Julie\", tratto dalla colonna sonora del film \"John and Julie\", e \"Mandy\", il suo ultimo maggior successo. Altre registrazioni furono \"Stranger in Paradise\" (1955), \"The Man with the Golden Arm\" (dal film \"L'uomo dal braccio d'oro\"), ma l'esecuzione di questa melodia fu bandita dalla BBC poich\u00e9 contenuta in un film ove si tratta di tossicodipendenza. Calvert fu anche coautore, nel 1954, della canzone \"My Son, My Son\", che divenne una \"hit\" della cantante inglese Vera Lynn. Nel 1956 ebbe un altro grande successo con \"Zambesi\", di Nico Carstens e Anton de Vaal.\nVia via che i gusti del pubblico cambiavano, nei primi anni sessanta le interpretazioni di Eddie Calvert furono sempre meno apprezzate dalle case discografiche. Nel 1968 Calvert, deluso dalla sua fortuna calante, lasci\u00f2 l'Inghilterra per stabilirsi in Sudafrica. Ebbe ancora numerosi successi tenendo varie \"tourn\u00e9e\", fra le quali alcune molto fortunate in Nuova Zelanda, ma all'et\u00e0 di 56 anni mor\u00ec a seguito di un infarto miocardico."}
{"id": "2262431", "revid": "729019", "url": "https://it.wikipedia.org/wiki?curid=2262431", "title": "Pallavolo femminile ai IV Giochi panamericani", "text": "Il III campionato di pallavolo femminile ai Giochi panamericani si \u00e8 svolto dal 24 aprile al 3 maggio 1963 a San Paolo, in Brasile, durante i IV Giochi panamericani. Al torneo hanno partecipato 5 squadre nazionali nordamericane e sudamericane e la vittoria finale \u00e8 andata per la seconda volta consecutiva al Brasile.\nPodio.\nCampione.\nBrasile(Primo titolo)\nSecondo posto.\nStati Uniti\nTerzo posto.\nMessico"}
{"id": "2262433", "revid": "281901", "url": "https://it.wikipedia.org/wiki?curid=2262433", "title": "Trota di lago", "text": ""}
{"id": "2262436", "revid": "281901", "url": "https://it.wikipedia.org/wiki?curid=2262436", "title": "Salmo trutta trutta", "text": ""}
{"id": "2262437", "revid": "281901", "url": "https://it.wikipedia.org/wiki?curid=2262437", "title": "Trota di mare", "text": ""}
{"id": "2262439", "revid": "281901", "url": "https://it.wikipedia.org/wiki?curid=2262439", "title": "Salmo trutta lacustris", "text": ""}
{"id": "2262441", "revid": "767487", "url": "https://it.wikipedia.org/wiki?curid=2262441", "title": "Mem\u00f3rias, cr\u00f4nicas e declara\u00e7\u00f5es de amor (video)", "text": "Mem\u00f3rias, cr\u00f4nicas e declara\u00e7\u00f5es de amor \u00e8 un video concerto della cantante brasiliana Marisa Monte pubblicato su DVD-Video nel 2001.\nIl video.\nIl DVD \"Mem\u00f3rias, cr\u00f4nicas e declara\u00e7\u00f5es de amor\", il primo video in questo formato della cantante di Rio de Janeiro, fu pubblicato nel dicembre del 2001 come testimonianza della tourn\u00e9e seguita al lancio dell'omonimo album del 2000. Il \"tour\" di \"Memorias\" dur\u00f2 16 mesi con un totale di 144 concerti in Brasile e nel mondo.\nIl DVD fu anticipato nel novembre del 2001 da un singolo contenente due delle canzoni inedite presenti nel video ed entrambe provenienti dalle stesse registrazioni: \"A Sua\" e \"Ontem ao luar\".\nIl video, prodotto e diretto dai fidati Claudio Torres e Lula Buarque de Hollanda e dalla loro Conspira\u00e7\u00e3o Filmes per la Phonomotor Records di Marisa, fu filmato in quattro sere alla ATL Hall di Rio de Janeiro nel giugno del 2001. La produzione musicale del video fu affidata ancora a Arto Lindsay, gi\u00e0 produttore dei precedenti dischi della Monte.\nIl repertorio del concerto \u00e8 in gran parte tratto dall'album del 2000. Da quel disco provengono i successi \"Amor I Love You\" e \"O que me importa\" oltre a \"Perd\u00e3o voc\u00ea\", \"Para ver as meninas\", \"\u00c1gua tamb\u00e9m mar\", \"Tema de Amor\", \"N\u00e3o v\u00e1 embora\", \"N\u00e3o f\u00e1cil\" e \"Gentileza\".\n\"Arrepio\" proviene dal disco in studio di \"Barulhinho bom\", mentre \"Enquanto isso\" proviene da \"Verde, anil, amarelo, cor-de-rosa e carv\u00e3o\". In questa canzone si ascolta una parte recitata da Laurie Anderson com'era avvenuto nel 1994 per la versione originale.\nCome nel disco in studio, nel primo brano \"Amor I Love You\" compare, dietro le quinte, ma visibile in uno schermo gigante posto alle spalle della band, Arnaldo Antunes che recita un brano tratto dal romanzo \"O Primo Bas\u00edlio\" di Jos\u00e9 Maria E\u00e7a de Queiroz.\nAntunes poi partecipa, in un duetto con Marisa, a uno dei brani inediti del video. La canzone \"Paradeiro\", composta dai tre \"parceiros\" che daranno poi vita la progetto Tribalistas l'anno successivo, d\u00e0 il titolo al disco di Antunes uscito nel 2001 e prodotto da Carlinhos Brown. Sar\u00e0 proprio dalla esperienza di quel disco che i tre amici decideranno di realizzare il disco \"Tribalistas\".\nAltri inediti presenti nel video sono la ballata pop \"A sua\", composta da Marisa, e \"Ontem ao luar\", una composizione del poeta popolare brasiliano Catulo da Paix\u00e3o Cearense basata su una vecchia polka del 1907 di Jos\u00e9 Pedro de Alc\u00e2ntara intitolata \"Dores do cora\u00e7\u00e3o\" e poi conosciuta anche \"Choro e poesia\".\n\"Eu te amo, te amo, te amo\", anch'essa inedita, \u00e8 invece un omaggio a Roberto Carlos. La canzone era stata inizialmente scelta per essere pubblicata su singolo, invece le fu preferita \"A sua\".\nIl video si conclude con una particolare versione di \"Bem que se quis\", il primo successo di Marisa Monte, traduzione in lingua portoghese di \"E po' che f\u00e1\" di Pino Daniele. Marisa inizia cantando la canzone \"a cappella\", poi abbandona il palco e la canzone viene continuata in coro dal pubblico par alcuni minuti. Il pubblico, poi, durante i titoli di coda continua cantando \"Ainda lembro\".\nNel DVD sono presenti alcuni contenuti speciali, tra i quali le versioni in audio di \"N\u00e3o f\u00e1cil\", \"A sua\" e \"Eu sei (Na mira)\". Sono inoltre presenti i videoclip dei singoli tratti dall'album \"Mem\u00f3rias\" e alcuni contenuti per PC tra cui i testi delle canzoni in portoghese e inglese."}
{"id": "2262442", "revid": "438304", "url": "https://it.wikipedia.org/wiki?curid=2262442", "title": "Henri Saint Cyr", "text": "Biografia.\nHa infatti vinto nel dressage sia individuale che a squadre ai giochi del 1952 (ad Helsinki) ed a quelli del 1956 (che si disputarono a Melbourne, ad eccezione delle gare di equitazione, svoltesi proprio a Stoccolma). Montava rispettivamente Master Rufus e Juli.\nRecit\u00f2 il giuramento degli atleti a Stoccolma (a Melbourne fu invece John Landy)."}
{"id": "2262447", "revid": "119991", "url": "https://it.wikipedia.org/wiki?curid=2262447", "title": "Stazione meteorologica di Torino Bric della Croce", "text": ""}
{"id": "2262453", "revid": "124254766", "url": "https://it.wikipedia.org/wiki?curid=2262453", "title": "Robert Morley", "text": "Biografia.\nNato a Semley, nel Wiltshire, Inghilterra, Morley ricevette un'educazione rigida, impartita presso l'Elizabeth College, nell'isola di Guernsey, e volta a fare di lui un futuro diplomatico.\nDopo gli studi decise di dedicarsi alla recitazione iscrivendosi alla Royal Academy of Dramatic Art e debutt\u00f2 nel 1928 a Londra nella commedia \"Oscar Wilde\", poi ripresa a Broadway nel 1938, nel ruolo del tormentato scrittore. Altro ruolo rilevante ricopr\u00ec l'anno successivo allo Strand Theatre ne \"L'isola del tesoro\" di Robert Louis Stevenson.\nAttore versatile, dal fisico rotondo, con voce persuasiva e accento \"upper-class\", fu deputato a interpretare personaggi arguti e aristocratici come Luigi XVI nel film \"Maria Antonietta\", che nel 1939 gli valse la candidatura all'Oscar al miglior attore non protagonista; Re Giorgio III nel film \"Lord Brummell\" (1954), a fianco di Stewart Granger e Peter Ustinov; il missionario ne \"La regina d'Africa\" (1951), con Humphrey Bogart e Katharine Hepburn; Oscar Wilde nel film \"Ancora una domanda, Oscar Wilde!\" (1960).\nLasci\u00f2 un segno distintivo anche in film come \"Oscar insanguinato\" (1973), dove imperson\u00f2 un pomposo critico teatrale, orribilmente assassinato da un attore shakesperiano, da lui stroncato in una recensione. Nel 1976 partecip\u00f2 al film \"Il giardino della felicit\u00e0\". Fu molto lodato dalla critica per l'interpretazione nel film \"Qualcuno sta uccidendo i pi\u00f9 grandi cuochi d'Europa\" (1978); vinse i premi \"Los Angeles Film Critics Association Award\", e \"National Society of Film Critics\", come miglior attore non protagonista, ed ottenne una candidatura al \"Golden Globe\".\nNel 1957 la regina Elisabetta II gli confer\u00ec il titolo di Commendatore dell'Ordine dell'Impero Britannico.\nSir Morley mor\u00ec nel 1992 a Reading, nel Berkshire, all'et\u00e0 di 84 anni.\nCuriosit\u00e0.\nL'ispettore Bloch, personaggio del fumetto italiano \"Dylan Dog\", ha le sembianze di Robert Morley."}
{"id": "2262454", "revid": "643494", "url": "https://it.wikipedia.org/wiki?curid=2262454", "title": "I grandi camaleonti", "text": "I grandi camaleonti \u00e8 uno sceneggiato televisivo del 1964 in otto puntate diretto da Edmo Fenoglio, trasmesso sul Programma Nazionale. Sceneggiato dal drammaturgo Federico Zardi, costituisce una sorta di seguito de \"I Giacobini\", diretto dallo stesso regista, andato in onda nel 1962.\nTrama.\nAmbientato nella Francia degli anni immediatamente seguenti la Rivoluzione francese, narra le vicende politiche che attraverso il Direttorio hanno portato alla conquista del potere da parte di Napoleone Bonaparte.\nIn particolare la vicenda mette in luce come lo spirito e gli ideali rivoluzionari siano stati poco alla volta piegati alle manovre politiche per la conquista del potere, e infine gradualmente traditi, fino a consegnare tutto il potere stesso nelle mani di un solo uomo.\nProduzione.\nIl titolo allude proprio al trasformismo di personaggi come Paul Barras, Joseph Fouch\u00e9, Talleyrand, e lo stesso Napoleone Bonaparte, che non esitarono a rinnegare gli ideali su cui avevano fondato l'inizio della loro ascesa politica, trasformandosi da rivoluzionari a oligarchi.\nLo sceneggiato rappresenta la prosecuzione ideale del precedente \"I Giacobini\", anch'esso scritto da Federico Zardi, tratto dal suo omonimo dramma teatrale, e diretto da Edmo Fenoglio.\nLo sceneggiato era interpretato, tra gli altri, da Giancarlo Sbragia, Mario Pisu, Tino Carraro, Enzo Cerusico, Raoul Grassilli, Valentina Cortese. Faceva parte del cast anche una Raffaella Carr\u00e0 all'epoca ventunenne, poco pi\u00f9 che debuttante e che solo in seguito sarebbe passata all'attivit\u00e0 di show-girl. Da segnalare anche la partecipazione di Gigi Proietti, nel breve ruolo del generale francese Moureau.\nTrasmissione.\n\"I grandi camaleonti\" \u00e8 stato trasmesso la domenica in prima serata, sul Programma Nazionale, dall'11 ottobre al 29 novembre 1964.\nLo sceneggiato \u00e8 stato replicato nell'estate 2010 sul canale satellitare Rai Storia - Rewind.\nCritica.\nSecondo l'\"Enciclopedia della televisione\", curata da Aldo Grasso, nello sceneggiato \"i giochi di potere, le meschinit\u00e0, gli arrivismi sono ben descritti da Zardi ed eccellentemente interpretati dagli attori diretti da Fenoglio\"."}
{"id": "2262456", "revid": "767487", "url": "https://it.wikipedia.org/wiki?curid=2262456", "title": "Una storia semplice (film)", "text": "Una storia semplice \u00e8 un film del 1991 diretto dal regista Emidio Greco, tratto dall'omonimo romanzo di Leonardo Sciascia.\nIl film \u00e8 l'ultimo interpretato in Italia da Gian Maria Volont\u00e9 ed \u00e8 dedicato a Gianluca Favilla, morto poco dopo il termine delle riprese.\nTrama.\nSul traghetto per la Sicilia si incontrano due uomini, l'anziano professore Carmelo Franz\u00f2 e un signore veronese, rappresentante di case farmaceutiche; quest'ultimo, una volta sbarcato con la sua Volvo, raggiunge un piccolo paese alla vigilia della festa di San Giuseppe dove si consuma la tradizione del fal\u00f2. Quella stessa sera il commissariato del paese riceve una telefonata da Luca Roccella di Monterosso, un diplomatico in pensione, per anni vissuto lontano dall'Italia, che invita la Polizia a far visita alla propria villa e masseria poco distante dal centro abitato, per mostrare loro una cosa.\nIl brigadiere Lepri vorrebbe andare subito, ma il commissario gli dice di aspettare il mattino dopo, ritenendo si tratti solo di uno scherzo. \nL'indomani il brigadiere si reca alla villa, e trova il cadavere del diplomatico riverso sulla scrivania con accanto un'arma e un foglio con su scritto: \"\"Ho trovato.\". Giungono per il sopralluogo il questore e il colonnello dei carabinieri, e si ipotizza subito un suicidio, \"questo \u00e8 un caso semplice\"\", sottolinea sbrigativamente il questore.\nTuttavia Lepri non \u00e8 convinto di questa tesi, sia per via dello strano messaggio lasciato dalla vittima, ma anche per alcuni indizi da cui si evince che la tenuta non fosse affatto abbandonata, come i lucchetti nuovi di zecca alle porte dei vecchi magazzini e numerose impronte di veicoli.\nLe indagini proseguono con gli interrogatori di rito ad un ragazzo che aveva accompagnato Roccella alla villa la sera del delitto, e al professor Franz\u00f2, il quale riferisce di una telefonata ricevuta dal vecchio amico diplomatico la sera precedente, quando gli aveva confidato alcune stranezze avvenute nella villa durante la sua assenza: Roccella infatti aveva scoperto che all'interno era stato installato un telefono a sua insaputa ma soprattutto aveva rinvenuto in solaio un famoso quadro scomparso anni prima.\nNel mentre, il rappresentante si imbatte in un gruppo di viaggiatori di un treno bloccato in campagna da un semaforo rosso che impedisce loro il raggiungimento della successiva stazione di Monterosso. Viene pregato dal capotreno di avvertire del fatto i colleghi della stazione stessa. Passano le ore e il capotreno, spazientito, si decide a raggiungere a piedi la stazione, dove trova il capostazione e il manovale assassinati. Dopo l'accaduto, la polizia dirama la descrizione del rappresentante alla guida della Volvo come possibile implicato nei fatti, e questi, sentendo l'avviso per radio, decide di recarsi in commissariato e dare la propria versione, raccontando di aver avvertito il capostazione, che si stava adoperando per il guasto. Ma non riconoscendolo tra le foto sottoposte dal questore, viene fermato in via cautelativa, sebbene fosse all'oscuro del duplice delitto. Tuttavia il rappresentante racconta anche che alla stazione aveva visto altri due uomini che arrotolavano un oggetto simile a un tappeto, e Lepri ipotizza che si trattasse del misterioso quadro.\nLa Polizia interroga poi il figlio di Roccella, tornato anch'egli in Italia, che in seguito li accompagna in una nuova ispezione alla masseria, assieme al professore. Qui Lepri nota che sono stati rimossi i lucchetti dalle porte dei magazzini, e al loro interno avverte un odore dolciastro da cui deduce che l\u00ec vi si producesse droga. \nIl brigadiere viene poi insospettito da una mossa apparentemente sbagliata del commissario, che trova con facilit\u00e0 l'interruttore nascosto del solaio. Dopo essersi confidato con Franz\u00f2 sulla sua ipotesi, il giorno successivo riesce a scampare a un tentativo del commissario di ucciderlo inscenando un incidente, finendo cos\u00ec per ammazzare il commissario stesso.\nPolizia e Carabinieri giungono dunque alla completa ricostruzione dei fatti: il commissario era membro di una banda criminale che usava la masseria disabitata per la produzione di droga e traffico di opere d'arte; Roccella, tornando alla villa dopo tanto tempo, aveva trovato e riconosciuto il quadro e aveva chiamato la Polizia, iniziando poi a scrivere della sua scoperta su un foglio, ma proprio in quel momento era arrivato il commissario che lo aveva ucciso e aveva messo lui il punto sulla frase \"Ho trovato\" per sviare le indagini; in seguito la banda aveva portato via tutto il materiale dalla masseria, trasferendolo alla stazione, presso i loro complici, ovvero il capostazione e il manovale, che avevano fermato il treno in campagna, venendo per\u00f2 poi uccisi, forse perch\u00e9 rifiutatisi di accogliere un carico cos\u00ec compromettente. Ci\u00f2 spiega anche perch\u00e9 il rappresentante non aveva riconosciuto i ferrovieri nelle foto, in quanto alla stazione aveva incontrato in realt\u00e0 i loro assassini.\nTuttavia il procuratore, per non coinvolgere il nome di un alto esponente di polizia nel traffico di droga, insabbia il caso facendo passare la morte del commissario come incidente.\nIl rappresentante viene cos\u00ec rilasciato dalla Polizia, ma all'uscita della questura incrocia Padre Cricco, il parroco del paese, che, osservandolo, gli chiede se si conoscono.\nSulla strada del ritorno, tuttavia l'uomo della Volvo improvvisamente ricorda dove aveva gi\u00e0 visto il volto del prete: questi altri non era che la persona vista alla stazione e dunque l'assassino dei due ferrovieri. Deciso a testimoniare, il rappresentante prima fa marcia indietro, ma poco dopo, temendo un nuovo fermo, cambia idea e riprende la strada verso il continente."}
{"id": "2262459", "revid": "123391559", "url": "https://it.wikipedia.org/wiki?curid=2262459", "title": "Lorenzaccio", "text": "Lorenzaccio \u00e8 la versione teatrale del romanzo omonimo scritta e diretta da Carmelo Bene, con la precisazione nel titolo che \"\u00e8 al di l\u00e0 di Alfred De Musset e Benedetto Varchi\" che ne hanno fornito in passato una loro versione.\nLorenzaccio (versione teatrale).\nLa vicenda e lo spettacolo teatrale del Lorenzaccio dell'87 viene spiegato abbastanza esaustivamente nella puntata del 23 ottobre del 1995 di \"Uno contro tutti\" del MCS. Bene descrive l'agire, o meglio, il non-agire di Lorenzaccio nel tempo \"aion\", o, altrimenti detto, la differenza tra atto e azione. La cosa curiosa e interessante \u00e8 che il protagonista, Carmelo Bene, non volle mai partecipare alle prove, sostituito in queste da una controfigura, dato che la sua necessit\u00e0 era quella di non riuscire a pensare, a programmare, a reagire logicamente nelle situazioni inaspettate che gli sarebbero capitate in scena. Tutto questo sarebbe servito a rendere il gesto atemporale della figura di Lorenzino di Pier Francesco de' Medici (ingiurato poi dai posteri Lorenzaccio) che, con l'omicidio demotivato e apparentemente senza movente di suo zio Alessandro, \"sfregia in faccia la storia\". La scena cos\u00ec concepita, calpestata alla prima da C.B. sarebbe stata un vero handicap e impedimento all'agire, a qualsiasi azione, alla premeditazione (in questo caso del delitto), considerata l'\"atmosfera\" cos\u00ec stracolma di rumori, forti e inaspettati, provocati dal rumorista Contini, in armatura cinquecentesca. Quindi Lorenzino non poteva far altro che smarrirsi nell'atto, dimenticando lo scopo per cui veniva agito. Lo stesso Carmelo Bene spiega al MCS questo retrocedere al non-agire di Lorenzino di fronte al chiasso ostruente del \"pentolame storico\":\nDa quanto viene riportato in un articolo apparso su \"La Repubblica\", Carmelo Bene definisce lo spettacolo teatrale del suo Lorenzaccio, a cui aveva lavorato da tre anni, come \"lo spettacolo miracolo\", un \"ultimatum al teatro\", \"la fine del dicibile, dell'ascolto, dell'immagine\", \"liquidazione della storia e della psicanalisi\", e oltretutto \"indefinibile, illeggibile, inguaribile, invendibile, mai visto\". Inoltre Carmelo Bene precisa che...\nMaurizio Grande in \"La grandiosit\u00e0 del vano\" del Lorenzaccio beniano scrive:\nLorenzaccio (racconto).\nIl \"racconto\" da cui \u00e8 tratta l'opera teatrale venne pubblicato a Roma da \"Nostra Signora Editrice\" nel 1986 e include lo studio di Maurizio Grande, \"La grandiosit\u00e0 del vano\". Il \"racconto\" inizia cos\u00ec...\nDagli studi fatti (se ne interess\u00f2 anche Gilles Deleuze ed altri studiosi) gli risult\u00f2 che questa pecora nera, Lorenzino de' Medici, in seguito detto spregiativamente Lorenzaccio, era un antiumanista, un antistoricista, odiava gli intellettuali, lacch\u00e8 di corte, e disprezzava la storia e tutti coloro che la fanno, che agiscono persuasi da una causa o dediti a uno scopo. Lorenzino invece si divertiva a rovinare le statue, \"rovinare le rovine\", dell'Arco di Costantino a Roma, mandando su tutte le furie il papa. Lo stesso assassinio di Alessandro de' Medici non aveva n\u00e9 una motivazione politica, n\u00e9 ereditaria.\nCarmelo Bene ne aggettiva addirittura il nome e nel suo teatro, per esempio parla, lo sentiamo parlare di \"gesti lorenzacci\".\nLorenzaccio (copione teatrale).\nNella versione italiana e riduzione da Alfred de Musset abbiamo nel finale del copione questo \"discorso monologato\" fra Filippo Strozzi e Lorenzino.\nLorenzaccio (versione televisiva).\nNel 2003 la registrazione dello spettacolo teatrale \"Lorenzaccio\" del 1986 venne messa in onda appositamente per la televisione, prodotto dalla Fondazione l'Immemoriale di Carmelo Bene in collaborazione con Rai International e il comune di Roma. Proiettato in prima internazionale all'Auditorium Parco della Musica di Roma nell'ambito della manifestazione \u201cRoma per Carmelo\u201d il 1\u00ba settembre 2003.\nEdizioni.\nTeatro:\nTelevisione:\n\"Lorenzaccio, al di l\u00e0 di de Musset e Benedetto Varchi\", di Carmelo Bene. Regia di Carmelo Bene, interpreti: Carmelo Bene, Isaac George, Mauro Contini. Registrazione dello spettacolo teatrale del 1986, montaggio di Mauro Contini con la supervisione di Carmelo Bene. Direzione televisiva: Mauro Contini, Produzione: Fondazione l'Immemoriale di Carmelo Bene in collaborazione con Rai International e il comune di Roma, durata 90', 2003, Italia, colore, video. (Proiettato in prima internazionale all'Auditorium Parco della Musica di Roma nell'ambito della manifestazione \u201cRoma per Carmelo \u201dil 1\u00ba settembre 2003)"}
{"id": "2262465", "revid": "671029", "url": "https://it.wikipedia.org/wiki?curid=2262465", "title": "Ta\u00e7a de Ouro 1982", "text": "La Ta\u00e7a de Ouro 1982 (in italiano Trofeo d'Oro 1982) \u00e8 stata la 12\u00aa edizione del massimo campionato brasiliano di calcio.\nFormula.\nPrimo turno: 40 squadre divise in 8 gruppi di 5 club ciascuno. Ogni squadra affronta in partite di andata e ritorno tutte le componenti del proprio gruppo e si qualificano al secondo turno le migliori 3 di ogni raggruppamento, mentre le quarte classificate disputano i ripescaggi. Le quinte classificate accedono alla terza fase della Ta\u00e7a de Prata.\nRipescaggi: le 8 squadre quarte classificate vengono accoppiate tra di loro per disputare una gara ad eliminazione diretta. Le 4 squadre vincitrici delle partite di ripescaggio si qualificano per il secondo turno, le altre 4 accedono alla terza fase della Ta\u00e7a de Prata.\nSecondo turno: alle 28 squadre qualificate nei turno precedenti (24 dopo il primo turno e altre 4 dopo i ripescaggi) si aggiungono le 4 prime classificate nel secondo turno della Ta\u00e7a de Prata. Le 32 squadre vengono divise in 8 gruppi di 4 squadre ciascuno, che affrontano in partite di andata e ritorno tutte le componenti del proprio girone. Si qualificano alla fase finale le migliori 2 di ogni raggruppamento.\nOttavi di finale, quarti di finale e semifinali: gare a eliminazione diretta in partita di andata e ritorno. Gioca in casa la seconda partita la squadra meglio classificata dopo i turni precedenti, in caso di parit\u00e0 si qualifica al turno seguente la squadra con il miglior risultato nel turno precedente.\nFinale: gara in partita di andata e ritorno. Gioca in casa la seconda partita la squadra meglio classificata dopo i turni precedenti, in caso di parit\u00e0 \u00e8 previsto un ulteriore confronto tra le due squadre. Nel caso in cui il terzo incontro finisse in parit\u00e0 viene dichiarata vincitrice la squadra con il miglior risultato in tutte le altre gare del campionato con l'eventuale esclusione di quelle del turno di ripescaggio."}
{"id": "2262466", "revid": "599013", "url": "https://it.wikipedia.org/wiki?curid=2262466", "title": "Distrofia di Duchenne", "text": "La distrofia di Duchenne \u00e8 la pi\u00f9 frequente e la meglio conosciuta tra le distrofie muscolari dell'infanzia. Ha un decorso relativamente rapido e attivo. Essa \u00e8 anche detta distrofia muscolare generalizzata dell'infanzia.\nStoria.\nFu descritta nel 1836 dal medico napoletano Gaetano Conte, clinico del Complesso degli Incurabili che riprese una descrizione del medico concittadino Giovanni Semmola del 1834.\nPrende il nome dal neurologo francese Guillaume Benjamin-Amand Duchenne che la studi\u00f2 e descrisse nel 1861.\nWilliam Richard Gowers nel 1879 determin\u00f2 la sua insorgenza solo maschile e ne comprese il carattere familiare mentre Wilhelm Heinrich Erb tra il 1890 e il 1891 svolse ulteriori e specifici studi su tale condizione.\nEpidemiologia.\nColpisce quasi esclusivamente il sesso maschile durante i primi anni di vita, l'incidenza stimata \u00e8 1 su 3500 maschi.\nCostituisce il 50% di tutte le forme distrofiche.\nNella malattia di Duchenne, il difetto \u00e8 localizzato sul cromosoma X. Pertanto, solo i maschi (che hanno un solo cromosoma X) possono essere colpiti da tali forme, mentre le femmine generalmente non hanno sintomi (la presenza di due cromosomi X permette di compensare il difetto) ma possono essere portatrici sane della malattia, cio\u00e8 hanno una possibilit\u00e0 su due di trasmetterla a un eventuale figlio.\nSe da una femmina portatrice nasce un figlio maschio, vi sono 50 probabilit\u00e0 su 100 che egli manifesti la malattia; se la figlia \u00e8 una femmina, in ogni caso non manifester\u00e0 la malattia, ma vi sono 50 probabilit\u00e0 su 100 che sia portatrice. Le madri di una quota di pazienti affetti da distrofia di Duchenne risultano tuttavia non portatrici, il che indica la possibilit\u00e0 che nel paziente si sia sviluppata una mutazione ex novo. Solo in rari casi le femmine manifestano forme lievi, per la non attivazione del secondo cromosoma X: in queste situazioni si parla di manifesting carriers (portatrici manifeste). Nelle famiglie in cui si rileva un caso di distrofia muscolare \u00e8 possibile calcolare, per ciascun membro della famiglia, quale sia il rischio di trasmissione della malattia ai propri discendenti.\nNon \u00e8 possibile invece prevedere i casi dovuti ad una mutazione ex novo, ma in ogni caso la diagnosi prenatale \u00e8 possibile dopo la decima settimana di vita intrauterina. La causa \u00e8 l'anomalia del gene che codifica la sintesi della distrofina (DMD), mappato in Xp21 da Kunkel[3] nel 1987. La distrofina \u00e8 una proteina fibrillare del citoscheletro muscolare, che si localizza a livello della faccia interna del sarcolemma, soprattutto in prossimit\u00e0 delle giunzioni neuromuscolari e muscolo-tendinee. Stabilizza la membrana ancorandola al citoscheletro e organizzando la distribuzione delle glicoproteine. Mentre nella malattia di Duchenne l'individuo \u00e8 incapace di sintetizzarla, nella distrofia di Becker la sintesi si verifica, ma la proteina risulta danneggiata nelle parti non terminali e presenta un peso molecolare minore. La sintesi di una distrofina \"difettosa\" determina una maggiore fragilit\u00e0 di membrana, che a sua volta provoca una aumentata liberazione di creatinchinasi (CK) e un eccessivo ingresso di calcio nella cellula, con conseguente disfunzione muscolare.\nEziologia.\nSi osserva una forte predisposizione familiare; poich\u00e9 la patologia \u00e8 trasmessa come tratto recessivo legato al cromosoma X. Nel 30% dei pazienti vi \u00e8 un'anamnesi familiare negativa e si ritiene che in questi casi avvenga una mutazione spontanea del cromosoma.\nSi osserva occasionalmente una forma distrofica muscolare prossimale nelle ragazze. Questo fatto pu\u00f2 avere molte spiegazioni:\nPatogenesi.\nL'alterazione del cromosoma X determina la mancata produzione di una proteina denominata \"distrofina\". Nel muscolo questa \u00e8 localizzata sul versante citoplasmatico del sarcolemma dove interagisce con la F-actina del citoscheletro, la struttura filamentosa di rinforzo della cellula muscolare.\nInoltre \u00e8 strettamente legata ad un complesso di proteine sarcolemmali conosciute come proteine legate alla distrofina (DAPs) e glicoproteine legate alla distrofina (DAGs).\nLa mancanza della distrofina conduce ad una perdita delle DAPs e alla rottura del complesso proteina-distroglicano. Questa rottura rende il sarcolemma suscettibile alla lacerazione durante la contrazione muscolare.\nAnatomia patologica.\nNegli stadi precoci le caratteristiche principali sono la degenerazione segmentale, la fagocitosi di singole fibre o gruppi di esse, la rigenerazione promossa dalla necrosi.\nCon il progredire della malattia si osservano modificazioni comuni a tutti i tipi di distrofia muscolare: perdita di fibre muscolari, fibre residue di maggiore o minore diametro rispetto al normale e disposte casualmente, aumento degli adipociti e fibrosi.\nSi osserva quindi uno stato di ipertrofia, risultato dell'ingrossamento delle fibre sane rispetto alle fibre adiacenti inutilizzate. Successivamente la vera ipertrofia viene sostituita da una pseudoipertrofia, dovuta alla sostituzione delle fibre degenerate con tessuto adiposo.\nAlla fine le fibre degenerano e scompaiono, presumibilmente a causa dell'estinguersi della capacit\u00e0 di rigenerazione dopo ripetuti insulti. In quest'ultimo stadio rimangono solo poche fibre muscolari sparse, quasi perse in un mare di adipociti.\nQuadro clinico.\nLa distrofia di Duchenne viene di solito riconosciuta al terzo anno di vita, ma almeno la met\u00e0 dei pazienti presenta i segni della malattia prima che inizi la deambulazione.\nI primi segni che attirano l'attenzione sono l'incapacit\u00e0 di camminare o correre quando queste funzioni dovrebbero gi\u00e0 essere acquisite; oppure, una volta che queste attivit\u00e0 vengano acquisite, i bambini appaiono meno attivi della norma e cadono facilmente.\nCon il passare del tempo aumentano le difficolt\u00e0 a camminare, correre, salire le scale ed \u00e8 sempre pi\u00f9 evidente la deambulazione anserina. I primi muscoli ad essere colpiti sono il quadricipite, l'ileopsoas e i glutei. I muscoli del cingolo scapolare e degli arti superiori vengono colpiti successivamente.\nL'ingrossamento dei polpacci e di altri muscoli \u00e8 progressivo nei primi stadi della malattia, ma alla fine la maggior parte dei muscoli, anche quelli originariamente ingrossati, tende a ridursi di volume.\nGli arti sono solitamente ipotonici e flaccidi, ma con il progredire della malattia compaiono contratture conseguenti al mantenimento degli arti nella stessa posizione e al mancato bilanciamento fra agonisti ed antagonisti.\nI riflessi tendinei dapprima diminuiscono e poi scompaiono parallelamente alla perdita delle fibre muscolari; gli ultimi a scomparire sono i riflessi achillei. Le ossa divengono sottili e demineralizzate. I muscoli lisci non sono risparmiati: il cuore \u00e8 colpito e possono apparire vari tipi di aritmia, mentre a livello respiratorio c'\u00e8 il rischio di insufficienza respiratoria acuta e di sviluppo di infezioni polmonari per riduzione dello stimolo della tosse. In casi rari si osserva un modesto ritardo mentale non progressivo.\nPrognosi.\nSolitamente la morte \u00e8 dovuta ad insufficienza respiratoria, infezioni polmonari o scompenso cardiaco.\nL'aspettativa di vita dipende sempre dal soggetto e negli ultimi dieci anni le prospettive di vita si sono allungate notevolmente grazie alla ventilazione notturna; se decenni fa alcuni medici sostenevano che un paziente affetto da DMD potesse difficilmente superare il secondo decennio, ci sono molti casi di pazienti con Distrofia Muscolare di Duchenne che vivono oltre il cinquantesimo anno di et\u00e0.\nTerapia.\nNon \u00e8 nota nessuna cura definitiva e le autorit\u00e0 in materia riconoscono ai malati un trattamento medico continuo.\nIl trattamento \u00e8 generalmente finalizzato a controllare l'insorgenza dei sintomi per massimizzare la qualit\u00e0 della vita che pu\u00f2 essere misurata utilizzando questionari specifici, e includono:\nIl farmaco eteplirsen \u00e8 stato approvato negli Stati Uniti per il trattamento delle mutazioni che impediscono la traduzione in proteina dell'esone 51 della distrofina. L'approvazione negli Stati Uniti \u00e8 stata controversa in quanto l'assunzione di eteplirsen non \u00e8 riuscita a dimostrare un beneficio clinico; \u00e8 stata rifiutata l'approvazione dall'Agenzia europea per il farmaco.\nDall'anno 2014 l'Agenzia europea per i medicinali (EMA) ha autorizzato il ricorso ad un farmaco, ataluren, per il trattamento della distrofia muscolare di Duchenne conseguente a una mutazione nonsense nel gene della distrofina\n(nonsense mutation Duchenne Muscular Dystrophy, nmDMD) in soggetti ancora deambulanti di et\u00e0 superiore ai 5 anni. \nQuesto farmaco agisce ovviando alle mutazione nonsense del DNA, rendendo possibile il cosiddetto \"readthrough ribosomiale\" dell'mRNA contenente un codone di stop prematuro.\nAltri interventi possibili mirano al recupero e al mantenimento della motilit\u00e0, con fisioterapia e apparecchi ortopedici sino alle sedie a rotelle. Tuttavia sono in corso diverse sperimentazioni che hanno raggiunto, in vari casi, il test sull'uomo.\nLe linee guida complete per l'assistenza multidisciplinare per la DMD sono state sviluppate dal Centro per il controllo e la prevenzione delle malattie e sono state pubblicate in due parti in \"The Lancet Neurology\" nel 2010.\nEsercizi fisici.\nI fisioterapisti si preoccupano di consentire ai pazienti di raggiungere il loro massimo potenziale fisico. Il loro obiettivo \u00e8:\nAssistenza ventilatoria.\nI moderni respiratori , che forniscono un volume d'aria regolabile alla persona ad ogni respiro, sono preziosi nel trattamento di pazienti con problematiche respiratorie correlate alla distrofia muscolare. Il ventilatore pu\u00f2 richiedere un tubo endotracheale o tracheotomico invasivo attraverso il quale l'aria viene erogata direttamente, ma per alcune persone \u00e8 sufficiente il rilascio non invasivo attraverso una maschera facciale o un boccaglio. Le macchine a pressione positiva delle vie aeree, in particolare quelle a doppio livello, vengono talvolta utilizzate in questo modo. L'apparecchiatura respiratoria pu\u00f2 essere facilmente inserita su un vassoio del ventilatore sul fondo o sul retro di una sedia a rotelle elettrica con una batteria esterna per la portabilit\u00e0.\nIl trattamento con il ventilatore pu\u00f2 iniziare a met\u00e0 dell'adolescenza tardiva quando i muscoli respiratori possono iniziare a collassare. Se la capacit\u00e0 vitale \u00e8 al di sotto del 40% del normale, \u00e8 possibile utilizzare un respiratore di volume durante le ore di sonno, nel momento in cui \u00e8 pi\u00f9 probabile che la persona sia ipoventilante. L'ipoventilazione durante il sonno \u00e8 indagata da un'anamnesi completa dei disturbi del sonno con uno studio ossimetrico e un emogas (vedere prove di funzionalit\u00e0 polmonare).\nUn dispositivo di assistenza per la tosse pu\u00f2 aiutare con l'eccesso di muco nei polmoni da iperinsufflazione a causa della pressione d'aria positiva, fornendo una pressione negativa per sollevare il muco. Se la capacit\u00e0 vitale diminuisce a meno del 30 percento del normale, potrebbe essere necessario un ventilatore di volume durante il giorno per un'ulteriore assistenza. La persona aumenter\u00e0 gradualmente la quantit\u00e0 di tempo usando il ventilatore durante il giorno secondo necessit\u00e0. Tuttavia, ci sono anche persone con distrofia che nei primi 20 anni della loro vita non hanno bisogno di un dispositivo di assistenza respiratoria.\nRicerca in corso.\nSono state condotte promettenti ricerche per trovare una terapia in grado di ridurre gli effetti dannosi di questa malattia. In questo momento diverse strategie sono oggetto di intensa sperimentazione, tra cui la terapia di sostituzione con cellule staminali e geni e l'exon-skipping. Un'altra possibilit\u00e0 \u00e8 una terapia farmacologica per interrompere la degenerazione.\nUn primo farmaco, il Translarna della PTC Therapeutics, ha ottenuto nel 2014 l'approvazione condizionale da parte della FDA e dell'EMA (agenzie regolatorie del farmaco Statunitense ed Europeo) e potrebbe essere una promettente terapia per circa il 10% dei casi DMD. A livello europeo, non \u00e8 ancora somministrabile ai pazienti perch\u00e9 si \u00e8 in attesa delle autorizzazioni delle varie agenzie del farmaco di ciascun stato membro, ma il processo \u00e8 avviato. Altri farmaci stanno per sottoporsi al processo regolatorio FDA ed EMA, tra la fine del 2014 e gli inizi del 2015."}
