{"id": "2404438", "revid": "1528507", "url": "https://it.wikipedia.org/wiki?curid=2404438", "title": "Gestione dei rifiuti", "text": "La gestione dei rifiuti, nell'ingegneria ambientale, riguarda l'insieme delle politiche, procedure o metodologie volte a gestire l'intero processo dei rifiuti, dalla loro produzione fino alla loro destinazione finale coinvolgendo quindi la fase di raccolta, trasporto, trattamento (smaltimento o riciclaggio) fino al riutilizzo dei materiali di scarto, solitamente prodotti dall'attivit\u00e0 umana, nel tentativo di ridurre i loro effetti sulla salute umana e l'impatto sull'ambiente naturale.\nUn interesse particolare negli ultimi decenni riguarda la riduzione degli effetti dei rifiuti sulla natura e sull'ambiente grazie alla possibilit\u00e0 di risparmiare e recuperare risorse naturali da essi e ridurre la produzione di rifiuti stessi attraverso l'ottimizzazione del loro ciclo di gestione.\nDescrizione.\nProgramma nazionale per la gestione dei rifiuti.\nUna corretta gestione dei rifiuti \u00e8 fondamentale sia dal punto di vista politico-economico, sia dal punto di vista ambientale, in quanto implica la tutela di beni costituzionalmente protetti quali il diritto alla salute (art. 32 Cost.) e la tutela dell'ambiente (art. 9 Cost.). In conseguenza del recepimento delle Direttive dell'Unione Europea in materia ambientale, i numerosi cambiamenti apportati al sistema della gestione dei rifiuti hanno comportato la necessit\u00e0 di una radicale riorganizzazione delle competenze statali e territoriali, tra cui l'assegnazione alle Regioni della funzione di individuazione, sulla base di criteri ambientali oggettivi, delle zone non idonee alla localizzazione di impianti di smaltimento e recupero. Inoltre, si \u00e8 avvertita anche l'esigenza di definire criteri e linee strategiche nazionali. \nA tale proposito, in attuazione delle Direttive UE 2018/851 e 2018/852, il nuovo d.lgs. n. 116 del 3 settembre 2020, art. 198-bis, ha istituito il Programma Nazionale per la Gestione dei Rifiuti, a cura del Ministero dell'Ambiente e con il supporto tecnico dell'ISPRA (Istituto Superiore per la Protezione e la Ricerca Ambientale). Il fine di tale Programma \u00e8 quello di definire le strategie, i criteri e gli obiettivi ai quali le Regioni e le Province devono attenersi nell'elaborazione dei Piani regionali di gestione dei rifiuti, che devono essere coerenti con quello nazionale. Quest'ultimo sar\u00e0 poi assoggettato a VAS (Valutazione Ambientale Strategica), in perfetta coerenza con quanto statuito dalla CGUE (C 305-2018) . \nObiettivi di riciclaggio.\nIl d.lgs. 116/2020 \u00e8 chiaro nel definire le regole per il calcolo degli obiettivi di riciclaggio . In particolare, la normativa prevede che il peso dei rifiuti urbani riciclati sia calcolato come il peso dei rifiuti che, dopo essere stati sottoposti alle varie operazioni di controllo volte a garantire un riciclaggio di alta qualit\u00e0, vengono avviati alla fase vera e propria di riciclaggio, durante la quale questi rifiuti sono trattati al fine di ottenere nuovi prodotti, materiali o sostanze. In poche parole, quale regola generale, il peso dei rifiuti urbani riciclati viene misurato nel momento dell'immissione al riciclaggio effettivo. In deroga a tale previsione, il peso dei rifiuti urbani riciclati pu\u00f2 essere misurato anche in uscita, dopo le operazioni di selezione, a due condizioni:\nA proposito di obiettivi di riciclaggio, il 24 settembre 2020 il Ministro dell'Ambiente ha firmato il decreto ministeriale che regolamenta l'EoW (\"End of Waste\", fine del rifiuto) per la carta e il cartone . Si tratta di una disciplina giuridica riguardante la cessazione della qualifica di rifiuto al termine di un processo di recupero. Pertanto, con EoW si intende il processo che concretamente permette a un rifiuto di tornare a svolgere un ruolo utile come prodotto. L'EoW non si riferisce al risultato finale, bens\u00ec al percorso che porter\u00e0 a tale conclusione secondo i criteri regolamentati dall'art. 6 della Direttiva 2000/98/CE e recepiti dal d.lgs. 152/2006 (TUA o Codice dell'Ambiente), ora modificato dal nuovo d.lgs. 116/2020. L'art. 205-bis di quest'ultimo provvedimento chiarisce che \u00e8 proprio al momento dell'immissione nel ciclo industriale che verr\u00e0 misurato l'obiettivo di riciclaggio, in quanto \u00e8 in questa circostanza che si dimostra la sussistenza di un mercato per tale EoW. Solo in Italia, tale mercato rappresenta circa 7 tonnellate di materiale raccolto ogni anno, urbano e industriale .\nPer l'Italia, in realt\u00e0, l'EoW non rappresenta un'innovazione assoluta, in quanto nell'ordinamento italiano esisteva gi\u00e0 una logica simile: il sistema delle Materie Prime Seconde (MPS), istituito con D.M. del 5 febbraio 1998. L'EoW per la carta e il cartone, dunque, si pone in un'ottica di continuit\u00e0 con la disciplina del MPS, aggiornandola alla disciplina comunitaria. In particolare, un rifiuto cessa di essere tale quando viene sottoposto a operazioni di recupero e soddisfa i seguenti requisiti:\nResponsabilit\u00e0.\nIl d.lgs. 152/2006 annovera significative innovazioni anche in tema di responsabilit\u00e0 nella gestione dei rifiuti. L'art. 188, rubricato \u201cResponsabilit\u00e0 della gestione dei rifiuti\u201d, prevede che il produttore iniziale o altro detentore di rifiuti, qualora non provveda personalmente al loro trattamento, sia tenuto a consegnarli a un intermediario o a un commerciante, oppure a un ente o a un'impresa, che effettui le operazioni di trattamento dei rifiuti o, ancora, a un soggetto addetto alla raccolta dei rifiuti, il quale pu\u00f2 essere pubblico o privato. In questo caso, i costi della gestione dei rifiuti sono sostenuti dal produttore iniziale dei rifiuti, dai detentori del momento o dai detentori precedenti. La responsabilit\u00e0 del detentore per il corretto recupero o smaltimento \u00e8 esclusa in caso di conferimento dei rifiuti al servizio pubblico di raccolta e, altres\u00ec, in caso di conferimento dei rifiuti a soggetti autorizzati ai fini del recupero o dello smaltimento, a condizione che il detentore abbia ricevuto il formulario di identificazione dei rifiuti. Inoltre, nel caso di conferimento di rifiuti a soggetti autorizzati alle operazioni di raggruppamento, ricondizionamento e deposito preliminare, la responsabilit\u00e0 dei produttori dei rifiuti per il corretto smaltimento \u00e8 esclusa a condizione che questi ultimi, oltre al formulario di trasporto, abbiano ricevuto l'attestazione di avvenuto smaltimento rilasciata, in conformit\u00e0 con il modello definito con decreto del Ministero dell'Ambiente, dal titolare dell'impianto che effettua le operazioni . \nTracciabilit\u00e0.\nCon l'abrogazione del SISTRI (Sistema di controllo della Tracciabilit\u00e0 dei Rifiuti) per opera dell'art. 6 del D.L. n. 135/2018, l'Italia ha rivoluzionato anche il sistema di tracciabilit\u00e0 dei rifiuti. A sostituire il SISTRI \u00e8 intervenuto l'art. 188-bis del d.lgs. 152/2006, che, in tema di controllo della tracciabilit\u00e0 dei rifiuti, stabilisce che esso debba essere garantito in tutte le fasi, dalla loro produzione fino alla loro destinazione finale. Al fine di assicurare la raccolta e l'elaborazione dei dati ambientali inerenti ai rifiuti, il Ministero dell'Ambiente, con il supporto tecnico-operativo dell'Albo Nazionale dei gestori, gestisce il Registro elettronico nazionale per la tracciabilit\u00e0 dei rifiuti, articolato in :\nCatasto.\nA queste novit\u00e0, si affianca la conferma del Catasto dei rifiuti di cui all'articolo 189 del TUA, ai sensi del quale \u201cchiunque effettua a titolo professionale attivit\u00e0 di raccolta e trasporto di rifiuti, i commercianti e gli intermediari di rifiuti senza detenzione, le imprese e gli enti che effettuano operazioni di recupero e di smaltimento di rifiuti, i Consorzi istituiti per il recupero e il riciclaggio di particolari tipologie di rifiuti, nonch\u00e9 le imprese e gli enti produttori iniziali di rifiuti pericolosi e le imprese e gli enti produttori iniziali di rifiuti non pericolosi, comunicano annualmente alle Camere di commercio, industria, artigianato e agricoltura territorialmente competenti le quantit\u00e0 e le caratteristiche qualitative dei rifiuti oggetto delle predette attivit\u00e0, dei materiali prodotti all'esito delle attivit\u00e0 di recupero, nonch\u00e9 i dati relativi alle autorizzazioni e alle comunicazioni inerenti alle attivit\u00e0 di gestione dei rifiuti. Sono esonerati da tale obbligo gli imprenditori agricoli di cui all'articolo 2135 del codice civile con un volume di affari annuo non superiore a euro ottomila, le imprese che raccolgono e trasportano i propri rifiuti non pericolosi, di cui all'articolo 212, comma 8, nonch\u00e9, per i soli rifiuti non pericolosi, le imprese e gli enti produttori iniziali che non hanno pi\u00f9 di dieci dipendenti\u201d . Il Catasto \u00e8 volto ad assicurare un quadro conoscitivo completo e costantemente aggiornato, anche ai fini della pianificazione delle attivit\u00e0 di gestione dei rifiuti, dei dati raccolti mediante gli strumenti di tracciabilit\u00e0 ed \u00e8 articolato in una Sezione nazionale, che ha sede a Roma presso l'ISPRA, e in Sezioni regionali o delle Province autonome di Trento e di Bolzano, che sono situate presso le corrispondenti Agenzie regionali e delle Province autonome per la protezione dell'ambiente.\nRegistri di carico e scarico e trasporto.\nUn'altra conferma riguarda gli adempimenti in ordine alla tenuta dei Registri di carico e scarico dei rifiuti di cui all'art. 190 del d.lgs. 152/2006, mentre qualche modifica \u00e8 intervenuta sul tema del trasporto dei rifiuti di cui all'art. 193. In particolare, il trasporto dei rifiuti deve essere accompagnato da un formulario di identificazione e i registri relativi al trasporto, integrati di tali formulari, devono essere conservati per tre anni (invece che cinque) dalla data dell'ultima registrazione . Infine, ai sensi del comma 7, \u201cil formulario \u00e8 sostituito, per i rifiuti oggetto di spedizioni transfrontaliere, dai documenti previsti dalla normativa comunitaria di cui all'articolo 194, anche con riguardo alla tratta percorsa sul territorio nazionale\" . La normativa italiana in materia di spedizioni transfrontaliere di rifiuti deve ritenersi integrata da quella adottata dalle istituzioni europee mediante regolamenti aventi efficacia esecutiva e accordi bilaterali, come recentemente affermato dalla Cassazione penale nella sentenza n. 1429 del 15 gennaio 2020.\nTrattamento dei rifiuti.\nIl \"trattamento dei rifiuti\" consiste nell'insieme di tecniche volte ad assicurare che i rifiuti, qualunque sia la loro sorte, abbiano il minimo impatto sull'ambiente. Pu\u00f2 riguardare sostanze solide, liquide o gassose, con metodi e campi di ricerca diversi per ciascuno.\nLe pratiche di trattamento dei rifiuti sono diverse tra paesi sviluppati e paesi in via di sviluppo, tra citt\u00e0 e campagna e a seconda che i produttori siano residenziali, industriali o commerciali. Il trattamento dei rifiuti per gli utenti residenti e istituzionali nelle aree metropolitane \u00e8 solitamente responsabilit\u00e0 delle autorit\u00e0 di governo locale, mentre il suo trattamento per utenti commerciali e industriali \u00e8 solitamente responsabilit\u00e0 di colui che ha prodotto i rifiuti.\nLo schema seguente riassume le modalit\u00e0 e le filiere per il trattamento dei rifiuti solidi urbani secondo le attuali politiche di gestione in Italia.\nNaturalmente, si tratta di uno schema teorico che non sempre, non completamente e non dappertutto, \u00e8 attuato allo stesso modo e soprattutto \u00e8 solo una delle possibili modalit\u00e0 di gestione dei rifiuti. Evoluzioni tecniche e/o differenti indirizzi e priorit\u00e0 di gestione dei rifiuti possono comportare modifiche sostanziali allo schema, ma esso fornisce comunque uno schema di massima e le corrette terminologie riguardanti l'argomento.\nSmaltimento.\nNell'ambito della gestione dei rifiuti particolare importanza riveste lo smaltimento, che, ai sensi dell'articolo 182 del Codice dell'ambiente, \u00e8 la fase residuale del ciclo gestionale dei rifiuti. Questa operazione, che avviene principalmente in discarica, si esegue infatti ogni qual volta non sia possibile recuperare o sfruttare in altro modo materiali di scarto.\nIn base all'art. 183 del suddetto Codice, in recepimento della Direttiva 2008/97/CE, per smaltimento dei rifiuti deve intendersi \"qualsiasi operazione diversa dal recupero, anche quando l'operazione ha come conseguenza secondaria il recupero di sostanze o di energia\". A titolo esemplificativo, il Codice individua, quali attivit\u00e0 di smaltimento, il deposito sul o nel suolo, le iniezioni in profondit\u00e0, lo scarico dei rifiuti solidi nell'ambiente idrico, il seppellimento nel sottosuolo marino, i trattamenti biologici o chimici che danno origine a evaporazione, essiccazione, incenerimento a terra o in mare ed, infine, i depositi permanenti. \nLo smaltimento deve essere preceduto da apposita verifica dell'impossibilit\u00e0 tecnico-economica di recuperare i rifiuti in altro modo e deve essere eseguito senza pericolo per la salute umana e per l'ambiente.\nDeposito in discarica.\nCon l'art 3 della legge n. 549 del 1995, \u00e8 stato istituito, a favore delle Regioni, il tributo speciale per il deposito in discarica dei rifiuti solidi, conosciuto anche come \u201cecotassa\u201d. Sono assoggettabili al tributo i rifiuti solidi, i fanghi palabili depositati in discarica, i rifiuti smaltiti in impianti di incenerimento senza recupero di energia, gli scarti provenienti da impianti di selezione automatica per la raccolta differenziata, da compostaggio, da riciclaggio, i rifiuti smaltiti in discariche abusive, in depositi non controllati e in discariche istituite temporaneamente con ordinanza. Tale tributo \u00e8 finalizzato a ridurre alla fonte la produzione di rifiuti, a recuperare gli stessi sotto forma di materia prima ed energia, a bonificare i siti contaminati e recuperare aree degradate. In estrema sintesi, l'obiettivo \u00e8 quello di ridurre la convenienza economica dello smaltimento rappresentata dal semplice deposito in discarica od incenerimento senza il recupero di energia.\nLe Regioni hanno il potere di determinare l'ammontare dell'imposta entro precisi limiti statali e il tributo stesso viene versato alla Regione nel cui ambito territoriale la discarica \u00e8 ubicata, dal gestore della stessa. \nIn particolare, sono tenuti al pagamento i gestori di impianti di stoccaggio definitivo di rifiuti, di incenerimento senza recupero di energia e \u201cchiunque esercita, ancorch\u00e9 in via non esclusiva, l'attivit\u00e0 di discarica abusiva e chiunque abbandona, scarica o effettua depositi incontrollati di rifiuti\u201d in solido \u201cl'utilizzatore a qualsiasi titolo o, in mancanza, il proprietario dei terreni sui quali insiste la discarica abusiva\u201d. Tali soggetti passivi hanno non solo diritto, ma anche obbligo di rivalsa nei confronti di chi effettua il deposito in discarica o negli impianti di incenerimento senza recupero di energia, pertanto, l'azione verr\u00e0 promossa nei confronti delle societ\u00e0 municipalizzate della nettezza urbana, sino ad arrivare ai Comuni che, a loro volta, si rivarranno sui residenti.\nLa Regione fissa l'ammontare dell'imposta entro il 31 luglio di ogni anno per l'anno successivo, per chilogrammo di rifiuti conferiti: in misura non inferiore a \u20ac 0,001 e non superiore a \u20ac 0,01 per i rifiuti inerti e in misura non inferiore a \u20ac 0,00517 e non superiore a \u20ac 0,02582 per i rifiuti pericolosi e non pericolosi. \nNel tributo speciale la rispondenza al principio di capacit\u00e0 contributiva si desume dal fatto che il rifiuto conferito in discarica non \u00e8 stato riutilizzato, n\u00e9 riciclato, n\u00e9 valorizzato in alcun modo e, di conseguenza, la comunit\u00e0 deve pagare per il proprio inquinamento. In sostanza attraverso la fissazione dell'ecotassa e di forme di premialit\u00e0 o di penalizzazione, le Regioni possono incentivare una corretta gestione dei rifiuti.\nInfine, \u00e8 previsto un duplice regime sanzionatorio: uno relativo alle discariche autorizzate e uno relativo alle discariche abusive. Il primo, che si applica ai gestori di impianti di stoccaggio o di incenerimento autorizzati, prevede l'irrogazione di sanzioni amministrative e interessi in caso di irregolarit\u00e0 relative a:\nPer quanto concerne il secondo regime sanzionatorio, dal Codice dell'Ambiente emerge che il concetto tributario di discarica abusiva ingloba non soltanto l'attivit\u00e0 di discarica non autorizzata, ma anche il semplice deposito, lo scarico o l'abbandono incontrollato dei rifiuti. Si pu\u00f2, quindi, attribuire alla definizione di discarica abusiva un duplice significato: uno dinamico, rappresentato dallo svolgimento di una attivit\u00e0 di gestione operativa della discarica con movimentazione dei materiali ivi riversati, e uno statico, inteso come luogo ove vengono depositati e, quindi, smaltiti in modo indebito, i rifiuti. Chi realizza tali condotte \u00e8 punito, ai sensi della legge 549/1995, con l'applicazione dell'ecotassa non corrisposta e delle relative sanzioni amministrative, e ai sensi del Codice dell'Ambiente, con sanzioni penali e con obbligo di bonificare e di ripristinare l'area danneggiata.\nAnche per l'uso errato dei cestini pubblici (o cestini stradali) sono previste sanzioni nel caso vengano usati per contenere rifiuti destinati alla raccolta differenziata domestica o alle isole ecologiche. I cestini stradali devono essere infatti utilizzati solo per i rifiuti \u201c\"da passeggio\"\u201d: carte di caramelle, pacchetti di sigarette, cucchiaini del gelato, e cos\u00ec via.\nIl ciclo della raccolta differenziata.\nI rifiuti raccolti in maniera differenziata possono sostanzialmente essere trattati, a seconda del tipo, mediante due procedure:\nRiciclaggio dei rifiuti.\nIl riciclaggio comprende tutte le strategie organizzative e tecnologiche per riutilizzare come materie prime materiali di scarto altrimenti destinati allo smaltimento in discarica o distruttivo.\nIn Italia, il tasso di raccolta differenziata sta gradualmente crescendo (\u00e8 oggi intorno al 22,7%), ma \u00e8 ancora inferiore alle potenzialit\u00e0. Soluzioni particolarmente efficienti come la raccolta differenziata porta a porta, ove adottate, permettono di incrementare notevolmente la percentuale di rifiuti riciclati.\nA titolo di confronto, si consideri che in Germania il tasso di raccolta differenziata raggiungeva nel 2004 ben il 56% a livello nazionale.\nNumerosi sono i materiali che possono essere riciclati: metalli, carta, vetro e plastiche sono alcuni esempi; vi sono tuttavia complessit\u00e0 associate ai materiali cosiddetti \"poliaccoppiati\" (cio\u00e8 costituiti da pi\u00f9 materiali differenti) come ad esempio flaconi di succhi di frutta o latte, nonch\u00e9 per oggetti complessi (per esempio automobili, elettrodomestici ecc): non sono tuttavia problemi insormontabili e possono essere risolti con tecnologie particolari, in parte gi\u00e0 adottate anche in Italia.\nParticolare \u00e8 il caso della plastica, che come noto esiste in molte tipologie differenti e pu\u00f2 essere costituita da molti materiali differenti (PET, PVC, polietilene, ecc.). Tali diversi materiali vanno gestiti separatamente e quindi separati fra loro: questa maggior complicazione in passato ha reso l'incenerimento economicamente pi\u00f9 vantaggioso del riciclo. Oggi tuttavia appositi macchinari possono automaticamente e velocemente separare i diversi tipi di plastica anche se raccolti con un unico cassonetto, pertanto l'adozione di queste tecnologie avanzate permette un vantaggioso riciclo.\nPurtroppo in alcuni casi la plastica (in genere quella di qualit\u00e0 inferiore) viene comunque avviata all'incenerimento.\nCompostaggio della frazione umida.\nIl compostaggio \u00e8 una tecnologia biologica usata per trattare la frazione organica dei rifiuti raccolta differenziatamente (anche detta \"umido\") sfruttando un processo di bio-ossidazione, trasformandola in ammendante agricolo di qualit\u00e0 da utilizzare quale concime naturale: da 100\u00a0kg di frazione organica si ricava una resa in compost compresa nell'intervallo di 30\u201340\u00a0kg. Tramite digestione anaerobica viene ottenuto anche del biogas che pu\u00f2 essere bruciato per produrre energia elettrica e calore; in tal modo \u00e8 possibile diminuire il livello di emissioni inquinanti della discarica e migliorarne la gestione approfittando anche della conseguente diminuzione dei volumi legata al riciclo dell'umido.\nIl compostaggio, come si vede dal grafico, si differenzia dal TMB per il fatto di trattare esclusivamente l'umido e non il rifiuto indifferenziato, anche se il TMB pu\u00f2 comprendere un processo simile al compostaggio (si veda sotto).\nIl ciclo della raccolta indifferenziata.\nI rifiuti raccolti indifferenziatamente sono naturalmente molto pi\u00f9 difficili da trattare di quelli raccolti in modo differenziato. Possono essere seguite tre strade principali:\nIn ogni caso, \u00e8 evidente che gli inevitabili residui di tali processi finiranno giocoforza in discarica.\nTrattamento a freddo dei rifiuti.\nScopo dei processi di trattamento \"a freddo\" dei rifiuti indifferenziati o residui - ossia i rifiuti che rimangono dopo la raccolta differenziata - \u00e8 recuperare un'ulteriore parte di materiali riciclabili, ridurre il volume del materiale in vista dello smaltimento finale e stabilizzare i rifiuti in modo tale che venga minimizzata la formazione dei gas di decomposizione e il percolato. Da questi processi, fra i quali annoveriamo anche il compostaggio, si ricavano in genere sia materiali riciclabili sia biogas, cio\u00e8, in altre parole, metano.\nIl principale tipo di trattamento a freddo \u00e8 il trattamento meccanico-biologico (TMB). Esso separa la frazione organica e i materiali riciclabili: permette quindi un'ulteriore riduzione dell'uso delle discariche e degli inceneritori, il tutto con emissioni inquinanti nettamente inferiori rispetto a tali impianti. Infatti tratta i rifiuti indifferenziati a valle della raccolta differenziata, incrementando il recupero di materiali. In Germania, ad esempio, impianti TMB sono diffusi da circa una decina d'anni.\nIl TMB pu\u00f2 essere utilizzato anche per produrre CDR (combustibile derivato dai rifiuti): \u00e8 questa l'applicazione principale che ufficialmente ne viene fatta in Italia, soprattutto al Sud. In questo caso dovrebbe essere rimosso solamente l'umido e i materiali non combustibili (vetro e metalli), mentre carta e plastica sarebbero confezionati in \"ecoballe\" da incenerire: in questo modo il trattamento a freddo si pu\u00f2 intrecciare con quello termico.\nDati relativi al quantitativo di rifiuti trattati in Italia tramite TMB e riferiti al 2004 indicano un totale di 7\u00a0427\u00a0237 t di rifiuti, con un picco nelle regioni del sud 3\u00a0093\u00a0965 t. L'incidenza percentuale del dato relativo al 2004 indica un valore pari al 20,5% del totale di rifiuti smaltiti tramite biostabilizzazione e produzione di CDR. Le inchieste giudiziarie per la crisi dei rifiuti in Campania stanno tuttavia evidenziando che le \"ecoballe\" prodotte non sono classificabili come CDR, per cui i quantitativi ufficiali sopra citati dovranno essere rivisti sulla base degli esiti di pi\u00f9 approfondite verifiche.\nTrattamento termico dei rifiuti.\nFra i processi di trattamento a caldo (o termico) dei rifiuti, si distinguono tre processi di base:\nTutte queste tecnologie producono residui, a volte speciali, che richiedono smaltimento, generalmente in discarica. Sia in Italia sia in Europa, gli impianti di trattamento termico di gran lunga pi\u00f9 diffusi per i rifiuti urbani sono gli inceneritori.\nIncenerimento e termovalorizzazione.\nL'incenerimento \u00e8 una tecnologia consolidata che permette di ottenere energia elettrica e fare del teleriscaldamento sfruttando i rifiuti indifferenziati o il CDR. Questi vengono bruciati in forni inceneritori e l'energia termica dei fumi viene usata per produrre vapore acqueo che, tramite una turbina, genera energia elettrica. La quantit\u00e0 di energia elettrica recuperata \u00e8 piuttosto bassa (19-25%), mentre quella termica \u00e8 molto maggiore. Tale energia recuperata \u00e8 da confrontarsi con quella necessaria al riciclaggio, che a sua volta si compone di vari fattori: la separazione, il trasporto alle rispettive fonderie o industrie di base, la fusione o trattamento fino alla produzione del materiale base, uguale a quello vergine.\nGli inceneritori con recupero di energia sono chiamati \"termovalorizzatori\". I rifiuti, prima di essere inviati all'inceneritore, devono subire alcuni trattamenti per eliminare i materiali non combustibili e la parte \"umida\". Il Combustibile Derivato dai Rifiuti (CDR) \u00e8 un combustibile solido triturato secco ottenuto dal trattamento dei rifiuti solidi urbani (RSU) raccolto generalmente in blocchi cilindrici denominati \"ecoballe\".\nIl funzionamento di un termovalorizzatore pu\u00f2 essere schematizzato:\nPer mezzo di un carroponte, i materiali sono inseriti nel forno attraverso la tramoggia.\nPirolisi e gassificazione.\nLa pirolisi e la gassificazione sono dei trattamenti termici dei rifiuti che implicano la trasformazione della materia organica tramite riscaldamento a temperature variabili (a seconda del processo da 400 a 1200\u00a0\u00b0C), rispettivamente in condizioni di assenza di ossigeno o in presenza di una limitata quantit\u00e0 di questo elemento.\nGli impianti che sfruttano tali tecnologie in pratica, piuttosto che fondarsi sulla combustione, attuano la \"dissociazione molecolare\" ottenendo in tal modo molecole in forma gassosa pi\u00f9 piccole rispetto alla originarie (syngas) e scorie solide o liquide.\nIn confronto agli odierni inceneritori i rendimenti energetici possono essere maggiori se il \"syngas\" ottenuto viene bruciato in impianti ad alto rendimento e/o ciclo combinato (dopo opportuni trattamenti per eliminare eventuali vari residui, fra cui polveri, catrami e metalli pesanti a seconda del rifiuto trattato), mentre l'impatto delle emissioni gassose risulta sensibilmente ridotto. In particolare il rendimento in produzione elettrica pu\u00f2 arrivare, a detta di alcuni produttori, a oltre il doppio del pi\u00f9 moderno inceneritore (si veda gassificatore).\nNonostante la tipologia di rifiuti trattabili sia (per alcuni tipi di impianto) la stessa degli inceneritori, tuttavia sono pochi gli impianti di questo genere che trattano rifiuti urbani tal quali: molto spesso infatti riguardano frazioni merceologiche ben definite quali plastiche, pneumatici, scarti di cartiera, scarti legnosi o agricoli oppure biomasse in genere. Questi impianti pi\u00f9 specifici sono maggiormente diffusi. Ci\u00f2 nonostante vi \u00e8 chi ritiene che gli impianti di pirolisi e di gassificazione siano destinati a sostituire in futuro gli attuali inceneritori anche per i rifiuti urbani, diffondendosi ulteriormente e divenendo i principali trattamenti termici di riferimento.\nVa anche osservato che in genere gli impianti di pirolisi e/o gassificazione sono pi\u00f9 piccoli degli inceneritori, cio\u00e8 ciascun impianto tratta un minor quantitativo di rifiuti. Questo comporta alcuni vantaggi: anzitutto si evita il trasporto dei rifiuti per lunghe tratte, responsabilizzando ciascuna comunit\u00e0 locale in merito ai propri rifiuti (smaltiti in loco e non \"scaricati\" a qualcun altro). In secondo luogo la flessibilit\u00e0 e le minor taglia degli impianti permette facilmente di aumentare la raccolta differenziata e ridurre il quantitativo di rifiuti totali, politiche difficilmente attuabili con inceneritori da centinaia di migliaia di tonnellate annue che necessitano di alimentazione continua. Infine anche i costi di realizzazione e i tempi di ammortamento dovrebbero essere inferiori.\nSistema integrato.\nPrincipi.\nIn Italia si parla per la prima volta di \"gestione integrata dei rifiuti\" nel d.lgs. 3 aprile 2006, n. 152 (\"Norme in materia ambientale\"), conosciuto anche come Testo Unico Ambientale.\nPrecedentemente, il \"decreto Ronchi\", emanato in attuazione delle direttive dell'Unione Europea in materia di rifiuti, aveva introdotto l'espressione similare \u201cgestione unitaria dei rifiuti urbani\u201d, con cui si riferiva, per\u00f2, al superamento della frammentazione delle gestioni e al principio di autosufficienza territoriale e di prossimit\u00e0.\nLa \u201cgestione integrata\u201d sta a indicare, invece, un sistema volto a gestire l'intero processo dei rifiuti (comprendente produzione, raccolta, trasporto, trattamento, destinazione finale) con le finalit\u00e0 di recupero energetico e delle materie prime, e, dunque, di minimizzare la frazione destinata alla discarica, e le cui attivit\u00e0, finanche la realizzazione e gestione degli impianti (art. 201, comma 4, lett. a; art. 202, comma 5 del Testo Unico Ambientale), sono affidate a un unico soggetto.\nLa materia \u00e8 oggi raccolta nel gi\u00e0 citato Testo Unico Ambientale e nelle sue successive modificazioni e integrazioni in materia.\nEsso affronta la questione dei rifiuti delineando una serie di priorit\u00e0 e azioni all'interno della logica di gestione integrata del problema (come descritto nella predetta parte IV negli articoli 180 e 181 nell'ordine di priorit\u00e0 definito dall'articolo 179). Nello specifico, si parla di:\nPertanto, se il primo livello di attenzione \u00e8 rivolto alla necessit\u00e0 di prevenire la formazione dei rifiuti e di ridurne la pericolosit\u00e0, il passaggio successivo riguarda l'esigenza di riutilizzare i prodotti (es. bottiglie, con il vuoto a rendere) e, se non \u00e8 possibile il riuso, riciclare i materiali (es. riciclaggio della carta).\nInfine, solo per quanto riguarda il materiale che non \u00e8 stato possibile riutilizzare e poi riciclare (come ad esempio i tovaglioli di carta) e il sottovaglio (ovvero la frazione in piccoli pezzi indistinguibili e quindi non riciclabili di rifiuti, che rappresenta circa il 15% del totale), si pongono le due soluzioni del recupero energetico tramite sistemi a freddo o a caldo, come la bio-ossidazione (aerobica o anaerobica), la gassificazione, la pirolisi e l'incenerimento oppure l'avvio allo smaltimento in discarica.\nDunque anche in una situazione ideale di completo riciclo e recupero vi sar\u00e0 una percentuale di rifiuti residui da smaltire in discarica o da ossidare per eliminarli e recuperare l'energia.\nDa un punto di vista ideale il ricorso all'incenerimento e alle discariche indifferenziate dovrebbe essere limitato al minimo indispensabile. La carenza di efficaci politiche integrate di riduzione, riciclo e riuso fanno dello smaltimento in discarica ancora la prima soluzione applicata in Italia e in altri Paesi europei.\nPer quanto riguarda il recupero, esistono progetti e associazioni che si occupano dello scambio di beni e prodotti usati (per esempio Freecycle).\nTra imprese e soggetti addetti alla gestione dei rifiuti, con il termine \"prodotto\" s'intende il rifiuto (materia prima, semilavorato prodotto finito, a seconda dello stadio di lavorazione).\nCosti e ruoli.\n\u00c8 altres\u00ec rilevante la quota di esportazioni che impegna un paese povero a farsi carico delle fonti di inquinamento che i produttori non vogliono avere vicino a casa propria.\nAl 2018, l'Italia era l'undicesimo esportatore di rifiuti plastici verso i Paesi del Terzo Mondo, spesso in deroga al Regolamento UE n. 1013 del 14 giugno 2013 che dispone ad applicare nei centri di destinazione regole di trattamento e di tutela della salute pubblica analoghe a quelle dell'Europa. La Cina ha vietato le importazioni di rifiuti, spostando le rotte del traffico lecito (e illecito) dall'Asia all'Africa.\nIn particolare, la norma non disciplina l'affondamento delle chiatte in acque internazionali, che sono considerate una \"terra di nessuno\". Tale soluzione preferenziale adottata ad esempio per lo smistamento dei rifiuti radioattivi durante il caso Necci-Duvia-Pacini Battaglia.\nLa combustione dei rifiuti non \u00e8 di per s\u00e9 contrapposta o alternativa alla pratica della raccolta differenziata finalizzata al riciclo, ma dovrebbe essere solo un eventuale anello finale della catena di smaltimento. Inoltre \u00e8 ovvio che, se un inceneritore viene dimensionato per bruciare un certo quantitativo di rifiuti, dovr\u00e0 essere alimentato per forza con quel quantitativo, richiedendo di fatto l'ulteriore apporto di massa di rifiuti in caso di un quantitativo inadeguato.\nPer ragioni tecnico-economiche la tendenza \u00e8 oggi quella di realizzare inceneritori sempre pi\u00f9 grandi, con la conseguenza di alimentare il \"turismo dei rifiuti\" (cio\u00e8 il trasporto di rifiuti anche da altre province se non da altre nazioni). In Italia questo fenomeno \u00e8 stato accentuato dai forti incentivi statali che hanno favorito l'incenerimento a scapito di altre modalit\u00e0 di smaltimento pi\u00f9 rispettose dell'ambiente.\nNei fatti, tuttavia, l'incenerimento pu\u00f2 generare logiche speculative alternative alla raccolta differenziata: lo dimostrano pressioni politiche e tangenti scoperte a settembre 2010 in Abruzzo mediante intercettazioni telefoniche. Qui si \u00e8 deciso di abbassare gli obblighi di raccolta differenziata per favorire l'incenerimento, come \"richiesto\" da imprenditori interessati alla costruzione di impianti di incenerimento e che non \"gradivano\" che la raccolta differenziata raggiungesse anche solo il 40%.\nIn Italia si sono inceneriti nel 2004 circa 3,5 milioni di t/anno su un totale di circa 32 milioni di tonnellate di RSU totale prodotto, cio\u00e8 circa il 12% (per un confronto con altri paesi europei si veda Inceneritore); tale pratica specie al Nord \u00e8 in aumento, e in Lombardia ad esempio raggiunge il 34%. Ci\u00f2 che balza all'occhio \u00e8 il grande ricorso allo smaltimento in discarica, che \u00e8 in diminuzione (dal 2001 al 2004, al Nord -21%, al Sud -4% e al Centro -3%) ma che interessa attualmente in tutto circa il 56,9% dei rifiuti urbani prodotti (45% al Nord, 69,5% al Centro, 73,2% al Sud; si stima che sul totale nazionale il 76% sia rifiuto da raccolta indifferenziata e il 24% siano residui dai diversi processi di trattamento: biostabilizzazione, CDR, incenerimento, residui da selezione delle R.D.), con conseguenze ambientali che si vanno aggravando soprattutto nel Sud, dove i pochi impianti di trattamento finale sono ormai saturi e la raccolta differenziata stenta a decollare: gli inceneritori sarebbero perci\u00f2, secondo alcuni, da aumentare (soprattutto al Sud). Tuttavia, se si considera che nei comuni pi\u00f9 virtuosi la raccolta differenziata supera gi\u00e0 adesso l'80%, si deduce che persino al Nord essa \u00e8 ancora molto meno sviluppata di quanto potrebbe e che in alcune aree del Nord gli impianti di incenerimento sarebbero perfino sovradimensionati. Pertanto, il timore di alcuni \u00e8 che non si potr\u00e0 sviluppare appieno la raccolta differenziata e il riciclo per consentire agli inceneritori di funzionare senza lavorare in perdita, oppure si dovranno importare rifiuti da altre regioni.\nUna considerazione importante \u00e8 infatti che gli investimenti necessari per realizzare i termovalorizzatori sono molto elevati (il costo di un impianto in grado di trattare 421.000 t/anno di rifiuti \u00e8 valutabile in circa 375 milioni di euro, cio\u00e8 circa 850-900 \u20ac per tonnellata di capacit\u00e0 trattatabile), e il loro ammortamento richiede, tenendo anche conto del significativo recupero energetico, circa 20 anni; perci\u00f2 costruire un impianto significa avere l'\u00abobbligo\u00bb (sancito da veri e propri contratti) di incenerire una certa quantit\u00e0 minima di rifiuti per un tempo piuttosto lungo.\n\u00c8 emblematico a questo proposito il caso dell'inceneritore costruito recentemente dall'Amsa a Milano, Silla 2: inizialmente aveva avuto l'autorizzazione per bruciare 900 t/giorno di rifiuti, poi si \u00e8 passati a 1250 e infine a 1450 t/giorno.\nSe si guarda alla gestione dei rifiuti a Milano, ci si accorge che la raccolta differenziata raggiunge il 30% circa (dato sostanzialmente invariato da anni), e gran parte del rimanente viene incenerito da Silla 2.\nSi consideri che la media di riciclo della provincia di Milano \u00e8, escludendo il capoluogo, del 51,26% in costante miglioramento, e in particolare del 59,24% per i comuni con meno di 5\u00a0000 abitanti e del 55% per quelli fra i 5 e i 30000, e che a Milano la raccolta dei rifiuti organici non \u00e8 mai andata oltre la sperimentazione in piccole aree della citt\u00e0, nonostante il pi\u00f9 che collaudato sistema di raccolta dei rifiuti porta a porta e la notevole sensibilizzazione della popolazione, che permetterebbero sicuramente di fare molto di pi\u00f9.\n\u00c8 interessante confrontare i costi dello smaltimento dei rifiuti di una citt\u00e0 come Milano che fa ampio ricorso all'incenerimento con quelli di citt\u00e0 che puntano sulla differenziata: a Milano nel 2005 si sono spesi 135,42 \u20ac/abitante contro una media provinciale di 110,16 e contro gli 83,67 di Aicurzio, paese pi\u00f9 virtuoso di Lombardia nel 2005 col 70,52% di raccolta differenziata.\nIl sindaco di Novara inoltre nel 2007 ha dichiarato che portando in due anni la raccolta differenziata nella citt\u00e0 dal 35 al 68% si sono risparmiati due milioni di euro, mentre l'allora sindaco di Torino Chiamparino, per sostenere la necessit\u00e0 dell'inceneritore del Gerbido ha dichiarato che \u00abin qualsiasi centro urbano superare il 50% \u00e8 un miracolo, perch\u00e9 la gestione di questo tipo di raccolta ha dei costi non sostenibili per i cittadini\u00bb; eppure a San Francisco \u00e8 oltre il 50% gi\u00e0 dal 2001.\nIn Europa.\nWaste Management.\nI vari interventi dell'Unione Europea in materia di rifiuti che si sono susseguiti nel corso dell'ultimo decennio sono culminati nella Direttiva quadro sui rifiuti 2008/98/CE, modificata successivamente dalla Direttiva UE 2018/851. La disposizione interviene a precisare concetti basilari quali le definizioni di prevenzione, riutilizzo , riciclaggio, smaltimento e rifiuto, e stabilisce un quadro giuridico per il trattamento dei rifiuti nell'Unione Europea, studiato in modo da proteggere sia l'uomo sia l'ambiente, sottolineando l'importanza di adeguate tecniche di prevenzione, riutilizzo e riciclaggio dei rifiuti stessi.\nElementi fondamentali della Direttiva in questione sono:\n1. il principio di minimizzazione degli impatti negativi sull'ambiente e sulla salute umana nel trattamento dei rifiuti che consente, grazie a una corretta politica di gestione, di ridurre tanto i prelievi di materie prime quanto l'utilizzo del patrimonio naturale come collettore di rifiuti finali;\n2. il principio \u201cchi inquina paga\u201d o di responsabilit\u00e0 estesa al produttore (EPR);\n3. il principio di gerarchia dei rifiuti il quale esplicita che le soluzioni adottabili nella gestione dei rifiuti sono:\n4. i principi di prossimit\u00e0 ed autosufficienza, che sono stati pensati per obbligare ciascuna comunit\u00e0 a farsi carico dei rifiuti prodotti, al fine di evitare che qualche territorio europeo o extra europeo, in una situazione economica sfavorevole, possa divenire luogo di discarica di altri Stati. In questo caso non si tratta solo di rifiuti ma, pi\u00f9 in generale, di inquinamento ambientale poich\u00e9 i paesi pi\u00f9 sviluppati tendono a scaricare i propri problemi ambientali su altri, tipicamente quelli del sud del mondo, importando da questi ultimi \u201csostenibilit\u00e0 ambientale\u201d.\nA tale proposito la Direttiva 2008/98/CE impone a ogni Stato membro di provvedere alla realizzazione di piani di gestione dei rifiuti che, integrati da un programma di prevenzione, devono contenere:\nLa Direttiva UE 2018/851 modifica la disposizione sopra riportata con la finalit\u00e0 di rafforzarne la massimizzazione del riciclaggio e del riutilizzo dei rifiuti, riflettendo l'obiettivo UE di passare a un'economia circolare. I paesi dell'Unione devono prediligere modelli di produzione e consumo sostenibili, in particolare incentivando lo studio e l'uso di prodotti durevoli, riutilizzabili e riparabili o che possano essere aggiornati e concentrarsi sui prodotti contenenti materie prime, nel tentativo di allontanarsi progressivamente dal modello del consumismo, che incoraggia l'acquisto in quantit\u00e0 sempre maggiore di beni e servizi.\nTra gli obiettivi perseguiti dalla normativa europea rientrano:\nSecondo le statistiche relative al 2017, i metodi di gestione dei rifiuti variano a seconda degli Stati membri. In particolare:\n1. nei paesi dell'est e del sud Europa l'utilizzo delle discariche rappresenta ancora il metodo pi\u00f9 utilizzato: \n2. Francia, Irlanda, Slovenia, Italia e Lussemburgo smaltiscono circa un terzo dei rifiuti nelle discariche, ma utilizzano anche gli inceneritori e riciclano pi\u00f9 del 40% dei rifiuti domestici;\n3. paesi quali Belgio, Paesi Bassi, Svezia, Danimarca, Finlandia, e, soprattutto, Germania e Austria, gestiscono i rifiuti urbani attraverso l'utilizzo di inceneritori e metodi di riciclo tanto che qui lo smaltimento in discarica \u00e8 quasi inesistente.\nLa produzione di rifiuti \u00e8 stata a lungo considerata come un inevitabile e imprescindibile sottoprodotto dell'attivit\u00e0 economica e della crescita, ma grazie alla tecnologia moderna e a pratiche di gestione attente, tale collegamento ciclico pu\u00f2 essere interrotto. Nel febbraio 2021, il Parlamento europeo ha votato un nuovo piano di azione, chiedendo misure aggiuntive per raggiungere un'economia a \u201czero emissioni di carbonio\u201d, libera da sostanze tossiche e completamente circolare entro il 2050.\nScelte di gestione a fronte dell'emergenza COVID-19.\nL'emergenza sanitaria dovuta al coronavirus esercita una pressione senza precedenti su molte attivit\u00e0 economiche, anche indispensabili al nostro benessere, quale una corretta gestione dei rifiuti.\nIl 14 aprile 2020 la Commissione Europea ha emanato un documento contenente delle linee guida necessarie agli Stati membri per affrontare in maniera sicura la crisi dei rifiuti durante l'emergenza pandemica. Il tema centrale \u00e8 quello della gestione ottimale dei rifiuti urbani provenienti dalle strutture sanitarie e la loro pericolosit\u00e0, senza trascurare la tutela della salute e della sicurezza degli operatori. A tal proposito, gli Stati membri e i gestori di rifiuti in tutta l'UE hanno effettuato notevoli sforzi per garantire la continuit\u00e0 del servizio, la cui interruzione comporterebbe un sovraccarico dell'infrastruttura di raccolta e trattamento ed ulteriori rischi per la salute.\nLa Commissione europea ha anche istituto la \"Coronavirus Response Investment Initiative\" e, pi\u00f9 recentemente, lo \"State\" \"Aid Framework\" per fornire agli stessi stati finanziamenti e liquidit\u00e0 immediati, in vista delle spese loro richieste per contrastare l'emergenza.\nIl Centro europeo per la prevenzione e il controllo delle malattie (ECDC) riconosce la necessit\u00e0 di misure specifiche per la prevenzione e il controllo delle infezioni per persone in isolamento fiduciario con sospetto o conclamato contagio da coronavirus. In particolare:\nI rifiuti dei servizi sanitari, dei laboratori e delle attivit\u00e0 correlate associati a pazienti affetti da coronavirus dovrebbero essere manipolati e trattati conformemente alla Direttiva 2008/98/CE in materia di rifiuti pericolosi e alle disposizioni nazionali applicabili a questa categoria di rifiuti infettivi. Gli Stati membri, infine, devono garantire un'adeguata pianificazione delle capacit\u00e0 di trattamento e di stoccaggio dei rifiuti sanitari e in caso di interruzioni del servizio di smaltimento e incenerimento \u00e8 fondamentale che tali rifiuti siano stoccati temporaneamente in modo sicuro, utilizzando contenitori sigillati e disinfettati collocati in zone protette, con accesso limitato al solo al personale autorizzato.\n\u00c8 altres\u00ec opportuno adottare adeguate precauzioni sotto il profilo delle misure in materia di salute e sicurezza sul luogo di lavoro, quali, ad esempio, adeguare l'organizzazione del personale al fine di evitare il contagio tra squadre di lavoro, rispettare il distanziamento sociale, fornire ai lavoratori dispositivi di protezione individuale (DPI) e disinfettanti adeguati.\nPayt e kayt.\nMigliorare la gestione dei rifiuti a livello locale, e incentivare cos\u00ec l'economia circolare, \u00e8 possibile anche grazie a strumenti di \"governance\" innovativi, come il PAYT (\"\u201cPay-as-you-throw\u201d\", \u201cPaga per quello che butti\u201d) e il KAYT (\"\u201cKnow-as-you-throw\u201d\", \u201cConosci quello che butti\u201d).\nIl \"PAYT,\" modello di tariffazione puntuale utilizzato per lo smaltimento dei rifiuti solidi urbani\",\" prevede che gli utenti paghino in base alla quantit\u00e0 di rifiuti che hanno effettivamente prodotto e fornisce incentivi alla raccolta dei rifiuti riciclabili e alla riduzione di quelli indifferenziati. La prevenzione della produzione di rifiuti, il loro riuso e una migliore separazione alla fonte diventano cos\u00ec economicamente pi\u00f9 convenienti e aumentano la responsabilit\u00e0 dei cittadini. La tariffa in parola \u00e8 composta da una quota fissa, a copertura dei costi di esercizio e gestione rifiuti, e una quota variabile, correlata alla quantit\u00e0 di rifiuti effettivamente prodotti; l'utente paga soprattutto in proporzione ai rifiuti che produce e quindi viene premiata la capacit\u00e0 di non produrli affatto. Per l'implementazione del sistema p\"ay-as-you-throw\" sono necessari la misurazione della quantit\u00e0 di rifiuti prodotti, uno strumento identificativo dell'utente che genera il rifiuto e la definizione del costo di tariffazione, basato sulla quantit\u00e0 dei rifiuti raccolti e dei servizi effettivamente forniti. \nIl sistema k\"now-as-you-throw\" (KAYT)\",\" che pu\u00f2 essere considerato come integrativo del PAYT o, pi\u00f9 semplicemente, come una alternativa alla tariffazione puntuale, \u00e8 stato sviluppato nell'ambito del Progetto Horizon 2020 Waste4think, con l'obiettivo di ridurre i rifiuti urbani, fornendo ai cittadini strumenti di conoscenza e persuasione. Il comportamento dei cittadini che fanno la raccolta differenziata pu\u00f2 infatti essere migliorato semplicemente informandoli meglio e in modo pi\u00f9 continuativo, mediante strumenti tecnologici, incontri con addetti al servizio e incentivi di carattere economico e sociale."}
{"id": "2404439", "revid": "204012", "url": "https://it.wikipedia.org/wiki?curid=2404439", "title": "Albuterolo", "text": ""}
{"id": "2404447", "revid": "125861155", "url": "https://it.wikipedia.org/wiki?curid=2404447", "title": "Amanda Detmer", "text": "\u00c8 stata sposata dal 2004 al 2007 con Bernardo Targett e dal 2007 \u00e8 sposata con John Peter Crickellas.\nPraticamente sosia della pi\u00f9 celebre Amanda Seyfried\nDoppiatrici italiane.\nNelle versioni in italiano dei suoi film, Amanda Detmer \u00e8 stata doppiata da:"}
{"id": "2404449", "revid": "1540999", "url": "https://it.wikipedia.org/wiki?curid=2404449", "title": "Episodi de Le avventure di Jimmy Neutron", "text": "Questa voce contiene la lista degli episodi della serie televisiva animata Le avventure di Jimmy Neutron."}
{"id": "2404452", "revid": "1124164", "url": "https://it.wikipedia.org/wiki?curid=2404452", "title": "Catacombe di Pretestato", "text": "La catacomba di Pretestato \u00e8 una catacomba di Roma, posta sulla sinistra della via Appia, nel quartiere Appio-Latino. Vi si accede da via Appia Pignatelli.\nToponimo.\nIl nome della catacomba, come per la maggior parte delle catacombe romane, deriva dal nome del fondatore o del donatore del terreno su cui sorse il complesso cimiteriale ipogeo.\nTopografia.\nLa catacomba, come detto, \u00e8 posta sul lato sinistro dell'antica via Appia. Il nucleo principale (il primo livello) \u00e8 composto da una lunga galleria, in origine adibita a cisterna sotterranea, e adattata in seguito a sepolcreto ipogeo: essa \u00e8 chiamata \"\u201cspelunca magna\u201d\"; fu scavata nel II secolo ed utilizzata come cimitero nel III secolo. In seguito (IV secolo) fu scavato un livello pi\u00f9 profondo rispetto alla \"spelunca magna\", che aveva un accesso proprio ed indipendente dal primo livello. Questi due livelli furono ampliati con gallerie e cubicoli, annettendo in tal modo preesistenti sepolcreti ipogei.\nRicchissimo di monumenti e di reperti \u00e8 il sopraterra, utilizzato gi\u00e0 in epoca non cristiana per sepolture di personaggi dell'aristocrazia senatoria e della famiglia imperiale: qui fu scoperto il sarcofago dell'imperatore Balbino (238 d. C.), ora conservato nel quadriportico del complesso cimiteriale. Con l'avvento dei cristiani, il sopraterra si arricch\u00ec di altri monumenti. I documenti altomedievali, in particolare gli \"itinerari per pellegrini\", parlano di due basiliche, una dedicata ai santi Tiburzio, Valeriano e Massimo, e l'altra a san Zanone: di entrambe non rimane pi\u00f9 traccia. Vi sono inoltre resti di due mausolei: uno a pianta \"esaconca\" (ossia un mausoleo rotondo con sei nicchie), ed uno a pianta quadrata con quattro esedre laterali. Basiliche, mausolei e catacomba costituivano nel VI-VII secolo una specie di vasto santuario, visitato da molti pellegrini.\nStoria.\nIl cimitero di Pretestato sorse a cavallo tra il II ed il III secolo, dapprima come zona cimiteriale imperiale (o aristocratica) e poi come cimitero cristiano. Esso era ubicato nei pressi della villa di Erode Attico, che aveva fatto costruire per la defunta moglie Annia Regilla un mausoleo, identificato con la chiesa di Sant'Urbano alla Caffarella; e inoltre nei pressi l'imperatore Massenzio aveva fatto costruire il suo palazzo ed il suo circo.\nTrasformato in epoca paleocristiana, il cimitero divenne un vero e proprio santuario. In esso vi abit\u00f2, per un certo periodo, papa Giovanni III (561-574). Tutto il complesso fu restaurato, secondo il \"Liber pontificalis\", nel 731 da Gregorio III, e alla fine dell'VIII secolo da Adriano I.\nCaduto in oblio ed abbandonato, il complesso cimiteriale torn\u00f2 a essere visitato a partire dal XV secolo. Fu scoperta una scala di accesso dal parco della Caffarella, ancora praticabile nel XIX secolo ai tempi di Giovanni Battista de Rossi: da essa si calarono diversi visitatori che lasciarono i loro graffiti e le loro firme. Altri graffiti sono stati trovati risalenti agli inizi del XVIII secolo. Fu il de Rossi, nel 1852 ad annunciare non solo la scoperta della catacomba, ma la sua identificazione con quella di Pretestato. In tempi recenti, le catacombe sono state studiate, in particolare da Enrico Josi e da Francesco Tolotti negli anni sessanta del secolo scorso.\nI martiri di Pretestato.\nAnalogamente ad altre catacombe, anche in quella di Pretestato sono diversi i martiri e i santi ricordati e celebrati. Abbiamo gi\u00e0 menzionato al fatto che nel sopraterra, in due distinte basiliche, venissero commemorati i santi Tiburzio, Valeriano, Massimo e Zenone. Nella \"spelunca magna\" poi erano disposte quattro stazioni devozionali, ove erano stati sepolti cinque martiri: il vescovo Urbano, Felicissimo e Agapito diaconi di papa Sisto II, ed i martiri Quirino e Gennaro.\nLa \"Notitia ecclesiarum urbis Romae\" (itinerario per pellegrini, chiamato \"\u201citinerario di Salisburgo\u201d\" perch\u00e9 scoperto in un codice di Salisburgo, conservato alla biblioteca nazionale di Vienna) ci informa dell'esatto percorso seguito dai pellegrini: essi visitavano dapprima la basilica dei santi Tiburzio, Valeriano, Massimo nel sopraterra; scendevano poi nella catacomba per sostare dinanzi alle edicole dei cinque santi ivi sepolti; infine uscivano per visitare la seconda basilica, quella di san Zenone.\nDi tutti questi luoghi di culto, ipogei e \"sub divo\", l'unico certamente identificato \u00e8 quello di Gennaro; degli altri, o non restano pi\u00f9 tracce, o non sono ancora stati identificati. L'identificazione del luogo di culto di Gennaro \u00e8 stato reso possibile dal ritrovamento di frammenti marmorei che, ricomposti, hanno dato origine a una grande lastra con il testo-dedica composto da papa Damaso I: \"\u201cBeatissimo martyri Ianuario Damasus episcop. fecit\u201d\". Curiosa \u00e8, inoltre, la storia di un'altra lastra marmorea damasiana dedicata ai santi Felicissimo e Agapito: passata di mano pi\u00f9 volte e utilizzata per scopi diversi (anche come base di taglio in un laboratorio di marmi), fu scoperta da Enrico Josi nel 1927, spezzata in tre tronconi, durante i lavori di smantellamento della chiesa di San Nicola dei Cesarini: i tre frammenti erano stati riutilizzati per la pavimentazione della chiesa.\nDescrizione.\nLa catacomba di Pretestato \u00e8 una delle pi\u00f9 ricche dal punto di vista architettonico, epigrafico e iconografico.\nDi particolare valore iconografico e simbolico \u00e8 il cubicolo detto della \"coronatio\", le cui pitture sono datate ai primi decenni del III secolo. La scena che d\u00e0 il nome all'ambiente si trova, entrando, sulla parte alta della parete di sinistra. Essa \u00e8 composta da tre figure: il personaggio all'estrema destra ha sul capo una corona composta da foglie; la figura centrale ha in mano un ramo con germogli, con il quale tocca la testa dell'uomo coronato. Questa scena richiama l'episodio evangelico dell'incoronazione di spine di Ges\u00f9 (Matteo ). Accanto, vi sono altre scene neotestamentarie: la risurrezione di Lazzaro, Ges\u00f9 e la samaritana al pozzo, l'episodio dell'emorroissa.\nLungo la \"spelunca magna\" si aprono quelle che il de Rossi aveva chiamato le \"cripte storiche\" e che aveva, erroneamente, identificato con i luoghi di culto martiriale: una di esse \u00e8 certamente il luogo di sepoltura di Gennaro, ove furono trovate colonne di porfido; gli altri tre ambienti sono caratterizzati da una grande accuratezza nei particolari, da una accesa e viva policromia, da una certa monumentalit\u00e0 architettonica, a somiglianza dei mausolei in superficie. Di particolare interesse \u00e8 la cosiddetta \"cripta quadrata\" o \"cripta delle stagioni\": un ambiente quadrato con tre nicchioni per lato e un ingresso monumentale, costituito da un arco affiancato da paraste con basi e capitelli, con soglia ed architrave in marmo di Carrara. Il nome deriva dagli affreschi della volta, che raffigurano quattro diversi momenti dell'anno: la mietitura, la vendemmia, la raccolta delle olive e la raccolta dei fiori.\nIn un cunicolo che si diparte dalla \"spelunca magna\" si trova l'arcosolio di Celerina, in cui viene rappresentato l'episodio veterotestamentario di Susanna insidiata dai due anziani, raffigurato da un agnello tra due lupi.\nInfine, la catacomba di Pretestato \u00e8 l'unica catacomba romana che ci ha restituito anche la cosiddetta \"\u201ccasa del custode\u201d\", con annesso l'ingresso monumentale della catacomba, costituito da un vestibolo e da un lungo bancone, luogo di sosta dei pellegrini: rimangono pochi resti, relativi al pian terreno della casa del custode."}
{"id": "2404466", "revid": "110157", "url": "https://it.wikipedia.org/wiki?curid=2404466", "title": "Big Whiskey and the GrooGrux King", "text": "Big Whiskey and the GrooGrux King \u00e8 un album della Dave Matthews Band, pubblicato il 2 giugno 2009.\nTracce.\nTutte le canzoni sono composte da David J. Matthews."}
{"id": "2404467", "revid": "112977530", "url": "https://it.wikipedia.org/wiki?curid=2404467", "title": "Dolphin (KDE)", "text": "Dolphin \u00e8 un file manager per KDE, quello predefinito nell'ambiente desktop KDE 4 potendo anche essere installato in KDE 3. Konqueror, il precedente file manager predefinito, \u00e8 stato ridimensionato alla funzione di browser web e visualizzatore universale, sebbene mantenga le funzionalit\u00e0 di file manager condividendole con Dolphin.\nLa scelta di sostituire le funzioni di file manager di Konqueror con un programma espressamente dedicato nasce dalla constatazione che molti utenti consideravano Konqueror troppo complesso. La versione di Dolphin per KDE 3 non \u00e8 pi\u00f9 sviluppata. Comunque continua ad essere non ufficialmente disponibile sotto il nome di D3lphin.\nCaratteristiche.\nLo spazio di lavoro presenta un'area centrale che consente l'accesso ai file e 4 pannelli opzionali, posizionabili a piacere, dedicati a funzioni specifiche:\nIn modalit\u00e0 predefinita Dolphin presenta il pannello Risorse sulla sinistra e il pannello Informazioni sulla destra. I pannelli possono essere aggiunti ed eliminati dal menu dell'applicazione, ma anche richiamati con combinazioni di tasti, particolarmente comodo pu\u00f2 essere l'utilizzo del tasto F4 per mostrare e nascondere, secondo necessit\u00e0, l'emulatore di terminale.\nAltre caratteristiche del programma sono:"}
{"id": "2404468", "revid": "1915706", "url": "https://it.wikipedia.org/wiki?curid=2404468", "title": "Levalbuterolo", "text": " Levalbuterolo (conosciuto anche con il nome di levosalbutamolo) \u00e8 un composto, a breve durata d'azione, con attivit\u00e0 di tipo agonista selettivo sui recettori \u03b22-adrenergici. La molecola \u00e8 l'R-enantiomero del salbutamolo. Come farmaco viene utilizzato per ridurre il broncospasmo in alcune condizioni patologiche quali l'asma e la broncopneumopatia cronica ostruttiva. Il farmaco non \u00e8 commercializzato in Italia. Negli Stati Uniti \u00e8 commercializzato dalla societ\u00e0 Sunovion Pharmaceuticals con il marchio \"Xopenex\".\nFarmacodinamica.\nLevalbuterolo \u00e8 una molecola adrenergica, un agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare.\nQuesto aumento di AMP ciclico porta all'attivazione della protein chinasi A, la quale inibisce la fosforilazione della miosina e riduce la concentrazione intracellulare di calcio ionico, con conseguente rilassamento e determinazione di un effetto di tipo broncodilatatore con risoluzione del broncospasmo.\nLevalbuterolo rilassa la muscolatura liscia di tutte le vie aeree, dalla trachea fino ai bronchioli terminali. Le aumentate concentrazioni di AMP ciclico sono state anche associate con un'azione stabilizzante sulla membrana del mastocita ed un'inibizione del rilascio di mediatori (istotossine) da queste cellule nelle vie aeree.\nLevosalbutamolo agisce come un agonista funzionale che comporta il rilassamento delle vie aeree indipendentemente dal fattore spasmogeno coinvolto, proteggendo cos\u00ec contro tutti gli stimoli broncocostrittori.\nSebbene sia noto che i recettori beta2-adrenergici sono predominanti a livello bronchiale, vi sono evidenze che una popolazione di recettori beta2 \u00e8 presente anche nel muscolo cardiaco umano, normalmente in una concentrazione compresa tra il 10% ed il 50%. Non \u00e8 stata ancora precisata la funzione di questi recettori.\nLa presenza di questi recettori a livello cardiaco d\u00e0 conto del fatto che tutti i farmaci agonisti beta-adrenergici, levalbuterolo compreso, possono produrre un significativo effetto cardiovascolare in alcuni pazienti. Questi effetti si possono evidenziare con un attento monitoraggio della frequenza cardiaca (polso arterioso), della pressione arteriosa, e tramite la registrazione di un elettrocardiogramma di superficie a riposo (ECG).\nFarmacocinetica.\nA seguito della somministrazione per via inalatoria solo una piccola percentuale del farmaco raggiunge le basse vie respiratorie.\nL'inalazione della molecola, negli adolescenti e negli adulti, comporta un incremento di circa il 15% del volume espiratorio massimo in 1 secondo (VEMS o FEV1) nel giro di 5\u201310 minuti dall'assunzione. L'effetto della broncodilatazione perdura mediamente per 3-6 ore. La frazione che non raggiunge le basse vie respiratorie si deposita nell'orofaringe e viene quindi ingerita e rapidamente assorbita dal tratto gastrointestinale.\nUsi clinici.\nIl farmaco viene utilizzato nel trattamento sintomatico del broncospasmo associato all'asma bronchiale e ad altre patologie che comportano occlusione delle vie respiratorie, come ad esempio la broncopneumopatia cronica ostruttiva (bronchite cronica ed enfisema).\nEffetti indesiderati.\nFra gli effetti indesiderati si riscontrano Insonnia, cefalea, vertigini, tachicardia, vampate di calore.\nControindicazioni.\nDa evitare in caso di ipersensibilit\u00e0 nota al farmaco."}
{"id": "2404469", "revid": "124519215", "url": "https://it.wikipedia.org/wiki?curid=2404469", "title": "Primo Greganti", "text": "Biografia.\nFamiglia e inizi.\nNato in una famiglia di contadini il 4 febbraio del 1944 a Jesi, in provincia di Ancona, all'et\u00e0 di 14 anni emigra a Torino. Viene assunto alla FIAT come operaio e nel 1989 si mette in proprio costituendo una societ\u00e0 di servizi industriali e impiantistici. \nSposato con Angela Castagneri e padre di Greganti Barbara e Luna.\nCarriera politica.\nIscritto fin da giovanissimo al Partito Comunista Italiano vi ha ricoperto vari incarichi, da membro della segreteria della Federazione di Torino a collaboratore dell'amministrazione della Direzione Nazionale del PCI. Nel 1991, allo scioglimento del partito, decise di seguire la linea innovativa disegnata da Achille Occhetto e aderisce al Partito Democratico della Sinistra diventando uno dei funzionari del partito a livello nazionale.\nVicende giudiziarie.\nIl suo nome \u00e8 soprattutto ricordato nell'inchiesta Mani pulite. Arrestato nel 1993, dopo che l'imprenditore Lorenzo Panzavolta, che curava i rapporti della Ferruzzi di Raul Gardini con i partiti, aveva raccontato ai magistrati di Milano di essere stato contattato da lui quando la societ\u00e0 cercava di ottenere l'appalto per la desolforazione delle centrali dell'Enel previo il pagamento di una tangente da 1 miliardo 246 milioni di lire, quando era ancora un militante del PCI. Arrestato, rifiut\u00f2 qualsiasi collaborazione con i magistrati del pool di mani Pulite, non rivelando nulla malgrado i ripetuti interrogatori a cui fu sottoposto e i 6 mesi di carcerazione preventiva. Tale comportamento gli valse il soprannome di \"Compagno G\" e fu definito come \"il perfetto comunista che non molla mai\".\nNel 1995, Giuliano Peruzzi, consulente della Lega delle cooperative fino al '92, dichiar\u00f2 al procuratore veneziano Carlo Nordio: \u00ab\"Greganti era notoriamente il cassiere del Pci-Pds incaricato di raccogliere i finanziamenti illeciti provenienti dalle fonti pi\u00f9 svariate. Essenzialmente fondi neri costituiti dalle cooperative o mazzette provenienti dagli imprenditori ... Pagato Greganti, tutti sapevano che il consenso del Pci era un fatto acquisito, pertanto sia gli appalti nazionali sia le esportazioni verso l'Est avevano il beneplacito di questa forza politica\"\u00bb . \nRinviato a giudizio, venne condannato a 3 anni e 7 mesi per finanziamento illecito al suo partito, pena successivamente patteggiata e ridotta a 3 anni e confermata dalla Corte di Cassazione nel marzo 2002. Poich\u00e9 fece 6 mesi di carcerazione preventiva a San Vittore nel 1993, scont\u00f2 in carcere i restanti 2 anni e 6 mesi. L'8 maggio 2014 \u00e8 stato nuovamente arrestato per tangenti legate all'Expo 2015 (anche se l'inchiesta era nata da altre vicende, tesa a smascherare la \"cupola degli appalti\")."}
{"id": "2404477", "revid": "204012", "url": "https://it.wikipedia.org/wiki?curid=2404477", "title": "Metaproterenolo", "text": ""}
{"id": "2404478", "revid": "1833487", "url": "https://it.wikipedia.org/wiki?curid=2404478", "title": "Sydney Symphony Orchestra", "text": "La Sydney Symphony \u00e8 un'orchestra sinfonica con sede a Sydney in Australia. Essa \u00e8 considerata da molti la migliore orchestra d'Australia anche se altri propendono per la rivale Melbourne Symphony Orchestra. Essa ha l'unico privilegio di avere come sede la sala della Sydney Opera House.\nStoria.\nL'orchestra nacque nel 1932 come \"National Broadcasting Symphony Orchestra\". Essa venne creata dalla \"Australian Broadcasting Corporation\" (ABC) ed era costituita da 24 musicisti messi insieme per l'esecuzione di concerti e l'esecuzione di musiche di sottofondo per la trasmissione radiofonica di opere teatrali.\nIl primo significativo concerto avvenne nel 1934, sotto la direzione di Hamilton Harty. Da quel momento si decise la creazione di una orchestra sinfonica permanente per la citt\u00e0 di Sydney.\nNel 1936, l'organico dell'orchestra venne elevato a 45 musicisti, aumentati a 70 per le esecuzioni pubbliche. Nello stesso tempo si diede inizio ad una stagione annuale di concerti.\nA causa dell'instabilit\u00e0 politica in Europa, sul finire degli anni trenta, molti musicisti famosi fecero lunghe tourn\u00e9e in Australia. Vennero cos\u00ec dati concerti diretti da Antal Dor\u00e1ti e Thomas Beecham con solisti come Arthur Rubinstein, Bronis\u0142aw Huberman e Artur Schnabel.\nAlla fine della seconda guerra mondiale, l'ABC si accord\u00f2 con la citt\u00e0 di Sydney e la regione del Nuovo Galles del Sud per la costituzione di un'orchestra a Sydney. Nel 1946 venne acquisito il nome di \"Sydney Symphony Orchestra\" dal suo possessore, un'orchestra fondata nel 1908. La nuova Sydney Symphony Orchestra, costituita da 82 musicisti, diede il primo concerto nel gennaio del 1946.\nEugene Goossens fu il primo direttore stabile dell'orchestra nel 1947. Goossens introdusse la consuetudine di concerti estivi all'aperto e dell'esecuzione di musica contemporanea. Nel 1948, pronunci\u00f2 le parole profetiche, \u201cSydney deve avere un Teatro d'opera!\u201d Goossens fu insignito del cavalierato nel 1955, l'anno precedente alla fine del suo incarico. Il suo incarico venne interrotto improvvisamente, nel marzo 1956, a seguito di uno scandalo privato, ed egli dovette rientrare in Inghilterra.\nEugene Goossens venne sostituito da Nikolai Malko, Dean Dixon, Moshe Atzmon, e Willem van Otterloo. Sotto la direzione Otterloo, l'orchestra fece una tourn\u00e9e in Europa di otto settimane nel 1974, che culmin\u00f2 in due concerti ad Amsterdam ed a L'Aia. Durante la direzione di Otterloo, l'orchestra decise di stabilire la propria sede presso la Sala della Sydney Opera House. Van Otterloo mor\u00ec nel 1978 in un incidente stradale.\nNel 1982 Charles Mackerras divenne il primo australiano a divenire direttore principale dell'orchestra. Quando egli si ammal\u00f2 nel 1985, venne sostituito in alcuni concerti dal giovane direttore australiano Stuart Challender. Questi concerti consentirono al giovane direttore di ottenere in seguito l'incarico di primo direttore nel 1987. Nel corso dei festeggiamenti per il bi centenario dell'Australia nel 1988, egli diresse l'orchestra in una serie di acclamati concerti negli Stati Uniti.\nNel 1994, un aumento dei fondi da parte del governo federale, consent\u00ec di portare l'organico dell'orchestra a 110 elementi. Lo stesso anno venne nominato direttore principale Edo de Waart che rimase a capo dell'orchestra fino al 2003.\nDe Waart miglior\u00f2 in modo significativo la qualit\u00e0 dell'orchestra, anche in funzione dell'ampliamento dell'organico, portandola al livello delle migliori orchestre del mondo per la prima volta nella sua storia. Quando egli assunse la direzione, l'orchestra aveva appena modificato i suoi regolamenti che prevedevano la nazionalit\u00e0 australiana per i membri dell'orchestra. De Waart introdusse delle audizioni anonime per il reclutamento dei membri permanenti dell'orchestra, introdusse restrizioni all'impiego di sostituti eed impose un nuovo sistema alla gestione dell'orchestra. Fra le cose migliori della sua gestione si ricordano l'esecuzione del ciclo Wagneriano de L'anello dei Nibelunghi in forma di concerto, un'attenzione particolare sulle opere di Mahler e tourn\u00e9e in Europa (1995), Giappone (1996) e Stati Uniti (1998).\nL'orchestra oggi.\nLa SSO \u00e8 un'icona nella scena culturale di Sydney, realizzando circa 150 concerti l'anno per un pubblico di circa 350 000 spettatori. La maggior parte dei concerti vengono dati alla Sydney Opera House ma anche in altre sale della metropoli australiana."}
{"id": "2404482", "revid": "24446977", "url": "https://it.wikipedia.org/wiki?curid=2404482", "title": "Universit\u00e0 cattolica di Milano", "text": ""}
{"id": "2404485", "revid": "746644", "url": "https://it.wikipedia.org/wiki?curid=2404485", "title": "Encyclopedia of Indo-European Culture", "text": "L'Encyclopedia of Indo-European Culture \u00e8 un'enciclopedia indoeuropeistica incentrata sui temi della cultura indoeuropea e della lingua protoindoeuropea.\nL'opera \u00e8 curata da James P. Mallory e Douglas Q. Adams che la pubblicarono nel 1997, presso l'editore Fitzroy Dearborn. Gli articoli archeologici sono scritti da Mallory, quelli linguistici da Adams, oltre ai vari contributi forniti dagli indoeuropeisti degli anni '90. "}
{"id": "2404489", "revid": "1915706", "url": "https://it.wikipedia.org/wiki?curid=2404489", "title": "Pirbuterolo", "text": "Il pirbuterolo \u00e8 un composto, a breve durata d'azione, spesso venduto come sale acetato, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per ridurre il broncospasmo in alcune condizioni patologiche quali l'asma bronchiale e la broncopneumopatia cronica ostruttiva.\nPirbuterolo in alcuni paesi viene commercializzato in associazioni precostituite con la teofillina oppure con corticosteroidi.\nFarmacodinamica.\nPirbuterolo \u00e8 una molecola adrenergica, un agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco attiva la adenilciclasi attraverso la proteina Gs stimolatrice e comporta un incremento dell'AMP ciclico endocellulare. L'aumento di AMP ciclico, a sua volta, determina l'attivazione della protein-chinasi A, la quale comporta la fosforilazione della chinasi della catena leggera della miosina, ed inattivazione della miosina, necessaria per la contrazione, con conseguente rilassamento e comparsa di un effetto di tipo broncodilatatore con risoluzione del broncospasmo.\nFarmacocinetica.\nDopo assunzione per via inalatoria solo una parte del principio attivo rilasciato dal sistema di erogazione raggiunge le vie respiratorie inferiori. La quota rimanente si deposita nelle vie aeree superiori e nel cavo oro-faringeo. Parte di pirbuterolo che \u00e8 stato assunto per inalazione penetra nel tratto gastroenterico e viene rapidamente assorbito dallo stesso. L'effetto terapeutico \u00e8 comunque dovuto all'attivit\u00e0 topica a livello delle vie respiratorie. A dimostrazione di ci\u00f2 le concentrazioni plasmatiche di pirbuterolo restano al di sotto del limite di sensibilit\u00e0 (2-5\u00a0ng/ml) anche dopo l'assunzione di dosi che raggiungono gli 800 mcg (il doppio della dose massima raccomandata).\nL'emivita plasmatica dopo somministrazione orale \u00e8 pari a circa due ore.\nDopo somministrazione inalatoria per aerosol circa met\u00e0 della dose pu\u00f2 essere rinvenuta nelle urine sia come farmaco immodificato che come metaboliti coniugati solfati.\nUsi clinici.\nIl farmaco viene utilizzato nel trattamento del broncospasmo associato all'asma bronchiale e ad altre patologie che comportano occlusione reversibile delle vie respiratorie, come ad esempio la broncopneumopatia cronica ostruttiva.\nPu\u00f2 essere utilizzato nella prevenzione del broncospasmo associato all'esercizio fisico.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altri \u03b2-agonisti, oppure ad uno qualsiasi degli eccipienti della formulazione farmaceutica. Ulteriori controindicazioni sono rappresentate da condizioni predisponenti allo sviluppo di tachiaritmia. Anche lo stato di gravidanza e l'allattamento al seno devono essere considerate condizioni di controindicazione, tranne in quei casi nei quali il beneficio atteso per la madre sia considerato superiore al possibile rischio per il feto. Il farmaco non deve essere somministrato a bambini con meno di 12 anni di et\u00e0.\nGravidanza e allattamento.\nL'uso di pirbuterolo in gravidanza richiede cautela e un'attenta valutazione del rapporto rischio/beneficio. Non esistono studi adeguati sull'impiego del farmaco nelle donne gravide. Si deve inoltre tenere presente la potenziale interferenza del beta agonista sulla contrattilit\u00e0 uterina. Pirbuterolo dovrebbe perci\u00f2 essere utilizzato in gravidanza solo se il beneficio per la madre giustifica il rischio potenziale per il feto.&lt;br&gt;\nLa Food and Drug Administration ha classificato la molecola in categoria C per l'impiego in gravidanza. In questa classe sono inseriti farmaci i cui studi sugli animali hanno rilevato effetti dannosi sul feto, teratogenico/letale o altro, e per i quali non sono disponibili studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale.\nNon \u00e8 noto se pirbuterolo, dopo dosi terapeutiche per via inalatoria, venga escreto nel latte materno. Anche se uno studio di due anni su ratti da laboratorio ha escluso una potenziale carcinogenicit\u00e0 della molecola, la mancanza di esperienza con l'uso di pirbuterolo in madri che allattano, fa s\u00ec che sia opportuno ricorrere all'uso del medicinale solo se i benefici attesi superano i rischi potenziali."}
{"id": "2404495", "revid": "7459", "url": "https://it.wikipedia.org/wiki?curid=2404495", "title": "Neocaesarea in Ponto", "text": ""}
{"id": "2404496", "revid": "767487", "url": "https://it.wikipedia.org/wiki?curid=2404496", "title": "Cortes (Surigao del Sur)", "text": "Cortes \u00e8 una municipalit\u00e0 di Quinta classe delle Filippine, situata nella Provincia di Surigao del Sur, nella Regione di Caraga.\nCortes \u00e8 formata da 12 baranggay:"}
{"id": "2404499", "revid": "19088", "url": "https://it.wikipedia.org/wiki?curid=2404499", "title": "Forward rate agreement", "text": ""}
{"id": "2404504", "revid": "237256", "url": "https://it.wikipedia.org/wiki?curid=2404504", "title": "Sergei Taneyev", "text": ""}
{"id": "2404509", "revid": "767487", "url": "https://it.wikipedia.org/wiki?curid=2404509", "title": "Hinatuan", "text": "Hinatuan \u00e8 una municipalit\u00e0 di Terza classe delle Filippine, situata nella Provincia di Surigao del Sur, nella Regione di Caraga.\nHinatuan \u00e8 formata da 24 baranggay:"}
{"id": "2404510", "revid": "287204", "url": "https://it.wikipedia.org/wiki?curid=2404510", "title": "Albero ordinato", "text": ""}
{"id": "2404513", "revid": "1442080", "url": "https://it.wikipedia.org/wiki?curid=2404513", "title": "SA Tennis Open 2009 - Singolare", "text": "Il singolare dello SA Tennis Open 2009 \u00e8 stato un torneo di tennis facente parte dell'ATP World Tour 2009.\nJo-Wilfried Tsonga ha vinto il torneo battendo in finale J\u00e9r\u00e9my Chardy 6-4,7-6(5)."}
{"id": "2404514", "revid": "16972", "url": "https://it.wikipedia.org/wiki?curid=2404514", "title": "Albero non ordinato", "text": ""}
{"id": "2404518", "revid": "74801", "url": "https://it.wikipedia.org/wiki?curid=2404518", "title": "Bert McCracken", "text": "Biografia.\nBert McCracken \u00e8 nato a Provo, ma \u00e8 cresciuto a Orem, nell'Utah, in una famiglia mormone, vivendo come un membro dello straight edge fino a 15 anni. Ha tre sorelle (Katie, Melanie, Rachel) e un fratello minore (Joseph Taylor). Bert ha affermato di essere cresciuto leggendo molto, per l'influenza di sua madre, che era un'insegnante. Ha frequentato la Timpanogos High School per un breve periodo di tempo, fino a 16 anni, quando lasci\u00f2 la scuola. Prima di entrare nei The Used, ha suonato la tromba in una band locale chiamata I'm With Stupid, a partire da 12 anni.\nFiglio maggiore della famiglia, Bert godette di una felice vita familiare da bambino, ma crescendo nacquero dei contrasti tra lui e i suoi genitori. Egli si ribell\u00f2 contro i suoi genitori e contro la loro religione mormone andando in altre chiese. Come un adolescente Bert era contro la droga e ha curato una rivista straight edge, \"Drugs Suck My Dick\". Ma presto divenne dipendente da metanfetamina, quindi continuando il suo comportamento auto-distruttivo abbandon\u00f2 la scuola superiore, quindi \u00e8 stato espulso da casa all'et\u00e0 di 16 anni. Per qualche tempo egli visse solo per la strada fino a quando non trov\u00f2 abbastanza soldi per un appartamento. In seguito si spos\u00f2 con la fidanzata Kate. Dopo che il loro rapporto croll\u00f2, si ritrov\u00f2 nuovamente sulle strade in affondamento profondo nella tossicodipendenza, fino a quando finalmente decise di tornare a casa dei suoi genitori alla fine del dicembre del 2000. Nel gennaio 2001, quando la band chiamata Strange Itch (che pi\u00f9 tardi sarebbe divenuta The Used, allora costituito da Quinn, Jeph e Branden) stava cercando un cantante, Quinn ricord\u00f2 Bert \u00e8 lo invit\u00f2 a provare. Creata una canzone senza parole, Bert scrisse il testo di quella che sarebbe diventata \"Maybe Memories\" e lo restitu\u00ec il giorno successivo con una nuova versione registrata del brano. La band lo accolse immediatamente, e lo ribattezzarono \"Used\". Essi sono stati scoperti da John Feldmann e una volta firmato con la Reprise Records, il loro nome divenne \"The Used\" poich\u00e9 si era scoperto che una band di Boston aveva gi\u00e0 il nome del marchio \"Used\". Il 25 giugno 2002 fu pubblicato il loro album di debutto.\nBert super\u00f2 le crisi di droga con il sostegno dei compagni della band. Ma la dipendenza continu\u00f2. Secondo una rivista, Bert era solito bere ogni giorno pi\u00f9 di due bottiglie di Jack Daniel's. I costanti tour e l'alcolismo si mescolarono bene, e durante il tour \"The Used\" McCracken croll\u00f2. Dopo aver consultato diversi medici, \u00e8 stata diagnosticata una pancreatite acuta, una grave infiammazione del pancreas causata da autodigestione del tessuto pancreatico dai propri enzimi. Questa malattia di solito \u00e8 causata dal abuso di alcool. Alla fine del 2005, vi sono state voci che suggerivano che Bert era di nuovo sulla strada dell'alcolismo.\nVita privata.\nMcCracken \u00e8 apparso nel programma televisivo su MTV \"The Osbournes\" poich\u00e9 frequentava Kelly Osbourne, nonostante la costernazione e disapprovazione della madre di quest'ultima.\nNel 2004, la sua fidanzata, al tempo incinta, mor\u00ec di overdose, mentre i The Used finivano di registrare il loro secondo album \"In Love and Death\".\nA luglio del 2008, si \u00e8 sposato con una cerimonia privata a Los Angeles. A luglio del 2013 ha annunciato che lui e sua moglie si fossero trasferiti da Los Angeles a Sydney, Australia, dove la loro prima figlia, Cleo Rose McCracken, \u00e8 nata a gennaio del 2014. La loro seconda bambina, Minerva \"Minnie\" Bloom McCracken \u00e8 nata il 23 marzo del 2018.\nHa avuto diversi problemi di tossicodipendenza ed alcolismo. Nel 2012 ha seguito un percorso di disintossicazione.\nHa espresso il suo supporto per la Palestina assieme a diverse critiche sulla cultura e societ\u00e0 dell'America contemporanea, come l'influenza di grandi imprese nell'industria della musica; che in parte contribuirono al suo spostamento in Australia nel 2013. Le sue opinioni politiche furono molto d'impatto soprattutto nei testi del quarto album dei The Used \"Imaginary Enemy\"."}
{"id": "2404520", "revid": "729019", "url": "https://it.wikipedia.org/wiki?curid=2404520", "title": "Battaglia di Kilcullen", "text": "La battaglia di Kilcullen fu uno dei primi scontri avuti durante la Rivolta irlandese del 1798 tra le truppe britanniche e i ribelli della \"Society of United Irishmen\" il 24 maggio 1798. La battaglia in realt\u00e0 comprende due schermaglie separate, una presso \"Old Kilcullen\" e l'altra presso \"Knockaulin Hill\".\nIl primo scontro.\nA seguito del diffondersi della notizia in tutta la contea di Kildare dell'assalto ai britannici presso il villaggio di Ballymore Eustace, si accesero altri focolai di rivolta, tra i quali nel villaggio di Kilcullen, dove intorno alle 7:00 del mattino si radunarono alcuni rivoltosi, tra i quali vi erano anche alcuni sopravvissuti del fallito assalto alla guarnigione di Ballymore-Eustace, nel cortile di una vecchia chiesa posta su una collina a sud dei dintorni del villaggio. Il gruppo di rivoltosi fu fronteggiato dal generale Sir Ralph Dundas, comandante dell'esercito britannico nelle Midlands, il cui quartier generale (la dimora di Castle Martin) era situato a circa tre miglia dal luogo dello scontro. Dundas raccolse con alacrit\u00e0 circa 120 uomini tra dragoni ed effettivi di cavalleria e si diresse verso il luogo di riunione dei rivoltosi.\nAppena giunti ai piedi della collina, Dundas diede ordine alla sua cavalleria di caricare i rivoltosi, i quali per\u00f2, proteggendosi fra le rovine della vecchia costruzione e all'interno di una trincea scavata per l'occasione, riuscirono a proteggersi ai fianchi e a ricacciare la carica del nemico facendo uso delle loro lunghe picche.\nFacendosi forti di questo successo, i ribelli caricarono a loro volta ma furono fermati dalla fanteria nemica, che riusc\u00ec cos\u00ec a proteggere la ritirata dei compagni di cavalleria presso il vicino ponte di \"Kilcullen Bridge\" dove si riunirono ad un centinaio di yeomen locali giunti di rinforzo.\nIl secondo scontro.\nNon appena si diffuse la notizia della disfatta dei britannici, si unirono ai rivoltosi nuove forze, arrivando a contare un migliaio di combattenti. Fu a questo punto che il loro capo decise che la mossa successiva sarebbe stata dare l'assalto alle guarnigioni lungo la strada verso Dublino, in modo da isolare lentamente la regione dalla capitale. I ribelli attraversarono cos\u00ec il fiume Liffey e si posizionarono lungo i due fianchi della strada per Dublino nella localit\u00e0 detta \"Turnpike Hill\".\nNon sottovalutando pi\u00f9 il nemico, il comandante britannico Dundas decise una strategia pi\u00f9 complessa, e diede ordine a una parte della sua cavalleria di caricare i rivoltosi senza ingaggiare lo scontro, in modo da attirarli verso il fondo della collina ed essere cos\u00ec colpiti dal resto dell'esercito schierato in file regolari e pronti con i moschetti. Proprio come previsto da Dundas, i ribelli caddero nella trappola e si ritrovarono sotto i colpi di moschetto del nemico, disperdendosi cos\u00ec in ordine sparso verso il letto del fiume, dove vennero decimati e costretti alla fuga dalla carica della cavalleria nemica.\nTuttavia, ancora scosso dalla prima sconfitta subita, e dalle notizie di altri agguati alle guarnigioni britanniche nella regione, Dundas, in qualit\u00e0 di comandante delle truppe della Corona di tutte le \"Midlands\" irlandesi, decise di rinforzare la sua posizione e diede cos\u00ec l'ordine a tutti i suoi uomini di radunarsi nella cittadina di Naas, lasciando cos\u00ec gran parte del territorio sotto il suo comando nel controllo dei ribelli. Durante la loro ritirata i britannici lasciarono molti dei loro feriti in balia del nemico, che nella gran parte dei casi non fece prigionieri.\nIl 26 maggio, nonostante il ritiro dei britannici, il gruppo dei rivoltosi sopravvissuti ai due scontri tratt\u00f2 i termini di resa con Dundas a \"Knockaulin Hill\". Questa scelta fu dettata dal fatto che si prospettava l'arrivo del famigerato Generale Gerard Lake, noto per i suoi metodi brutali e spietati, il quale aveva gi\u00e0 radunato tre battaglioni di fanteria e d'artiglieria non molto lontano dal luogo della rivolta."}
{"id": "2404521", "revid": "767487", "url": "https://it.wikipedia.org/wiki?curid=2404521", "title": "Chi lo sa?", "text": "Chi lo sa? (\"Va savoir\") \u00e8 un film del 2001 diretto da Jacques Rivette.\nFu presentato in concorso al 54\u00ba Festival di Cannes.\nTrama.\nL'attrice francese Camille, dopo cinque anni passati in Italia, torna a Parigi con il suo ultimo compagno, il regista Ugo. Vogliono mettere in scena un'opera teatrale di Pirandello intitolata \"Come tu mi vuoi\". Per Camille tornare nella capitale francese significa fare i conti con il passato, visto che con Pierre, il suo ex-compagno, si era lasciata in modo burrascoso. Per Ugo invece la trasferta parigina porta, oltre il lavoro teatrale, anche la difficile ricerca di un manoscritto semi-sconosciuto di Goldoni, del quale \u00e8 uno dei pochi a conoscere l'esistenza. Le giornate di Camille assumono toni poco felici, anche perch\u00e9 Ugo la trascura per tuffarsi nella ricerca del manoscritto: Dominique, una giovane attrice attratta da Ugo e dai suoi modi discreti, lo aiuta nelle ricerche e questo genera ulteriore inquietudine della mente di Camille."}
{"id": "2404522", "revid": "767487", "url": "https://it.wikipedia.org/wiki?curid=2404522", "title": "Lanuza", "text": "Lanuza \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nLanuza \u00e8 formata da 13 baranggay:"}
{"id": "2404524", "revid": "352448", "url": "https://it.wikipedia.org/wiki?curid=2404524", "title": "Enciclopedia della cultura indoeuropea", "text": ""}
{"id": "2404526", "revid": "986213", "url": "https://it.wikipedia.org/wiki?curid=2404526", "title": "Conclave del 1378", "text": "Il conclave del 1378 venne convocato a seguito della morte di papa Gregorio XI e si concluse con l'elezione di papa Urbano VI.\n\u00c8 uno dei conclavi pi\u00f9 discussi nella storia della Chiesa, che provoc\u00f2 lo scisma d'Occidente. E inoltre fu l'ultimo conclave in cui non venne eletto un cardinale.\nIl contesto storico.\nIl conclave del 1378 si inserisce in un contesto storico che vede la fine del periodo avignonese del papato; Gregorio XI, nel 1377, pressato da pi\u00f9 parti, si era deciso a riportare la sede del papato da Avignone a Roma, dopo quasi 70 anni di presenza in Francia; il periodo avignonese aveva portato consecutivamente al soglio pontificio 7 papi francesi, pi\u00f9 propensi a soddisfare gli interessi del re d'oltralpe che quelli della sede romana; quando ci fu da decidere il nuovo papa, il popolo romano, temendo che uno straniero riportasse la sede papale in Francia, fece sentire energicamente la sua voce, deciso ad avere un papa romano, o almeno italiano.\nInoltre la situazione politica vede, da una parte le lotte per il predominio in Europa, e dall'altra la guerra tra lo Stato Pontificio e Firenze: proprio nel momento dell'elezione del nuovo papa, erano in corso a Sarzana trattative di pace fra i due stati. La tensione, soprattutto ai confini, era alta.\nCardinali presenti.\nAlla morte di Gregorio XI i cardinali elettori presenti a Roma erano 16, cos\u00ec suddivisi: 11 francesi, di cui 7 del limosino (il partito del defunto Gregorio XI), 4 italiani, ed uno spagnolo. Vien da s\u00e9 che nel conclave si formarono tre gruppi distinti: quello dei limosini, quello dei francesi e quello degli italiani con lo spagnolo. Ognuno di questi gruppi voleva un papa appartenente al proprio schieramento, ma nessuno aveva la maggioranza dei 2/3 richiesta.\nI cardinali presenti al conclave furono:\nCardinali assenti.\nAl conclave non parteciparono 6 cardinali, 5 rimasti ad Avignone ed 1 impegnato nelle trattative di pace a Sarzana:\nIl conclave.\nGregorio XI moriva il 27 marzo 1378. I giorni successivi alla sua morte furono carichi di tensione. Il popolo romano era deciso a far valere le sue ragioni, al grido di: \"\u201cRomano lo volemo o almanco italiano\u2026 Romano, lo volemo romano, se non che tutti vi occideremo\u201d\" I cardinali, assicurati dalle garanzie date dalle grandi famiglie romane e dalle guardie pontificie, rifiutano di celebrare il conclave in castel Sant'Angelo, e si riuniscono la sera del 7 aprile 1378 nel palazzo Vaticano; una settantina di estranei romani viene mandata fuori con la forza.\nLa mattina dell'8 aprile, dopo la solenne messa dello Spirito Santo, inizia il conclave. Ma le grida minacciose del popolo impediscono di tenere il discorso di apertura, a tal punto che il cardinale Orsini \u00e8 costretto ad affacciarsi alla finestra per calmare il popolo. La discussione tra i cardinali si protrae per tutta la mattinata, e nessuno \u00e8 pronto ad accettare un cardinale della fazione opposta; \u00e8 dal gruppo dei limosini che, ad un certo punto, viene fatto il nome dell'arcivescovo di Bari, Bartolomeo Prignano. Viene fatta perci\u00f2 una prima votazione, ed il Prignano riceve 15 voti su 16; a non votarlo \u00e8 l'Orsini. Non essendo cardinale, viene chiamato, in tutta segretezza, nel conclave. Nel primo pomeriggio, raggiunto un momento di relativa calma, i cardinali, esclusi 3 francesi dilungatisi a tavola, ripetono la votazione: il Prignano riceve 12 voti su 13 (ancora non lo vota l'Orsini). Anche questa volta la maggioranza dei 2/3 \u00e8 raggiunta. A questo punto l'Orsini si affaccia alla finestra, per informare il popolo dell'avvenuta elezione dell'arcivescovo di Bari: ma sembra che il popolo, invece di Bari, capisca Bar (che era il nome di un curiale, francese, di Gregorio XI), e, infuriato, assale il palazzo apostolico, vincendo la debole resistenza armata delle guardie pontificie. A questo punto i cardinali, vista la mal parata, inscenano una finta intronizzazione del Tebaldeschi, che il popolo prende per buona, e poi si danno alla fuga (4 fuggono fuori Roma, tra cui l'Orsini).\nLa mattina del 9 aprile il Prignano, per essere sicuro della sua elezione, richiama i 12 cardinali rimasti a Roma, i quali, chiusi in cappella, rifanno nuovamente l'elezione: unanime \u00e8 la scelta del Prignano. Questi viene chiamato dentro, gli si comunica l'elezione, sceglie il nome di Urbano VI, ed infine viene comunicata l'elezione al popolo.\nFra il 10 e il 18 aprile l'Orsini e gli altri cardinali fuori Roma rendono omaggio al nuovo papa. Il 18 aprile si celebra la solenne incoronazione del nuovo pontefice. Ad Avignone, saputa la notizia dell'elezione, i cardinali l\u00e0 presenti affiggono a palazzo lo stemma del nuovo papa; in precedenza, il 14 aprile, Roberto di Ginevra aveva annunciato all'imperatore l'unanime elezione del Prignano.\nI fatti successivi.\n\u00c8 difficile stabilire i motivi profondi e determinanti che hanno portato i cardinali a ribellarsi al papa. Di certo fin dall'inizio di maggio, emersero malumori, rancori, delusione per benefici non ottenuti e promesse non mantenute. Lo stesso nuovo pontefice mise del suo: noncurante delle ammonizioni di Caterina da Siena, Urbano VI manifest\u00f2 ben presto un atteggiamento privo di equilibrio, non solo rimproverando ai cardinali il loro lusso, ma coprendoli pi\u00f9 volte di vere ingiurie.\nA fine giugno i cardinali francesi, con il De Luna, si stabiliscono ad Anagni, ed iniziano trattative per far desistere il papa. Il 16 luglio alcuni mercenari al soldo dei cardinali ribelli battono le truppe papali al ponte Salario, ed i cardinali italiani sono invitati a recarsi ad Anagni. Urbano VI, da Tivoli, fa sapere che non accetta le proposte dei ribelli, ossia l'abdicazione e l'elezione di uno o pi\u00f9 coadiutori, perch\u00e9 era un modo per considerarlo incapace di governo. Sia in luglio che il 5 agosto i cardinali italiani propongono un concilio che i francesi rifiutano: questi infatti avevano gi\u00e0 pubblicato, il 2 agosto, una loro storia dell'elezione del Prignano e chiedono al papa di abdicare perch\u00e9 incapace. Il 9 agosto, nella cattedrale di Anagni, i ribelli dichiarano Urbano VI scomunicato e invasore della cristianit\u00e0: tale dichiarazione (la \"Urget nos Christi caritas\") viene inviata a tutti i Principi, il 20 agosto.\nIl 27 agosto Onorato I Caetani d\u00e0 ospitalit\u00e0 a Fondi ai 12 cardinali ribelli. Il 15 settembre 3 cardinali italiani (eccetto il Tebaldeschi) cedono alle pressioni e si recano a Fondi, con la promessa che uno di loro sarebbe diventato papa. Ma il 12 settembre i francesi aveva gi\u00e0 scelto Roberto di Ginevra, eletto canonicamente il 20 settembre, col nome di Clemente VII. \u00c8 l'inizio dello scisma. Il 31 ottobre \u00e8 incoronato alla presenza degli inviati della regina Giovanna di Napoli. Clemente inizialmente pensa di prendere Roma con la forza, ma dopo diverse sconfitte (Carpineto Romano e Marino), deve riparare prima a Napoli e poi ad Avignone. Nel frattempo le Nazioni iniziano a dividersi nelle due obbedienze.\nLa discussione storiografica.\nDal punto di vista storiografico, si \u00e8 discusso e si discute tuttora sulla validit\u00e0 dell'elezione del Prignano: l'invalidit\u00e0 dell'elezione dell'arcivescovo di Bari \u00e8 stato il motivo principale addotto dai cardinali per eleggere, successivamente, un nuovo papa. Il tutto pu\u00f2 essere riassunto nelle domande: la votazione della mattina dell'8 aprile 1378, avvenuta sotto la minaccia del popolo, \u00e8 libera, o il timore ha reso nulli i voti? Il timore incusso ai cardinali \u00e8 stato tale da togliere quella libert\u00e0 necessaria per esprimere un voto giuridicamente valido, oppure l'agitazione popolare ha affrettato una scelta, che rimane comunque canonicamente ed effettivamente libera? \u00c8 una questione discussa, sulla quale gli studiosi non hanno ancora raggiunto una certezza storica.\nLa discussione storica verte su due punti essenziali:\nSul primo punto, la maggior parte degli storici \u00e8 d'accordo nell'ammettere che, nei documenti datati prima dell'8 maggio 1378 (data dell'insorgere dei primi sintomi dello scisma), non vi sono elementi che mettano in dubbio la validit\u00e0 dell'elezione del Prignano: cio\u00e8 nel primo mese di pontificato, Urbano VI era considerato papa legittimo. I documenti e le testimonianze posteriori a quella data invece iniziano a mostrare elementi che non solo mettono in dubbio la validit\u00e0 dell'elezione, ma sottolineano anche l'instabilit\u00e0 psichica del pontefice. Infine i documenti e le testimonianze successive allo scisma (20 settembre) sono largamente inficiate dal partito gi\u00e0 preso. Il Fink conclude che, in base ai documenti, \"\u201cnessuno allora aveva elementi sufficienti per giudicare con sicurezza chi fosse il legittimo papa\u201d\".\nCirca la valutazione dell'elezione in s\u00e9 stessa, le posizioni storiografiche non sono unanimi:"}
{"id": "2404528", "revid": "352448", "url": "https://it.wikipedia.org/wiki?curid=2404528", "title": "EIEC", "text": ""}
{"id": "2404529", "revid": "287204", "url": "https://it.wikipedia.org/wiki?curid=2404529", "title": "Colombo (Brasile)", "text": "Colombo \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Curitiba. \u00c8 la maggior colonia italiana dello Stato. Si trova a 18\u00a0km dalla capitale dello Stato Curitiba.\nL'economia si basa sull'industrie estrattive di calce e calcare e sull'agricoltura con la produzione ortofrutticola.\nStoria.\nIl popolamento di Colombo, che fa parte della regione metropolitana di Curitiba, \u00e8 iniziata nel 1878 quando un gruppo di coloni italiani arrivarono dalla citt\u00e0 di Morretes. Il comune venne creato dal decreto statale n. 11 dell'8 gennaio 1890, e si install\u00f2 il 5 febbraio dello stesso anno. Il territorio si \u00e8 scisso da quello del vicino comune di Curitiba."}
{"id": "2404530", "revid": "1543377", "url": "https://it.wikipedia.org/wiki?curid=2404530", "title": "Beclometasone", "text": "Il beclometasone \u00e8 un principio attivo utilizzato come antinfiammatorio steroideo, un derivato dal cortisone appartenente alla classe dei glucocorticoidi. Trova impiego nella profilassi e nel trattamento dell'asma bronchiale, delle riniti allergiche e della rettocolite e proctosigmoidite ulcerosa. In clinica viene spesso utilizzato sotto forma di profarmaco, il beclometasone dipropionato. Si preferisce l'esterificazione con l'acido propionico in quanto la molecola vede un incremento della propria lipofilia, che ne facilita l'assorbimento da parte della mucosa nasale e, in generale, delle membrane fosfolipidiche. La molecola esterificata viene successivamente biotrasformata nell'organismo nella sua forma attiva, appunto il beclometasone.\nChimica.\nSi presenta come una polvere bianca inodore, poco solubile in acqua ma facilmente solubile in etanolo e acetone.\nFarmacodinamica.\nIl beclometasone dipropionato \u00e8 un corticosteroide di sintesi, caratterizzato da una scarsa attivit\u00e0 mineralcorticoide, ma dotato di potente attivit\u00e0 antinfiammatoria. La molecola, una volta oltrepassata la membrana cellulare, si lega a specifici recettori nel citoplasma. Il complesso recettore-farmaco muove verso il nucleo ove stimola la trascrizione di RNA ed aumenta la sintesi di specifiche proteine. L'inalazione della molecola comporta una riduzione degli eosinofili e dei linfociti, venendo cos\u00ec a deprimere le reazioni ritardate agli allergeni. Beclometasone agisce anche sulla sintesi delle immunoglobuline di tipo IgE (coinvolte nelle reazioni di ipersensibilit\u00e0), determinandone una ridotta produzione. Inibisce inoltre il metabolismo dell'acido arachidonico, con conseguente riduzione di prostaglandine, prostacicline e leucotrieni, noti mediatori dell'infiammazione.\nFarmacocinetica.\nA seguito di inalazione di una dose solo una minima percentuale (20-25% circa) viene assorbita, mentre circa il 51\u201360% di una dose viene a depositarsi nel tratto respiratorio. Il picco di concentrazione plasmatica viene raggiunto dopo circa 30 minuti - 1 ora dall'inalazione.\nIl miglioramento della sintomatologia si registra nell'arco di 24 ore. Per raggiungere il massimo del beneficio \u00e8 necessario un periodo di trattamento variabile da 1 a 4 settimane. Nell'organismo il beclometasone \u00e8 metabolizzato per via epatica tramite l'isoenzima CYP3A4. Il farmaco ed i suoi metaboliti sono eliminati principalmente con le feci ed in misura minore con le urine (meno del 10% della dose). Il legame con le proteine plasmatiche \u00e8 pari all'87% circa. \nL'emivita della molecola \u00e8 pari a 2,8 ore.\nUsi clinici.\nIl beclometasone viene utilizzato per la profilassi dell'asma bronchiale, sia negli adulti che nei bambini, della rinite allergica e vasomotoria, del raffreddore da fieno e della sinusite. Trova impiego anche in altre condizioni di broncostenosi e perci\u00f2 nella stessa broncopneumopatia cronica ostruttiva.\nImpieghi off-label lo vedono utilizzato nel trattamento della stomatite aftosa e di alcune malattie della pelle come l'eczema, non rispondenti a steroidi meno potenti. \u00c8 stato anche impiegato nella cura della psoriasi. \nIn letteratura medica \u00e8 segnalato il suo impiego per il trattamento della malattia di Crohn, della rettocolite ulcerosa e delle proctosigmoiditi, in fase di attivit\u00e0 da lieve a moderata.\nEffetti collaterali ed indesiderati.\nLa somministrazione della molecola per aerosol pu\u00f2 comportare la comparsa di candidosi del cavo orale o della faringe in circa il 5-14% dei pazienti. Questo effetto avverso sembra \u00a0essere in relazione con la dose assunta. Il disturbo pu\u00f2 essere minimizzato risciacquando regolarmente la bocca dopo ogni singola inalazione per eliminare la quantit\u00e0 di farmaco che si deposita in sede, inoltre risponde generalmente bene ad una adeguata terapia antimicotica topica. Raramente \u00e8 necessario procedere all'interruzione del trattamento. Sono stati segnalati rari casi di candidosi esofagea.\nL'assunzione del farmaco pu\u00f2 comportare raucedine. Se la raucedine non si associa al mughetto orale \u00e8 possibile che sia dovuta ad anomalie delle corde vocali dovute allo steroide. In alcuni casi la disfonia e le anomalie delle corde vocali persistono per mesi dopo l'interruzione del farmaco.\nAlcuni soggetti possono accusare tosse e dispnea. Questi pazienti in genere beneficiano di un pretrattamento con un beta-agonista per via inalatoria prima della somministrazione di beclometasone.\nAltri disturbi psichiatrici quali cefalea, ansia, eccitazione, aggressivit\u00e0, agitazione psicomotoria, insonnia ed altri disturbi del sonno, depressione, si riscontrano con minore frequenza. In alcuni casi \u00e8 stata segnalata l'insorgenza di variazioni dell'umore, sintomi di psicosi e mania. Per questo motivo \u00e8 opportuno evitare di somministrare il farmaco nei pazienti con preesistente instabilit\u00e0 emotiva, disturbi di personalit\u00e0 e tendenze psicotiche.\nIn particolare nei soggetti anziani si \u00e8 evidenziato il rischio di insorgenza di porpora dopo uso di beclometasone, e tale evento incrementa all'aumentare dell'et\u00e0 del paziente, della dose e della durata del trattamento.\nRaramente il trattamento con beclometasone pu\u00f2 comportare la soppressione dell'asse ipotalamo-ipofisi-surrene,in particolare nella popolazione pediatrica.\nIl rischio di soppressione surrenale \u00e8 inferiore a quello associato con l'uso di altri corticosteroidi sistemici e decisamente raro con dosi giornaliere di 2\u00a0mg o inferiori. L'uso di un distanziatore di grande volume sembra possa comportare una minimizzazione del rischio di soppressione surrenale quando la molecola viene inalata. In ogni caso durante il trattamento pu\u00f2 essere opportuno valutare periodicamente la funzionalit\u00e0 dell'asse ipotalamo-ipofisario, ad esempio tramite l'esecuzione del test del cortisolo urinario libero e del test della stimolazione con ACTH. Il rischio di soppressione surrenalica \u00e8 maggiore in caso di terapie a dosaggio elevato e/o prolungate nel tempo.\nLa somministrazione di corticosteroidi,anche per via inalatoria, pu\u00f2 influenzare la crescita lineare (in altezza) nel bambino. \u00c8 noto che la somministrazione di corticosteroidi per via sistemica pu\u00f2 provocare una riduzione definitiva della statura, con un rischio pi\u00f9 importante nel caso di trattamenti a dosaggio elevato e per tempi prolungati.\nLa somministrazione di corticosteroidi per via inalatoria, in particolare di beclometasone dipropionato, comporta un ritardo nella crescita in altezza del bambino, che per altro non sembra pregiudicare il raggiungimento della statura finale anche con terapie a dosaggio elevato o durate superiori ai 3 anni.\nI corticosteroidi, incluso il beclometasone dipropionato, possono mascherare i segni di infezioni che possono insorgere durante il trattamento. Ci\u00f2 \u00e8 dovuto all'attivit\u00e0 immunosoppressiva propria di queste molecole. \nLe infezioni che sembra possano svilupparsi con maggiore frequenza sono soprattutto le infezioni funginee (ad esempio da candida) e di tipo virale. Fra queste ultime le pi\u00f9 comuni sono quelle sostenute da Herpes simplex o zoster (virus della varicella). Gli steroidi sono anche sospettati di poter causare una riattivazione di una pregressa infezione tubercolare.\nAllo stato non \u00e8 disponibile alcuna prova conclusiva che sostenga l'evidenza di un aumento di tubercolosi o infezioni virali in soggetti trattati con beclometasone per via inalatoria. Si segnala che uno studio indiano su 548 pazienti asmatici trattati con beclometasone, ha dimostrato lo sviluppo di tubercolosi in otto soggetti. Due di questi che hanno accettato di riprendere l'uso dello steroide hanno sperimentato una riattivazione della tubercolosi entro 2 settimane dalla ripresa del trattamento.\nLa somministrazione di beclometasone per via nasale o inalatoria pu\u00f2 comportare la comparsa di corioretinopatia sierosa centrale. Inoltre, in caso di infezioni oculari virali o fungine, si associata ad un aumentato rischio di perforazione della cornea.\nLa somministrazione di corticosteroidi, soprattutto se a dosaggi elevati e/o per terapie prolungate \u00e8 stata associata a riduzione di massa ossea con aumentato rischio di fratture. Gli effetti sul metabolismo osseo dipendono dal tipo di corticosteroide somministrato. In letteratura esistono lavori discordanti che tendono ad escludere effetti negativi sulla densit\u00e0 minerale ossea, mentre altri suggeriscono che l'effetto sull'osso degli steroidi per via inalatoria non sia piccolo, specialmente nei soggetti che assumono dosaggi moderati od elevati per lunghi periodi di tempo. In caso di osteoporosi da glucocorticoidi, i farmaci di prima linea sono rappresentati dai bifosfonati, mentre la somministrazione di vitamina D3 e di vitamina K2 rappresenta un intervento terapeutico di seconda linea.\nL'inalazione di beclometasone dipropionato teoricamente pu\u00f2 provocare il diabete od un suo peggioramento per i suoi effetti iperglicemizzanti. Questo rischio di nuova insorgenza di diabete e di progressione di un disturbo preesistente appare piuttosto modesto, eventualmente associato solo a dosaggi di cortisonico estremamente elevati.\nMolti lavori scientifici tendono invece ad escludere una simile evenienza.\nIn ogni caso nei soggetti in trattamento con ipoglicemizzanti orali, si rende opportuno monitorare la glicemia, in particolare all'inizio ed alla sospensione della terapia con beclometasone.\nGli stessi \u03b22 agonisti selettivi, spesso associati alla terapia corticosteroidea nel trattamento dell'asma bronchiale (ad esempio beclometasone pi\u00f9 salbutamolo o formoterolo), hanno un effetto iperglicemizzante in quanto stimolano la sintesi di glucosio nel fegato (gluconeogenesi epatica) e la conversione del glicogeno in glucosio (glicogenolisi epatica).\nAlcuni studi sembrano indicare una associazione tra l'uso prolungato di corticosteroidi per via inalatoria ed il riscontro di una pressione intraoculare elevata in soggetti con una storia familiare positiva per glaucoma.\nCome avviene per altre sostanze medicamentose somministrate per via inalatoria, pu\u00f2 manifestarsi broncospasmo paradosso, con aumento del respiro affannoso a distanza di pochi minuti dall'inalazione del farmaco. Nell'eventualit\u00e0 che si presenti questo effetto, \u00e8 necessario interrompere immediatamente la terapia ed assumere un broncodilatatore a rapida insorgenza d'azione.\nControindicazioni.\nIl beclometasone \u00e8 controindicato nei soggetti con\u00a0ipersensibilit\u00e0\u00a0nota al\u00a0principio attivo, oppure ad uno qualsiasi degli\u00a0eccipienti\u00a0presenti nella formulazione farmaceutica.\nDosi Terapeutiche.\nPer inalazione\nGravidanza e allattamento.\nIl beclometasone dipropionato non deve essere somministrato nel primo trimestre di gravidanza. \nNei successivi trimestri pu\u00f2 essere somministrato solo dopo un'attenta valutazione del rapporto rischio/beneficio. In vivo lo steroide \u00e8 stato associato a tossicit\u00e0 embriofetale e a teratogenicit\u00e0. La Food and Drug Administration (FDA) ha inserito il beclometasone dipropionato in classe C per l'uso in gravidanza. In questa classe sono inseriti i farmaci privi di studi controllati sulle donne ma i cui studi sugli animali hanno rilevato effetti dannosi sul feto (teratogenico, letale o altro), oppure i farmaci per i quali non sono disponibili studi n\u00e9 sull'uomo n\u00e9 sull'animale.\n\u00c8 possibile che il beclometasone dipropionato sia escreto nel latte materno, similmente a quanto osservato per altre molecole corticosteroidi. \u00c8 quindi necessario che il medico valuti con attenzione il rapporto rischio/beneficio prima di far assumere il composto ad una donna che allatta al seno.\nAvvertenze.\n\"Coronaropatie, ipertiroidismo, ipertensione arteriosa, glaucoma, feocromocitoma, ipertrofia prostatica:\" l'associazione beclometasone pi\u00f9 salbutamolo (beta2-agonista a breve durata d'azione) deve essere somministrata solo in caso di necessit\u00e0. I pazienti che presentano grave patologia cardiaca (cardiopatia ischemica, aritmia, insufficienza cardiaca) potrebbero manifestare tachicardia dopo somministrazione di salbutamolo con un peggioramento della patologia cardiaca sottostante. Il salbutamolo \u00e8 stato associato, inoltre, in rari casi, a ischemia miocardica (segnalazione post-marketing). La comparsa di sintomi quali dolore al torace di tipo anginoso o dispnea devono essere prontamente segnalati.\n\"Doping:\" la somministrazione non terapeutica di beclometasone per via enterica (orale, rettale) o parenterale (intramuscolare, endovenosa) durante le gare sportive costituisce doping e pu\u00f2 determinare positivit\u00e0 ai test antidoping. L'uso di beclometasone per via inalatoria richiede una dichiarazione specifica da parte dell'atleta, mentre la somministrazione per via cutanea o nasale non \u00e8 proibita e non richiede nessuna dichiarazione d'uso."}
{"id": "2404531", "revid": "767487", "url": "https://it.wikipedia.org/wiki?curid=2404531", "title": "Lianga", "text": "Lianga \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nLianga \u00e8 formata da 13 baranggay:"}
{"id": "2404534", "revid": "466539", "url": "https://it.wikipedia.org/wiki?curid=2404534", "title": "Civil Rights Act (1957)", "text": "Il Civil Rights Act del 1957 fu una legge in materia di diritto di voto: la prima legge degli Stati Uniti d'America promulgata dal Congresso Americano in materia di diritti civili dai tempi della Ricostruzione, in seguito alla guerra di secessione. La legge fu proposta al Congresso dall'allora presidente repubblicano Dwight Eisenhower. Il \"Civil Rights Act\" divenne famoso anche per il fatto che il senatore democratico del Sud degli Stati Uniti, James Strom Thurmond, fece la pi\u00f9 grande opera di ostruzionismo nella storia del Senato per evitare che il provvedimento diventasse legge: 24 ore e 18 minuti di letture, tra cui la Dichiarazione d'indipendenza, il Bill of Rights, il discorso d'addio di George Washington, ma anche diversi elenchi telefonici.\nIter legislativo.\nL'obiettivo del Civil Rights Act del 1957 era assicurare a tutti gli afroamericani la possibilit\u00e0 di esercitare il loro diritto di voto: prima di quell'anno la percentuale di neri americani che si erano registrati per il voto era intorno al 20%.\nL'opposizione Democratica.\nA quei tempi il Partito Democratico era diviso tra sostenitori e oppositori dei diritti civili, e cos\u00ec il leader dei senatori democratici (e futuro presidente) Lyndon Baines Johnson decise che bisognava evitare che la legge potesse spaccare in due il partito con il suo iter d'approvazione. Johnson allora mand\u00f2 il disegno di legge alla commissione giudiziaria guidata dal senatore James Eastland, proveniente dal Mississippi e contrario ai diritti civili, per ottenerne una modifica. Eastland infatti modific\u00f2 il testo del disegno di legge, soprattutto in seguito al duro attacco sul tema da parte del senatore democratico della Georgia Richard Russell.\nRussell era uno dei pi\u00f9 anziani e influenti senatori del Congresso, gi\u00e0 candidato per la nomination presidenziale nel 1952, nonch\u00e9 fondatore e uno dei leader della cosiddetta \"Coalizione conservatrice\", che controll\u00f2 il Congresso Americano dal 1937 al 1961 e che riuniva le forze conservatrici sia dei Repubblicani che dei Democratici, per la maggior parte degli Stati del Sud degli USA. Russell era uno strenuo sostenitori della supremazia bianca, e per anni si oppose ad ogni atto legislativo che cercasse di colmare il vuoto tra i diritti civili dei bianchi e degli afroamericani. Russell accus\u00f2 il governo Federale di voler imporre le sue leggi agli Stati.\nLa campagna democratica riusc\u00ec quindi a indebolire il provvedimento che, pur approvato, era molto debole a causa dell'emendamento ottenuto dallo stesso Johnson; quest'ultimo riusc\u00ec, paradossalmente, a guadagnarsi estimatori sia da alcuni sostenitori dei diritti civili (per aver fatto passare la legge) sia da molti senatori democratici del Sud che ritenevano che la legge, cos\u00ec com'era, avrebbe avuto poco effetto.\nEffetti.\nIn effetti a causa dell'opposizione democratica e dell'emendamento della proposta di legge, una volta approvato il Civil Rights Act fu largamente inefficace: basti pensare che nel 1960 nel Sud degli Stati Uniti si recarono a votare meno cittadini americani neri rispetto a tre anni prima.\nIl merito del provvedimento fu comunque quello di spianare la strada ad altri interventi legislativi che fossero effettivamente utili per assicurare diritti di voto, di alloggio e non segregazione razziale alla comunit\u00e0 afroamericana. In particolare la legge cre\u00f2 la Commissione per i Diritti civili e l'Assistente Procuratore Generale per i Diritti Civili. Poco dopo, il 9 dicembre 1957, fu creata, all'interno del Dipartimento di Giustizia, la Divisione per i Diritti Civili, su ordine del Procuratore generale degli Stati Uniti William P. Rogers. In questo modo l'Assistente Procuratore Generale ai diritti civili aveva adesso una specifica divisione dove esercitare, mentre prima di quel momento gli avvocati intentanti cause per i diritti civili erano costretti a rivolgersi alla Divisione Criminale del Dipartimento di Giustizia, rallentando cos\u00ec l'iter dei processi giudiziari sui diritti civili.\nProvvedimenti successivi.\nIl successivo Civil Rights Act del 1960 corresse alcuni dei difetti della legge del 1957 espandendo l'autorit\u00e0 dei giudici federali in materia di protezione dei diritti civili e possibilit\u00e0 di obbligare la autorit\u00e0 locali a stimolare la partecipazione al voto. Il Civil Rights Act del 1964 rese illegali la discriminazione razziale e la segregazione.\nAncora pi\u00f9 efficace in termini di uguaglianza alle urne fu il Voting Rights Act del 1965."}
{"id": "2404540", "revid": "767487", "url": "https://it.wikipedia.org/wiki?curid=2404540", "title": "Lingig", "text": "Lingig \u00e8 una municipalit\u00e0 di Terza classe delle Filippine, situata nella Provincia di Surigao del Sur, nella Regione di Caraga.\nLingig \u00e8 formata da 18 baranggay:"}
{"id": "2404547", "revid": "124227714", "url": "https://it.wikipedia.org/wiki?curid=2404547", "title": "Cultura di Baden", "text": "La cultura di Baden (3600 a.C.- 2800 a.C. circa), fu una cultura eneolitica diffusasi nell'Europa centro-orientale (Moravia, Ungheria, Slovacchia e Austria orientale). Importazioni della ceramica di Baden sono state rinvenute anche in Germania e in Svizzera (Arbon-Bleiche III), con la possibilit\u00e0 di poterle datare tramite la dendrocronologia.\nStoria della ricerca.\nLa cultura di Baden deve il suo nome allo studioso austriaco di preistoria Oswald Menghin, che lo trasse dal villaggio di Baden, nei pressi di Vienna. \u00c8 anche nota come gruppo di Ossarn o cultura di Pecel. Il primo studio monografico fu pubblicato da J. Banner nel 1956. Altri importanti studiosi di questa cultura sono E. Neustupny, Ida Bognar-Kutzian e Vera Nemejcova-Pavukova.\nLa cultura di Baden \u00e8 stata interpretata come parte di un pi\u00f9 grande complesso archeologico che abbraccia le culture situate alla foce del Danubio (Ezero-Cernavoda III) e nella Troade. Nel 1963, N\u00e1ndor Kalicz ha proposto una connessione tra la cultura di Baden e Troia, in base alle urne antropomorfiche della \u00d3zd-centrale (Ungheria). Questa interpretazione non pu\u00f2 essere avvalorata dalle date fornite per mezzo dell'analisi effettuata con il carbonio 14. L'autore stesso (2004) defin\u00ec questa interpretazione un \"vicolo cieco\", fondata su una fuorviante metodologia storica.\nCronologia.\nLa cultura Baden si svilupp\u00f2 dalla precedente cultura di Lengyel, nella parte occidentale del bacino dei Carpazi. N\u011bmejcov\u00e1-Pavukov\u00e1 propone un'origine poligenetica, includendo elementi sud-orientali trasmessi dalla cultura bulgara di Ezero durante la prima fase dell'et\u00e0 del bronzo (Ezero, strati XIII-VII) e Cernavoda III/Cotofeni. Ecsedy paragona Baden all'EH II in Tessaglia, Parzinger al Sitagroi IV. La cultura di Baden fu approssimativamente contemporanea alla tarda cultura del bicchiere imbutiforme, alla cultura delle anfore globulari e alla fase pi\u00f9 antica della cultura della ceramica cordata.\nLe fasi seguenti note sono: Balaton-Lasinya, Baden-Boler\u00e1z, Post-Boler\u00e1z (divisa in antica, Fonyod/Tekovsk\u00fd Hr\u00e1dok e tarda, \u010cerven\u00fd Hr\u00e1dok/Szeghalom-Dio\u00e9r da Vera N\u011bmejcov\u00e1-Pavukov\u00e1) e Baden classica.\nInsediamenti.\nGli insediamenti furono spesso localizzati sulla sommit\u00e0 delle colline e normalmente non fortificate con opere di difesa.\nSepolture.\nVeniva praticata sia l'inumazione che la cremazione. Nella Slovacchia e Ungheria, le ceneri del defunto erano spesso riposte in urne antropomorfiche (Sl\u00e1na, \u00d3zd-centrale). A Nitriansky Hr\u00e1dok fu scoperta una fossa comune con bestiame sepolto insieme a resti umani. Fino ad ora, il solo cimitero noto, risultante dalla fase antica di Boler\u00e1z\u00e8 \u00e8 quello di Pilism\u00e1rot (Ungheria), che contiene anche alcuni esempi di ceramica decorata a punzone.\nEconomia.\nL'economia era mista e l'agricoltura era presente su vasta scala, insieme all'allevamento di animali domestici - maiali, capre, ecc. La cultura di Baden possiede alcune delle prime attestazioni sui veicoli a ruota nell'Europa centrale (i cosiddetti modelli a vagone in ceramica). Reperti di vagoni veri e propri non sono stati scoperti, ma ci sono sepolture di coppie di buoi che vengono interpretate come animali da tiro.\nInterpretazione.\nNell'ambito della teoria kurganica esposta da Marija Gimbutas, la cultura di Baden viene vista come indoeuropeizzata. Coloro che propongono la pi\u00f9 vecchia teoria, congetturando la patria indoeuropea nell'Europa centrale, nell'area occupata dalla precedente cultura del bicchiere imbutiforme, la considerano similmente indoeuropeizzata.\nL'identit\u00e0 etnica e linguistica delle genti associate a questa cultura \u00e8 impossibile da accertare. Pu\u00f2 essere forse un tentativo di mettere i gruppi italici e celtici insieme, qui, nello stesso punto, almeno in quel grande \"miscuglio\" europeo, e le pianure dell'Ungheria, ."}
{"id": "2404550", "revid": "599013", "url": "https://it.wikipedia.org/wiki?curid=2404550", "title": "MacBeth Sibaya", "text": "Carriera.\nHa partecipato al ."}
{"id": "2404552", "revid": "2062065", "url": "https://it.wikipedia.org/wiki?curid=2404552", "title": "Chase Stein", "text": "Chase Stein \u00e8 un personaggio dei fumetti Marvel Comics creato da Brian K. Vaughan (testi) e Adrian Alphona (disegni). La sua prima apparizione \u00e8 in \"Runaways\" (prima serie) n. 1, con la maggior parte degli altri personaggi principali. Come ogni membro dei Runaways originali, egli \u00e8 il figlio di supercriminali con abilit\u00e0 speciali; nel suo caso i genitori sono scienziati pazzi. , grazie al suo ruolo di ragazzo-guru all'interno del gruppo, e grazie alla sua indole ribelle e spavalda. Tuttavia, nonostante il suo carattere ribelle, Chase instaura un forte legame con i suoi compagni, ed ha un ruolo chiave all'interno della squadra. Chase \u00e8 il pi\u00f9 anziano dei Runaways (ha diciotto anni) ed \u00e8 l'unico con la patente. Condivide un legame empatico e psichico con un deinonychus Vecchi Merletti, che gli permette di comandare il dinosauro, e possiede anche i \"Fistigon\", dei guanti meccanici capaci di lanciare fiamme.\nBiografia del personaggio.\nOrgoglio.\nChase \u00e8 figlio di Victor e Janet Stein, ed \u00e8 visto per la prima volta mentre viene punito dal padre per aver preso una C, dopo la testimonianza dell'assassinio di un innocente ragazza da parte dei suoi genitori e dai genitori degli altri Runaways (che insieme formano l'organizzazione chiamata \"Orgoglio\"), Chase non sembra sorpreso, ma accusa i genitori di tutti gli altri Runaways per l'omicidio. Chase si unisce alla squadra durante la loro fuga di massa dalle loro case. Mentre passa per prendere le sue cose a casa sua, Chase scopre che i suoi genitori sono scienziati pazzi, con molte invenzioni tecnologiche. Chase ruba i \"Fistigon\", quelli che sua madre, Janet Stein, chiama \"i guanti pi\u00f9 forti nel mondo\", in grado di lanciare fiamme e di manipolarle, oltre ai guanti Chase ruba dai suoi genitori anche degli speciali occhiali a raggi x. I \"Fistigon\" pi\u00f9 tardi vengono distrutti, dando cos\u00ec a Chase il ruolo di \"ragazzo fuga\". Chase fornisce ai Runaways il loro primo nascondiglio, un fatiscente palazzo abbandonato, da lui denominato \"l'Ostello\", e il loro primo mezzo di trasporto, un furgone bianco con targa rubata. Dopo la fuga, Chase decide di farsi chiamare Neo, ma Gert decide di chiamarlo Talkback, per via della sua natura insolente.\nDurante la fuga.\nPoich\u00e9 i \"Fistigon\" e gli occhiali a raggi X sono stati distrutti, Chase riprende il suo ruolo di \"ragazzo fuga\" e pilota il Leapfrog nel secondo volume. Durante la relazione con Gert, Chase conforta Nico per la perdita di Karolina, due pubblicazioni pi\u00f9 tardi, Nico lo bacia, rafforzando il loro rapporto. Quando una nuova incarnazione di \"Orgoglio\" rivela a Gert il bacio tra Chase e Nico, lei, rimasta sconvolta e adirata, si allontana piangendo dai Runaways e mostra del risentimento verso Chase, ma il gruppo si riconcilia in tempo per il salvataggio di Molly. Dopo la morte di Gert, Chase si discosta dai Runaways per un breve periodo, ma viene convinto a tornare, dopo aver compiuto diciotto anni. Chase fa un patto con Gibborim per scambiare un'anima innocente in cambio dell'anima di Gert, arrivando pure ad essere disposto a sacrificare se stesso, reputando la sua vita inutile rispetto a quella di Gert. Fortunatamente, Chase viene salvato prima che commettesse l'errore di sacrificarsi, e dopo aver appreso che il suo dolore stava quasi distruggendo tutti i suoi amici, con gratitudine viene convinto a ritornare con i Runaways.\nPersonalit\u00e0.\nQuando Chase prima affronta i suoi genitori (con il loro abbigliamento da scienziati malvagi), Chase rimane insolente e spavaldo verso suoi genitori, infatti ritiene fermamente di essere il pi\u00f9 ribelle e spericolato del gruppo, una caratteristica che risalta fin dall'inizio, Chase ha la paura di essere giudicato, anche per via delle scarse dimensioni del suo pene. Chase \u00e8 raffigurato come una persona spericolata e dallo spirito libero, come ha mostrato dopo ogni collisione a bordo del Leapfrog. Chase \u00e8 noto per avere un temperamento irascibile, dopo la morte di Gert, Chase si discosta la squadra per un breve periodo di tempo, con l'intenzione di resuscitare Gert in cambio della propria vita. La ricerca di Victor Mancha finisce per essere una questione personale per lui, infatti era l'unica occasione per uccidere la persona che avrebbe ucciso Gert. Chase dice anche di aver ucciso qualcuno in passato, ma evita di parlarne. Una persona affiliata a Kingpin lo descrive come una persona semplice, nonostante sia un genio nell'ambito scientifico.\nChase sembra essere un devoto cristiano, infatti quando viene attaccato da Vecchi Merletti, egli recita il Padre Nostro. Dopo la morte Gert, Nico rivela a Victor Mancha che forse Chase \u00e8 diventato agnostico proprio come Gert.\nPoteri e abilit\u00e0.\nNel primo volume, Chase ruba dal laboratorio segreto dei suoi genitori gli occhiali a raggi X e i \"Fistigon\". Gli occhiali a raggi X permettono a Chase di vedere attraverso i vestiti, le pareti, e anche attraverso la roccia. I \"Fistigon\" invece erano dei guanti di metallo che permettevano a chi l'indossava di lanciare fiamme, e di manipolarle dandogli qualsiasi forma. Prima della lotta con i genitori, Chase era quasi annegato, ed essendo troppo debole per andare avanti ha dato i \"Fistigon\" e gli occhiali a raggi X ad Alex, che successivamente ha tradito la squadra per conto dei suoi genitori. I guanti sono stati distrutti da Nico con la magia, mentre erano ancora indossati da Alex, mentre gli occhiali a raggi X sono stati inceneriti da Gibborim. Chase \u00e8 conosciuto per il fatto che pilota il Leapfrog (un mezzo di trasporto anfibio dall'aspetto simile ad una rana progettato dai suoi genitori), e che porta sempre con s\u00e9 un coltello a scatto.\nPrima di morire, Gert ha trasferito il suo legame telepatico con Vecchi Merletti a Chase. Ora che Chase condivide un legame empatico con il dinosauro, ogni volta che uno dei due viene ferito anche l'altro prova dolore, ed ogni volta che uno dei due guarisce anche l'altro automaticamente si sente meglio. Le menti di Vecchi Merletti e Chase sono anche collegate telepaticamente in modo che il dinosauro pu\u00f2 comunicare direttamente i suoi pensieri e i suoi sentimenti al suo padrone. Vecchi Merletti \u00e8 progettata per eseguire ogni comando mentale di Chase anche se lei pu\u00f2 esprimere quando disapprova un'azione; fino ad ora, Vecchi Merletti ha trasgredito solamente un ordine di Chase, che ha potuto portare a termine solo con l'aiuto di Karolina. Chase ha anche utilizzato la staffa di Nico contro la stessa Nico. Pi\u00f9 tardi Chase utilizza una macchina del tempo, e durante il viaggio nel tempo e trova un altro paio di \"Fistigon\"; torna appena in tempo per proteggere la squadra dagli Yorkes, che sconfigge grazie ai \"Fistigon\" utilizzando insieme le fiamme e le scosse elettriche. Successivamente, sempre grazie ai \"Fistigon\" protegge anche il Leapfrog da uno sbarramento di missili. In aggiunta, \u00e8 stato rivelato che la maggior parte dei dispositivi di suo padre sono protetti contro la magia, anche se, ovviamente, le prime paia di \"Fistigon\" non lo erano. Nelle imminenti pubblicazioni dei Runaways, Chase \u00e8 stato mostrato mentre indossa un paio di stivali a razzo che lui stesso chiama i \"Footgon\"."}
{"id": "2404554", "revid": "767487", "url": "https://it.wikipedia.org/wiki?curid=2404554", "title": "Madrid (Surigao del Sur)", "text": "Madrid \u00e8 una municipalit\u00e0 di Quinta classe delle Filippine, situata nella Provincia di Surigao del Sur, nella Regione di Caraga.\nMadrid \u00e8 formata da 14 baranggay:"}
{"id": "2404555", "revid": "76963", "url": "https://it.wikipedia.org/wiki?curid=2404555", "title": "Nozomi And\u014d", "text": " \nCarriera.\nDebutt\u00f2 nel 1999, con il film '. Nel 2000 interpret\u00f2 il ruolo della protagonista in ', per il quale vinse nel 2001 il premio come miglior nuovo talento al Mainichi Film Concours. Nel 2002 interpret\u00f2 Tomie Kawakami in \"\", quinto lungometraggio di una serie tratta dall'omonimo manga di Junji It\u014d. \nNel 2003 fu nel cast del J-Horror \"The Suicide Manual\" e del sequel \"\", quindi la sua carriera prosegu\u00ec con altri undici film."}
{"id": "2404561", "revid": "15756", "url": "https://it.wikipedia.org/wiki?curid=2404561", "title": "Francesco Pescaroli", "text": "La vita.\nLa giovinezza.\nPoco \u00e8 noto del periodo della giovinezza e della sua formazione, quello che sappiamo \u00e8 il nome del padre Andrea Pescaroli, appartenente ad una nobile famiglia cremonese, che proveniva dalla parrocchia di Santa Cecilia e che l'anno di nascita \u00e8 il 1610. Questa penuria di notizie ha ingenerato alcuni errori fra i quali quello dell'esistenza di due Francesco Pescaroli che operarono a Cremona nel XVII secolo, i due furono ribattezzati senior (nato nel 1590) e junior (nato nel 1610), in realt\u00e0 accurate ricerche anagrafiche hanno acclarato che tutto ci\u00f2 \u00e8 erroneo in quanto il primo si chiamava Francesco Maria e abitava nella parrocchia di San Gallo e non aveva mai svolto la professione di architetto, il secondo Francesco era della parrocchia di Santa Cecilia ed era chiamato \"Mastro intagliatore\" o Architetto, i due risultavano essere fratelli, entrambi figli di Andrea.\nL'apprendistato con il Ceruti.\nLa bottega in cui esercitava la professione era collocata nel cuore della citt\u00e0 ad angolo del quadrilatero fra la Contrada dei Coltellai e il piazzolo San Domenico. Questa bottega era stata ereditata sposando la figlia di Cesare Ceruti, Maddalena. I Ceruti erano una famiglia di intagliatori molto noti e avevano condotto questa attivit\u00e0 per generazioni, sino che la famiglia di Cesare non fu falcidiata dalla peste del 1630 (lo stesso padre di Francesco, Andrea, ne rimase vittima), in assenza di figli maschi il Ceruti, desideroso di trovare qualcuno che potesse continuare l'attivit\u00e0 di famiglia e ben conscio delle capacit\u00e0 di Francesco, ne caldeggi\u00f2 il matrimonio con la figlia Maddalena, celebrato il 26 maggio 1631 in San Faustino a Cremona.\nL'affermazione come intagliatore.\nIl Pescaroli rimase a lavorare con Cesare Ceruti sino alla morte di quest'ultimo, avvenuta nel 1643 e a 33 anni si trov\u00f2 maestro della bottega e l'usufrutto dei beni della moglie. SIcuramente gli anni trascorsi con Ceruti furono fondamentali per la formazione e l'apprendimento o forse il perfezionamento dell'arte dell'intaglio, necessaria per soddisfare le esigenze della raffinata clientela che si avvaleva da decenni dei servigi della bottega. Per questo motivo molti giovani aiutanti continuavano a succedersi come garzoni di bottega, fra i quali si annoverano Giacomo Bertesi, noto intagliatore cremonese, e molto probabilmente, Antonio Stradivari anche se in realt\u00e0 quest'ultimo godeva dello status di famiglio e cio\u00e8 aveva diritto al vitto e alloggio. Del resto che ci fossero legami stretti anche se di natura non del tutto chiarita fra il Pescaroli e lo Stradivari appare ben certo dal momento che il Pescaroli si adoper\u00f2 come garante dello Stradivari, in assenza apparente di parenti, in occasione del suo matrimonio con Francesca Ferraboschi contratto il 4 luglio 1667, offrendo alla coppia una casa con annessa una bottega completamente arredata di arnesi, materiali e suppellettili nella contrada della sposa: Sant'Agata.\nIl periodo delle opere architettoniche.\nA cavallo degli anni cinquanta del secolo il Pescaroli lavora di sovente su commissione per i Ponzone e i suoi lavori da architetto finiscono con il portarlo spesso lontano da Cremona, nel 1662-1663 Francesco \u00e8 nominato ingegnere dell'Ufficio degli Argini e Dugali occupandosi della navigabilit\u00e0 dei canali cremonesi. Nei primi anni 70 \u00e8 impegnato al progetto di ristrutturazione della certosa di Parma, il suo ultimo lavoro \u00e8 la costruzione di San Archelao a Castelverde che per\u00f2 non vedr\u00e0 compiuta morendo improvvisamente il 26 maggio del 1679 senza lasciare testamento. Da quanto inventariato dalla figlia Anna, sposata all'architetto Bartolomeo Orsi si sa che il Pescaroli possedeva una casa di campagna con annesse 5 pertiche cremonesi di terra a Gadesco, ereditate dal padre Andrea, la casa con bottega di cui abbiamo gi\u00e0 parlato, 180 libri di architettura civile militare e geometria e numerose sculture in legno e ritratti.\nLe opere.\nPescaroli l'intagliatore.\nTra le sue opere come mastro intagliatore, poco \u00e8 giunto sino a noi. La prima opera nota risale al 1643 ed \u00e8 un'ancona lignea realizzata per l'altare maggiore della chiesa di San Carlo a Cremona e trasferita nel 1788 nella chiesa di Torre de Picenardi, nel 1656 \u00e8 a Parma su richiesta dell'Abate di San Giovanni, per la realizzazione di scansie per la biblioteca perdute gi\u00e0 nel XIX secolo, nel 1658 realizza l'ancona dell'altare di San Francesco Saverio nella chiesa di San Marcellino, struttura ancora esistente, nel 1660 realizza un'ancona lignea da collocare nella Cappella del Crocefisso di Sant'Agata,nel 1660 realizza una croce e sei candelieri per la chiesa di Monticelli d'Ongina, tra il 1661 e il 1665 lavora presso la chiesa di San Francesco a Cremona realizzandone i banchi, i candelieri in legno scolpito ma progettando pure la facciata dell'edificio, ora non pi\u00f9 visibile per modifiche successive apportate nel 1778, nel 1664 su richiesta del Vescovo Alessandro Pallavicino realizza un'ancona per la cattedrale di Borgo San Donnino (l'odierna Fidenza) da collocarsi nell'altare di Sant'Antonio. La fama guadagnata come intagliatore lo porta a ricevere richieste anche al di fuori dal territorio cremonese, nel 1669 infatti, dai confratelli della compagnia della vergine del pianto gli viene commissionata una grande ancona lignea da collocarsi nel duomo di Sant'Angelo in Vado, nei territori pontifici, l'opera fu realizzata a Cremona mentre per la collocazione fu lo stesso Pescaroli che si rec\u00f2 nei territori pontifici per seguire personalmente le operazioni, durante la visita \u00e8 noto che sugger\u00ec soluzioni architettoniche per la riparazione del campanile del duomo lesionato da un terremoto.\nA queste opere maggiori si affiancano numerosissime opere minori, basti pensare che dal 1658 al 1676 \u00e8 incaricato della realizzazione di opere per la nobile famiglia dei Ponzone, si ha traccia certa ad esempio di scrivanie, di cornici ad intaglio e dell'intaglio di 8 colonne da lettiera\nPescaroli architetto.\nCome gi\u00e0 \u00e8 stato pi\u00f9 volte ricordato il Pescaroli svolse la professione di intagliatore parallelamente a quella di architetto, si ricorda come sua opera giovanile il rifacimento del Palazzo Magio (ora noto come Palazzo Magio Grasselli) fra il 1643 e il 1645, per il quale ripens\u00f2 la facciata il corpo di fabbrica su strada, strutturato su appartamenti nobili e anticamere. \u00c8 attribuibile al Pescaroli anche il progetto del Palazzo dei Picenardi di piazza Roma, demolito negli anni sessanta del XX secolo. Del 1659 invece si ricorda la ristrutturazione della rocca di Castelletto Ponzoni. A Busseto, in adiacenza al collegio innalzato a partire dal 1617, costru\u00ec per i Gesuiti la chiesa di Sant'Ignazio di Loyola, le cui strutture furono completate solo nel 1682.\nMolto attivo fu il Pescaroli nel campo delle opere architettoniche dal 1670 in poi: nel 1671 si occup\u00f2 del restauro delle porte della citt\u00e0 di Cremona, sempre del 1671 \u00e8 la riparazione del ponte di San Rocco a Cremona i cui lavori svolti da Domenico Verda furono diretti dal Pescaroli. Sempre intorno al 1670 lo troviamo al servizio dei Gesuiti per la realizzazione di alcuni ambienti riservati alla congregazione dei Nobili, nel 1675 progetta e dirige i lavori dell'Oratorio della Carit\u00e0 presso la chiesa di San Vincenzo, successivamente si occup\u00f2 del restauro della chiesa di Sant'Imerio dei Carmelitani con rifacimento della facciata; nel 1676 invece progett\u00f2 l'ampliamento del Palazzo dei Ponzone a Gombito. Accanto a queste opere per tutto il periodo fra il 1671 e 1679 si occup\u00f2 della ricostruzione della Certosa di Parma, opera principe per la quale viene ricordato e che sarebbe stata terminata solo nel 1722. Al Pescaroli va attribuito il progetto di ricostruzione della chiesa e la realizzazione di un modello ligneo. L'ultima opera a lui attribuita \u00e8 la progettazione e costruzione della chiesa di Sant'Archelao a Castelverde."}
{"id": "2404563", "revid": "1543377", "url": "https://it.wikipedia.org/wiki?curid=2404563", "title": "Erik Jensen (calciatore)", "text": "Carriera.\nCalciatore professionista, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Olanda, Paraguay e Algeria."}
{"id": "2404567", "revid": "1543377", "url": "https://it.wikipedia.org/wiki?curid=2404567", "title": "Kurt J\u00f8rgensen", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Olanda, Paraguay e Algeria."}
{"id": "2404571", "revid": "28592", "url": "https://it.wikipedia.org/wiki?curid=2404571", "title": "Youssoupov", "text": ""}
{"id": "2404573", "revid": "486946", "url": "https://it.wikipedia.org/wiki?curid=2404573", "title": "Duca di Curlandia", "text": ""}
{"id": "2404575", "revid": "1543377", "url": "https://it.wikipedia.org/wiki?curid=2404575", "title": "Attila Gyimesi", "text": "Carriera.\nUtilizzato nel ruolo di giocatore di movimento, vanta come massimo riconoscimento in carriera la partecipazione, con la Nazionale di calcio a 5 dell'Ungheria, al FIFA Futsal World Championship 1989 nel quale la selezione magiara \u00e8 giunta al secondo turno, esclusa dalle semifinali al termine del girone con Paesi Bassi, Belgio e Italia."}
{"id": "2404576", "revid": "1543377", "url": "https://it.wikipedia.org/wiki?curid=2404576", "title": "Andr\u00e1s Csepregi", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 dell'Ungheria al FIFA Futsal World Championship 1989 nel quale i magiari sono giunti al secondo turno, esclusi dalle semifinali al termine del girone con Paesi Bassi, Belgio e Italia."}
{"id": "2404577", "revid": "767487", "url": "https://it.wikipedia.org/wiki?curid=2404577", "title": "J\u00e1nos M\u00f3zner", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 dell'Ungheria al FIFA Futsal World Championship 1989 nel quale i magiari sono giunti al secondo turno, rimanendo esclusi dalle semifinali al termine del girone con Paesi Bassi, Belgio e Italia."}
{"id": "2404578", "revid": "1915706", "url": "https://it.wikipedia.org/wiki?curid=2404578", "title": "Flunisolide", "text": "Il flunisolide \u00e8 un principio attivo derivato dal cortisone.\nIndicazioni.\nViene utilizzato come terapia e profilassi contro forme di rinite e nella poliposi nasale.\nPosologia.\nPer inalazione\nControindicazioni.\nSconsigliato in soggetti con ipersensibilit\u00e0 nota al farmaco, da evitare somministrazioni di lunga durata.\nEffetti indesiderati.\nSi riscontra secchezza e irritazione del naso e della gola, cefalea."}
{"id": "2404580", "revid": "767487", "url": "https://it.wikipedia.org/wiki?curid=2404580", "title": "L\u00e1szl\u00f3 R\u00f3zsa", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 dell'Ungheria al FIFA Futsal World Championship 1989 nel quale i magiari sono giunti al secondo turno, esclusi dalle semifinali al termine del girone con Paesi Bassi, Belgio e Italia."}
{"id": "2404581", "revid": "28592", "url": "https://it.wikipedia.org/wiki?curid=2404581", "title": "Attivit\u00e0 solare", "text": ""}
{"id": "2404585", "revid": "1543377", "url": "https://it.wikipedia.org/wiki?curid=2404585", "title": "Zsolt T\u00fari", "text": "Carriera.\nUtilizzato nel ruolo di giocatore di movimento, vanta come massimo riconoscimento in carriera la partecipazione, con la Nazionale di calcio a 5 dell'Ungheria, al FIFA Futsal World Championship 1989 nel quale la selezione magiara \u00e8 giunta al secondo turno, rimanendo esclusa dalle semifinali al termine del girone con Paesi Bassi, Belgio e Italia."}
{"id": "2404586", "revid": "838137", "url": "https://it.wikipedia.org/wiki?curid=2404586", "title": "Fortunato Baldelli", "text": "Biografia.\nNato a Giomici di Valfabbrica allora diocesi di Gubbio il 6 agosto 1935 comp\u00ec gli studi ginnasiali nel Seminario Minore di Assisi e quelli filosofici nel Pontificio Seminario Regionale Umbro \"Pio XI\" di Assisi. Vinta per concorso la borsa di studio del Pontificio Seminario Pio fondato in Roma da papa Pio IX nel 1853 per i migliori alunni delle diocesi dello Stato Pontificio, si trasfer\u00ec nel Pontificio Seminario Romano, completando gli studi teologici alla Pontificia Universit\u00e0 Lateranense. Ricevette l'ordinazione sacerdotale il 18 marzo 1961 da Giuseppe Placido Nicolini, O.S.B., vescovo di Assisi nella Cattedrale di San Rufino. Ritornato in diocesi come era d'obbligo per gli alunni del Seminario Pio, nel 1964 fu richiamato in Roma a frequentare la Pontificia Accademia Ecclesiastica per il servizio diplomatico della Santa Sede. Dopo diverse esperienze in varie nunziature fu nominato delegato apostolico in Angola e consacrato vescovo dal cardinale Agostino Casaroli nella Patriarcale Basilica Inferiore di San Francesco in Assisi il 23 aprile 1983.\nLa sua carriera ecclesiastica fu tutta incentrata sulla diplomazia. Inizi\u00f2 il suo servizio presso le nunziature a Cuba e in Egitto. Fu osservatore permanente della Santa Sede presso il Consiglio d'Europa a Strasburgo. Il 12 febbraio 1983 fu nominato delegato apostolico in Angola, incarico che mantenne fino al 20 aprile 1991. Dal 1985 ricopr\u00ec anche l'incarico di pro-nunzio a S\u00e3o Tom\u00e9 e Pr\u00edncipe. Fu poi nunzio apostolico in Repubblica Dominicana (1991-1994), Per\u00f9 (1994-1999) e Francia, dal 19 giugno 1999 al 2 giugno 2009.\nIn tal data fu chiamato da papa Benedetto XVI a ricoprire l'ufficio di penitenziere maggiore, in sostituzione del cardinale James Francis Stafford, dimessosi per raggiunti limiti d'et\u00e0.\nPresenzi\u00f2 all'incoronazione del principe Alberto II di Monaco il 19 novembre 2005 in qualit\u00e0 di nunzio apostolico e lesse una lettera del Santo Padre nella quale si legittima l'ascensione al trono.\nBenedetto XVI lo elev\u00f2 al rango di cardinale diacono di Sant'Anselmo all'Aventino nel concistoro del 20 novembre 2010.\nIl 5 gennaio 2012 Benedetto XVI accett\u00f2 le sue dimissioni, presentate per raggiunti limiti di et\u00e0, dall'ufficio di penitenziere maggiore, nominando come suo successore l'arcivescovo titolare di Benevento Manuel Monteiro de Castro.\n\u00c8 morto presso l'Istituto Internazionale del Clero di Roma la sera del 20 settembre 2012 all'et\u00e0 di 77 anni.\nLe esequie si sono tenute il 22 settembre alle ore 18 all'Altare della Cattedra della Basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio Cardinalizio. Dopo la cerimonia, il suo corpo \u00e8 stato trasferito a Casacastalda, dove il vescovo di Assisi-Nocera Umbra-Gualdo Tadino Domenico Sorrentino, ha presieduto una seconda messa di esequie al Santuario della Madonna dell'Olmo di il 23 settembre alle 9. \u00c8 sepolto nel cimitero di Valfabbrica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2404588", "revid": "306856", "url": "https://it.wikipedia.org/wiki?curid=2404588", "title": "Foundling Hospital", "text": "Il Foundling Hospital di Londra, in Inghilterra fu un ricovero per poveri e meno abbienti fondato nel 1739 dal filantropo capitano della marina Thomas Coram. Esso venne fondato come ospizio di ricovero per bambini poveri o trovatelli.\nStoria.\nI primi bambini vennero ammessi al Foundling Hospital il 25 marzo 1741, in una casa temporanea dislocata a Hatton Garden. In un primo momento ai genitori che abbandonavano qui i figli perch\u00e9 non potevano mantenerli, veniva semplicemente richiesto di lasciare al collo dei bambini un segno di riconoscimento tramite una piccola collana a ciondolo. Questi erano solitamente monete, pezzi di cotone o nastro, versi scritti su pezzi di carta. I bambini venivano accettati dopo 12 mesi dalla nascita. Il ricovero era dotato di personale anche medico-assistenziale per la prevenzione o la cura di malattie.\nNel settembre 1742, venne posata la prima pietra della struttura vera dell'ospedale, in una localit\u00e0 chiamata Bloomsbury, a nord di Great Ormond Street e vicino a Gray's Inn Lane. La struttura dell'ospedale venne disegnata da Theodore Jacobsen come una struttura su un piano unico con due ali ed una cappella, concentrando il tutto su una grande corte centrale. L'ala ovest venne terminata nell'ottobre del 1745. Venne aggiunta un'ulteriore ala esterna nel 1752 di modo da tenere le fanciulle separate dai ragazzi come volevano le usanze d'epoca. Al completamento, l'ospedale venne descritto dal Times come uno dei monumenti alla carit\u00e0 pi\u00f9 importanti eretti nel XVIII secolo in Inghilterra.\nINel 1756, la Camera dei Comuni si risolse a statalizzare l'opera che venne sostenuta anche con fondi governativi oltre che con la benevolenza degli inglesi abbienti, ma il limite di accettazione venne spostato a due anni. In meno di quattro anni 14.934 bambini vennero presentati all'ospedale e quindi accettati. Le grandi spese per il mantenimento dell'opera (che ammontavano alla favolosa cifra di 500.000 sterline), allarmarono la Camera dei Comuni che propose di trovare questi fondi nelle parrocchie. L'ospedale, dipenendo ora quasi esclusivamente dalle proprie forze, stabil\u00ec una tassa d'ammissione di 100 sterline, il che spesso scoraggiava alcuni genitori a lasciare in quel luogo i loro figli, il che ridusse di conseguenza il numero dei bambini accettati e quindi le spese di mantenimento della struttura. Questa tradizione venne per\u00f2 interrotta nel 1801 quando venne stabilito che l'ospedale, in quanto istituzione di carit\u00e0, non dovesse chiedere soldi alla popolazione bisognosa. In quest'epoca, infatti, la maggior parte dei bambini presenti all'ospedali erano di ragazze-madri o comunque di donne non sposate e sovente essi erano il loro primo figlio (era risaputo anche che qui si trovavano a lasciare i loro figli anche alcune prostitute).\nMusica e arte.\nMusica.\nAttivo nell'ospedale era anche il servizio musicale, che originariamente veniva portato avanti unicamente dai bambini ciechi, ma divenne famoso per la generosit\u00e0 di George Frideric Handel, che sovente si impegn\u00f2 gratuitamente ad eseguire il suo \"Messiah\" presso l'ospedale. L'incarico di Handel inizi\u00f2 qui il 1\u00ba maggio 1750 quando diresse una performance del \"Messiah\" all'inaugurazione del nuovo organo della cappella dell'istituto. L'esibizione fu cos\u00ec trionfale che il giorno seguente, Handel venne eletto a presidente dell'istituzione, carica che il musicista accett\u00f2. Nel 1774 il Dottor Charles Burney e l'italiano Giardini tentarono di legare l'ospedale alla pubblica scuola di musica di Londra, su imitazione di quanto accadeva gi\u00e0 a Venezia con l'Ospedale della Piet\u00e0, ma senza successo. Nel 1847, ad ogni modo, venne costituito un coro giovanile di grande successo e gli effetti educativi erano ottimi.\nArte.\nIl legame con l'arte ed in particolare la pittura fu sempre attivo al Foundling Hospital, in quanto la Royal Academy dal 1768 promosse sempre pi\u00f9 il legame dei grandi pittori del tempo con le istituzioni caritatevoli del regno, di modo da sviluppare nei bambini un senso artistico.\nWilliam Hogarth, il quale non aveva figli, fu per molto tempo presidente dell'ospedale e fu colui che disegn\u00f2 l'uniforme ufficiale dei bambini, nonch\u00e9 lo stemma dell'istituzione. Hogarth decise anche di allestire un'esibizione permanente di quadri nelle nuove strutture fatte costruire, incoraggiando altri artisti a produrre opere d'arte per l'ospedale. Molti artisti dell'epoca come Sir Joshua Reynolds, Thomas Gainsborough, Richard Wilson e Francis Hayman, si dedicarono alla decorazione interna degli ambienti dell'ospedale.\nHogarth stesso dipinse un ritratto di Thomas Coram per l'ospedale, donando anche alcune opere di sua propriet\u00e0 all'istituzione dell'ospedale, oltre a mettere alcuni suoi quadri in una pesca di beneficenza organizzata. Altra opera di rilievo fu un busto di Handel eseguito da Louis-Fran\u00e7ois Roubiliac. L'altare della cappella, che originariamente presentava un dipinto raffigurante \"l'adorazione dei Magi\" di Andrea Casali, appariva per l'epoca troppo cattolica in uno Stato anglicano, e venne pertanto sostituita con un dipinto di Benjamin West raffigurante \"Cristo che presenta un bambino\". Molte delle opere d'arte di propriet\u00e0 dell'ospedale, si possono oggi ammirare nel Foundling Museum.\nRilocazione.\nNegli anni venti del XX secolo, si decise di spostare l'ospedale in una pi\u00f9 salutare localit\u00e0 di campagna. Gli stabili presenti in pieno centro cittadino di Londra, vennero in un primo tempo pensati per accogliere nuovi spazi per le universit\u00e0, ma successivamente vennero venduti ad un proprietario, James White, nel 1926. L'idea di trasferire il mercato di Covent Garden in questo luogo era uno dei progetti, ma i residenti locali si opposero a questo progetto. Per questi motivi, la struttura originale dell'ospedale venne demolita. I bambini vennero spostati a Redhill nel Surrey, dove vennero alloggiati in un antico convento, e nel 1935 venne proposta la costruzione di un nuovo Foundling Hospital a Berkhamsted, nell'Hertfordshire. Quando negli anni cinquanta il governo inglese stabil\u00ec nuove leggi sull'adozione dei bambini, l'ospedale cess\u00f2 quasi completamente ogni propria attivit\u00e0. Le costruzioni di Berkhamsted vennero vendute alla contea dell'Hertfordshire che li utilizz\u00f2 per accogliervi una scuola, mentre il Foundling Hospital cambi\u00f2 il proprio nome in Thomas Coram Foundation for Children, che opera tutt'oggi."}
{"id": "2404589", "revid": "352448", "url": "https://it.wikipedia.org/wiki?curid=2404589", "title": "Cultura di Pecel", "text": ""}
{"id": "2404590", "revid": "28592", "url": "https://it.wikipedia.org/wiki?curid=2404590", "title": "Ricovero per anziani", "text": ""}
{"id": "2404591", "revid": "1543377", "url": "https://it.wikipedia.org/wiki?curid=2404591", "title": "Gy\u00f6rgy Frepp\u00e1n", "text": "Carriera.\nUtilizzato nel ruolo di giocatore di movimento, vanta come massimo riconoscimento in carriera la partecipazione, con la Nazionale di calcio a 5 dell'Ungheria, al FIFA Futsal World Championship 1989 nel quale la selezione magiara \u00e8 giunta al secondo turno, rimanendo esclusa dalle semifinali al termine del girone con Paesi Bassi, Belgio e Italia."}
{"id": "2404592", "revid": "352448", "url": "https://it.wikipedia.org/wiki?curid=2404592", "title": "Gruppo di Ossarn", "text": ""}
{"id": "2404595", "revid": "767487", "url": "https://it.wikipedia.org/wiki?curid=2404595", "title": "Melbourne Symphony Orchestra", "text": "La Melbourne Symphony Orchestra (MSO) \u00e8 un'orchestra sinfonica con sede a Melbourne in Australia.\nStoria.\nMelbourne ha un'antica tradizione di esecuzione di musica classica in Australia e la MSO \u00e8 la pi\u00f9 antica orchestra sinfonica australiana.\nIl primo concerto venne dato l'11 dicembre 1906 con la direzione di Alberto Zelman, fondatore della MSO, che successivamente divenne il primo direttore d'orchestra australiano a dirigere la London Philharmonic Orchestra e la Berliner Philharmoniker. Nel 1934 assunse il nome di \"Australian Broadcasting Corporation\" radio orchestra. Fra il 1949 ed il 1965 venne denominata \"Victorian Symphony Orchestra\".\nL'orchestra riceve finanziamenti dal \"Government of Victoria (Australia)\", \"Government of Australia\" e da privati e aziende. Essa \u00e8 costituita da 100 musicisti permanenti e l'attuale direttore principale (2009) \u00e8 Oleg Caetani, insediatosi nel gennaio 2005. Recentemente, il suo contratto \u00e8 stato esteso a tutto il 2010. Dopo l'integrazione con il \"Melbourne Chorale\" (2008), l'orchestra dispone di un suo coro, il \"MSO Chorus\".\nIl suo direttore di maggior durata \u00e8 stato Hiroyuki Iwaki (1974-1997), nominato poi direttore onorario dell'orchestra nel 1989. Nel 1923 Bertha Jorgensen divenne la prima donna a dirigere un'orchestra professionistica in Australia, e la diresse per cinquant'anni divenendo cos\u00ec il direttore d'orchestra donna con la maggiore anzianit\u00e0 di servizio alla guida di un'orchestra su scala internazionale. Gli attuali primi violini della Melbourne Symphony Orchestra sono (2009) Wilma Smith e Markus Tomasi.\nLa MSO ha una media di 250.000 spettatori l'anno a Melbourne e nella regione di Victoria realizzando circa 150 concerti per anno. L'Orchestra ha ospitato, nel corso della sua esistenza, musicisti come Igor' F\u00ebdorovi\u010d Stravinskij, Mariss Jansons, Isaac Stern, Yehudi Menuhin, Jessye Norman, Arthur Rubinstein, Mstislav Rostropovich, H\u00e5kan Hageg\u00e5rd, Geoffrey Lancaster, Emanuel Ax, Jeffrey Tate, Lang Lang, Sumi Jo, Valentina Igoshina, John Williams e Nigel Kennedy per citare solo i pi\u00f9 importanti direttori.\nEssa \u00e8 stata la prima orchestra australiana ad esibirsi all'estero, e la prima a suonare alla Carnegie Hall di New York. Le sue tourn\u00e9e in USA, Canada, Giappone, Corea del Sud, Europa (2000, 2007), Cina (2002), San Pietroburgo (2003) e Giappone (2005) le hanno portato fama internazionale. Nel gennaio 2007 l'Orchestra inizi\u00f2 la sua seconda tourn\u00e9e in Europa visitando la Spagna, Parigi, Berlino e Milano. \nNel gennaio 2000, i 104 membri dell'orchestra, sotto la direzione del direttore principale Markus Stenz, rappresentarono l'Australasia al \"Festival of the Five Continents\" alle Isole Canarie confrontandosi con orchestre come la Berliner Philharmoniker e la New York Philharmonic.\nLa MSO ha eseguito musica contemporanea e rock in numerose occasioni. Nel 1986 suon\u00f2 con Elton John, realizzando l'album Live in Australia with the Melbourne Symphony Orchestra. Nel 1989, un concerto con John Farnham port\u00f2 all'uscita del DVD \"Classic Jack Live\". Nel 2004 suon\u00f2 con il musicista rock Meat Loaf; il DVD \"Meat Loaf - Live with the Melbourne Symphony Orchestra\" raggiunse la prima posizione nelle classifiche di vendita dei DVD in Gran Bretagna. Altro importante concerto fu quello con il gruppo rock KISS del 28 febbraio 2003, nella cosiddetta \"\". La MSO ha suonato anche con Harry Connick, Jr. (2004), Ben Folds (2006) e Burt Bacharach (2008).\nFra le recenti registrazioni figurano le Sinfonie Vol. 1, 2 e 3 di Alexandre Tansman per l'etichetta Chandos."}
{"id": "2404597", "revid": "124163349", "url": "https://it.wikipedia.org/wiki?curid=2404597", "title": "Mastro Don Gesualdo (miniserie televisiva)", "text": "Mastro Don Gesualdo \u00e8 uno sceneggiato televisivo in sei puntate trasmesso nel 1964 (dal 2 gennaio al 6 febbraio) dalla RAI sull'allora Secondo Programma (l'odierna Rai 2). Si tratta della prima opera di fiction televisiva impressa su pellicola cinematografica e non su nastro magnetico come fino ad allora in uso e fu anche il primo sceneggiato televisivo ad andare in onda in prima visione sul secondo canale (fino ad allora infatti gli sceneggiati in prima visione erano sempre trasmessi sul Programma Nazionale mentre il Secondo Programma trasmetteva solo sceneggiati in replica).\nCome si evince agevolmente dal titolo, fu tratto dal romanzo omonimo di Giovanni Verga \"Mastro-don Gesualdo\".\nL'adattamento televisivo e la sceneggiatura - che fa massiccio ricorso alla lingua siciliana - erano dovuti ad Ernesto Guida e a Giacomo Vaccari, responsabile anche della regia televisiva.\nLo stesso Vaccari fece appena in tempo a completare il montaggio della miniserie televisiva prima di perire tragicamente in un incidente stradale all'et\u00e0 di trentadue anni.\nUmberto Pitscheider firm\u00f2 la Direzione della fotografia\nCritica.\nLo sceneggiato ha un'impronta che privilegia la sensibilit\u00e0 e le suggestioni di tipo cinematografico a discapito di un palese registro pedagogico.\nSecondo l\"'Enciclopedia della televisione\", \"Mastro Don Gesualdo\" costituisce il capolavoro di Vaccari che, nell'occasione, scardin\u00f2 \"le regole linguistiche che fino ad allora avevano informato i teleromanzi, consuetudini ereditate dalla tradizione teatrale e tradotte in norme televisive tese a facilitare la sicura comprensione da parte del pubblico della vicenda raccontata\".\nIn questa chiave di lettura sta l'innovazione stilistica (anticonformista ed in senso espressionista) introdotta da Vaccari e tesa a sottrarre la scena all'attore che ne esce ridimensionato dalla profondit\u00e0 di campo fino a ridursi a mera comparsa di una narrazione, s\u00ec corale, ma di cui \u00e8 deus ex machina il regista stesso, quasi \"neo\"-autore.\n\"Cast\".\nIl \"cast\" del teleromanzo \"Mastro Don Gesualdo\" era composto da decine di attori, impegnati in ruoli primari e ruoli secondari, oltre che da numerosissime comparse. In ruoli minori (nella fattispecie quelli di due camerieri) figuravano anche un poco pi\u00f9 che adolescente Leo Gullotta e Tuccio Musumeci.\nAltri interpreti erano:"}
{"id": "2404601", "revid": "174925", "url": "https://it.wikipedia.org/wiki?curid=2404601", "title": "Eneolitica", "text": ""}
{"id": "2404611", "revid": "287204", "url": "https://it.wikipedia.org/wiki?curid=2404611", "title": "Didattica della storia", "text": "La Didattica della storia \u00e8 un ambito di ricerca, teorico e pratico, che si occupa di tutto quello che riguarda l'insegnamento della storia nelle scuole di ogni ordine e grado. Ha a che fare con altri ambiti di ricerca, come la didattica generale, la pedagogia generale, la psicologia dell'apprendimento e la psicologia scolastica, la psicologia della comunicazione e del linguaggio, la psicologia dello sviluppo e dell'et\u00e0 evolutiva, la storia della storiografia e la metodologia della ricerca storica, la legislazione scolastica.\nLa Didattica della storia \u00e8 anche materia di insegnamento universitaria nel corso di laurea quinquennale a ciclo unico di Scienze della formazione primaria (laurea abilitante per gli insegnanti di scuola dell'infanzia e primaria) e nei corsi di abilitazione PAS e TFA per i docenti di scuola media inferiore e superiore per le classi di concorso che prevedono l'insegnamento della storia.\nNel luglio 2016 \u00e8 stata costituita la Commissione didattica nazionale delle societ\u00e0 storiche, con sede a Roma presso la Giunta storica nazionale, coordinata dal prof. Walter Panciera, segretario prof. Agostino Bistarelli.\nLa didattica della storia in Italia.\nIn Italia operano alcuni docenti universitari che da molti anni (almeno dagli anni settanta) si occupano di questo settore e che, su questi argomenti, hanno scritto pubblicazioni, sotto forma di libri o di articoli di riviste cartacee o elettroniche, che ad oggi rappresentano lo stato della ricerca in ambito nazionale e internazionale. Sono state proposte modalit\u00e0 di ricerca, sia teorica che pratica, e possibili strategie d'insegnamento differenti rispetto a quelle fino ad ora note e praticate. In particolare, l'unit\u00e0 modulare di apprendimento e la didattica laboratoriale sono state indicate come attivit\u00e0 integrative e/o sostitutive riguardo alla tradizionale trasmissione dei meri contenuti che nelle scuole italiane \u00e8 ancora largamente prevalente."}
{"id": "2404612", "revid": "1305772", "url": "https://it.wikipedia.org/wiki?curid=2404612", "title": "Giotto Dainelli Dolfi", "text": "Biografia.\nFiglio di un generale, si abitu\u00f2 sin da giovanissimo a viaggiare. Laureatosi in Scienze naturali nel 1900 all'Istituto di Studi Superiori di Firenze con Carlo De Stefani, di cui fu discepolo, si perfezion\u00f2 in seguito all'Universit\u00e0 di Vienna. Nel 1903 divenne libero docente in geologia e geografia fisica a Firenze, e dal 1914 al 1921 tenne la cattedra di geografia a Pisa. Dopo una breve parentesi a Napoli, fece ritorno a Firenze, dove nel 1924 assunse la cattedra di Geologia e paleontologia.\nComp\u00ec numerose spedizioni esplorative in Africa Orientale e in Asia: nel 1905-1906 in Eritrea; nel 1913-1914 nel Karakorum, in quella che fu la pi\u00f9 importante spedizione esplorativa italiana in Asia del ventesimo secolo; nel 1936-1937 sul lago Tana, in Etiopia, su incarico dell'Accademia d'Italia. Portano il nome di Dainelli una trentina di specie fossili e quattro viventi. Egli inoltre scopr\u00ec la sorgente del fiume Yarcand in Tibet.\nFu presidente della Societ\u00e0 Geologica Italiana, nonch\u00e9 socio della Pontificia Accademia delle Scienze e dell'Accademia dei Lincei, quindi dell'Accademia d'Italia. Ader\u00ec alla Repubblica Sociale Italiana e nel febbraio del 1944 fu nominato podest\u00e0 di Firenze, l'ultimo prima della liberazione della citt\u00e0 nell'agosto dello stesso anno. In seguito all'uccisione di Giovanni Gentile da parte dei gappisti, divenne presidente dell'Accademia d'Italia, carica che mantenne fra il 1944 ed il 1945. \nCon l'arrivo degli Alleati Dainelli si trasfer\u00ec a Sal\u00f2, continuando il suo incarico alla presidenza dell'Accademia d'Italia.\nNel 1953 si ritir\u00f2 dall'insegnamento, stabilendosi a Roma. Nel 1954 ricevette la medaglia d'oro della Societ\u00e0 Geografica Italiana, che conserva un fondo a lui legato. Fu autore di oltre 600 pubblicazioni scientifiche. Scrisse, fra l'altro, \"La conquista della Terra. Storia delle esplorazioni\" (1950), testo non scientifico ma di notevole livello divulgativo, storico e tecnico. \nMor\u00ec novantenne a Firenze."}
{"id": "2404615", "revid": "1442080", "url": "https://it.wikipedia.org/wiki?curid=2404615", "title": "SA Tennis Open 2009 - Doppio", "text": "Il doppio dello SA Tennis Open 2009 \u00e8 stato un torneo di tennis facente parte dell'ATP World Tour 2009.\nRik De Voest e Ashley Fisher hanno vinto il titolo battendo in finale James Cerretani e Dick Norman,7-6(7),6-2,[14-12]."}
{"id": "2404618", "revid": "1543377", "url": "https://it.wikipedia.org/wiki?curid=2404618", "title": "Istv\u00e1n Brockhauser", "text": "Selezione nazionale.\nDal 1990 al 1992, \u00e8 stato il secondo portiere della nazionale dietro a Zsolt Petry, mentre la nazionale era allenata da K\u00e1lm\u00e1n M\u00e9sz\u00f6ly e Imre Jenei. Successivamente gli fu preferito nel ruolo di rincalzo Zolt\u00e1n Vegh.\nCalcio a 5.\nUtilizzato nel ruolo di portiere, ha come massimo riconoscimento in carriera la partecipazione con la Nazionale di calcio a 5 dell'Ungheria al FIFA Futsal World Championship 1989 dove la nazionale ungherese \u00e8 giunta al secondo turno, rimanendo poi fuori dalle semifinali nel girone con Olanda, Belgio e Italia."}
{"id": "2404629", "revid": "339392", "url": "https://it.wikipedia.org/wiki?curid=2404629", "title": "Parla pi\u00f9 piano", "text": ""}
{"id": "2404634", "revid": "1573940", "url": "https://it.wikipedia.org/wiki?curid=2404634", "title": "Linea Agatsuma", "text": "La linea Agatsuma \u00e8 una linea ferroviaria locale che si trova nella prefettura di Gunma, in Giappone, ed \u00e8 parte della East Japan Railway Company. Segue pi\u00f9 o meno il corso del fiume Agatsuma (da cui prende il nome). \u00c8 stata inaugurata nel 1945, ma andava dalla stazione di Shibukawa fino alla fermata di Naganohara- Kusatsu. La successiva sezione \u00e8 stata aperta nel 1971. La stazione pi\u00f9 recente \u00e8 quella di Onogami-Onsen, inaugurata nel 1992."}
{"id": "2404647", "revid": "729019", "url": "https://it.wikipedia.org/wiki?curid=2404647", "title": "Castello di Montiel", "text": "Il castello di Montiel, conosciuto anche come castillo de la Estrella, \u00e8 un castello le cui rovine si trovano a Montiel, nella Castiglia-La Mancia. Costruito dagli Arabi nel IX secolo, venne poi ristrutturato nel 1226 e abitato da Pietro I di Castiglia, il quale poi mor\u00ec alle pendici dello stesso dopo la battaglia di Montiel, episodio della guerra dei cent'anni, ucciso per mano di Enrico di Trast\u00e1mara. La vicenda \u00e8 al centro del romanzo \"Il castello di Eymerich\" (2001), dello scrittore italiano Valerio Evangelisti."}
{"id": "2404648", "revid": "827882", "url": "https://it.wikipedia.org/wiki?curid=2404648", "title": "Dal\u00ec", "text": ""}
{"id": "2404658", "revid": "1543377", "url": "https://it.wikipedia.org/wiki?curid=2404658", "title": "Gabriele D'Annunzio", "text": "Soprannominato \"il Vate\" (allo stesso modo di Giosu\u00e8 Carducci), cio\u00e8 \"poeta sacro, profeta\", cantore dell'Italia umbertina, o anche \"l'Immaginifico\", occup\u00f2 una posizione preminente nella letteratura italiana dal 1889 al 1910 circa e nella vita politica dal 1914 al 1924. \u00c8 stato definito \u00abeccezionale e ultimo interprete della pi\u00f9 duratura tradizione poetica italiana [\u2026]\u00bb. Come figura politica, lasci\u00f2 un segno nella sua epoca ed ebbe un'influenza notevole sugli eventi che gli sarebbero succeduti.\nLa sua arte fu cos\u00ec determinante per la cultura di massa, che influenz\u00f2 usi e costumi nell'Italia - e non solo - del suo tempo: un periodo che pi\u00f9 tardi sarebbe stato definito, appunto, dannunzianesimo.\nBiografia.\nLa famiglia e gli anni di formazione.\nNacque a Pescara Vecchia, in corso Manthon\u00e8, il 12 marzo 1863 da una famiglia borghese benestante. Terzo di cinque figli, visse un'infanzia felice, distinguendosi per intelligenza e vivacit\u00e0. Dalla madre, Luisa de Benedictis (1839-1917), erediter\u00e0 la fine sensibilit\u00e0; dal padre, Francesco Paolo Rapagnetta D'Annunzio (1831-1893) (il quale aveva acquisito nel 1851 il cognome D'Annunzio da un ricco parente che lo adott\u00f2, lo zio Antonio D'Annunzio), il temperamento sanguigno, la passione per le donne e la disinvoltura nel contrarre debiti, che portarono la famiglia da una condizione agiata a una difficile situazione economica. Reminiscenze della condotta paterna, la cui figura \u00e8 ricordata nelle \"Faville del maglio\" e accennata nel \"Poema paradisiaco\", sono presenti nel romanzo \"Trionfo della morte\".\nEbbe tre sorelle, cui fu molto legato per tutta la vita, e un fratello minore:\nIl giovane D'Annunzio non tard\u00f2 a manifestare un carattere ambizioso e privo di complessi e inibizioni, portato al confronto competitivo con la realt\u00e0. Ne \u00e8 testimonianza la lettera che, ancora sedicenne, scrisse nel 1879 a Giosu\u00e8 Carducci, il poeta pi\u00f9 stimato nell'Italia umbertina, mentre frequenta il liceo al prestigioso istituto Convitto Cicognini di Prato. Nel 1879 il padre finanzi\u00f2 la pubblicazione della prima opera del giovane studente, \"Primo vere\", una raccolta di poesie che ebbe presto successo. Accompagnato da un'entusiastica recensione critica sulla rivista romana \"Il Fanfulla della domenica\", il libro venne pubblicizzato dallo stesso D'Annunzio con un espediente: fece diffondere la falsa notizia della propria morte per una caduta da cavallo. La notizia ebbe l'effetto di richiamare l'attenzione del pubblico romano sul romantico studente abruzzese, facendone un personaggio molto discusso. Lo stesso D'Annunzio poi sment\u00ec la falsa notizia.\nDopo aver concluso gli studi liceali accompagnato da una notoriet\u00e0 in continua ascesa, giunse a Roma e si iscrisse alla Facolt\u00e0 di Lettere, dove non termin\u00f2 mai gli studi.\nIl periodo romano (1881-1891).\nGli anni 1881-1891 furono decisivi per la formazione di D'Annunzio, e nel rapporto con il particolare ambiente culturale e mondano di Roma da poco divenuta capitale del Regno, cominci\u00f2 a forgiarsi il suo stile raffinato e comunicativo, la sua visione del mondo e il nucleo centrale della sua poetica. La buona accoglienza che trov\u00f2 in citt\u00e0 fu favorita dalla presenza in essa di un folto gruppo di scrittori, artisti, musicisti, giornalisti di origine abruzzese, parte dei quali conosciuti dal poeta a Francavilla al Mare, in un convento di propriet\u00e0 del corregionale e amico Francesco Paolo Michetti (fra essi Scarfoglio, Tosti, Masciantonio e Barbella) che fece parlare in seguito di una \"Roma bizantina\", dal nome della rivista su cui scrivevano, \"Cronaca bizantina\".\nLa cultura provinciale e vitalistica di cui il gruppo si faceva portatore appariva al pubblico romano, chiuso in un ambiente ristretto e soffocante \u2014 ancora molto lontano dall'effervescenza intellettuale che animava le altre capitali europee \u2014 una novit\u00e0 \"barbarica\", eccitante e trasgressiva; D'Annunzio seppe condensare perfettamente, con uno stile giornalistico esuberante, raffinato e virtuosistico, gli stimoli che questa opposizione \"centro-periferia\", \"natura-cultura\" offrivano alle attese di lettori desiderosi di novit\u00e0.\nD'Annunzio si era dovuto adattare al lavoro giornalistico soprattutto per esigenze economiche, ma attratto alla frequentazione della Roma \"bene\" dal suo gusto per l'esibizione della bellezza e del lusso, nel 1883 spos\u00f2, con un matrimonio \"di riparazione\" (lei era gi\u00e0 incinta del figlio Mario), nella cappella di Palazzo Altemps a Roma, Maria Hardouin duchessa di Gallese, da cui ebbe tre figli (Mario, deputato al parlamento, Gabriele Maria, attore, e Ugo Veniero). Il matrimonio fin\u00ec in una separazione legale dopo pochi anni (anche se i due rimasero in buoni rapporti), per le numerose relazioni extraconiugali di D'Annunzio. Tuttavia, le esperienze per lui decisive furono quelle trasfigurate negli eleganti e ricercati resoconti giornalistici. In questo rito di iniziazione letteraria egli mise rapidamente a fuoco i propri riferimenti culturali, nei quali si immedesim\u00f2 fino a trasfondervi tutte le sue energie creative ed emotive.\nMa la donna venne presto messa in disparte dallo scrittore, che dall'aprile del 1887 guard\u00f2 con grande passione alla nuova amante Barbara Leoni, destinata a restare il suo pi\u00f9 grande amore, anche al di l\u00e0 della loro storia durata cinque anni.\nIn quei primi anni giovanili utilizzava lo pseudonimo di \"Duca Minimo\" per gli articoli che scriveva per La Tribuna, giornale fondato dagli esponenti della Sinistra storica, Alfredo Baccarini e Giuseppe Zanardelli.\nIl grande successo letterario arriv\u00f2 con la pubblicazione del suo primo romanzo, \"Il piacere\" a Milano presso l'editore Treves, nel 1889. Tale romanzo, incentrato sulla figura dell'esteta decadente, inaugura una nuova prosa introspettiva e psicologica che rompe con i canoni estetici del naturalismo e del positivismo allora imperanti. Accanto a lettori ed estimatori pi\u00f9 attenti e colti, venne presto a crearsi attorno alla figura di D'Annunzio un vasto pubblico condizionato non tanto dai contenuti, quanto dalle forme e dai risvolti divistici delle sue opere e della sua persona, un vero e proprio \"star system\" ante litteram, che lo stesso scrittore contribu\u00ec a costruire deliberatamente. Egli invent\u00f2 uno stile immaginoso e appariscente di vita da \"grande divo\", con cui nutr\u00ec il bisogno di sogni, di misteri, di \"vivere un'altra vita\", di oggetti e comportamenti-culto che stava connotando in Italia la nuova cultura di massa.\nIl periodo napoletano (1891-1893).\nTra il 1891 e il 1893 D'Annunzio visse a Napoli, dove compose \"Giovanni Episcopo\" e \"L'innocente\", seguiti da \"Il trionfo della morte\" (scritto in Abruzzo, tra Francavilla al Mare e San Vito Chietino) e dalle liriche del \"Poema paradisiaco\". Sempre di questo periodo \u00e8 il suo primo approccio agli scritti di Friedrich Nietzsche. Le suggestioni nietzschiane, liberamente filtrate dalla sensibilit\u00e0 del Vate si ritroveranno anche ne \"Le vergini delle rocce\" (1895), poema in prosa dove l'arte \u00ab...si presenta come strumento di una diversa aristocrazia, elemento costitutivo del vivere inimitabile, suprema affermazione dell'individuo e criterio fondamentale di ogni atto\u00bb. Nel 1892, a seguito di una gara con Ferdinando Russo sulla capacit\u00e0 del poeta di comporre liriche in napoletano, D'Annunzio compone il testo de \"'A vucchella\", romanza che verr\u00e0 pubblicata nel 1907 musicata da Francesco Paolo Tosti. La canzone, eseguita da celebri tenori come Enrico Caruso e, in seguito, Luciano Pavarotti verr\u00e0 incisa anche da grandi interpreti della canzone napoletana come Roberto Murolo che ne faranno un classico.\nIl periodo fiorentino (1894-1904).\nSempre nel 1892 cominci\u00f2 una relazione epistolare con la celebre attrice Eleonora Duse, con la quale ebbe inizio la stagione centrale della sua vita. Si conobbero personalmente nel 1894 e subito scatt\u00f2 l'amore. Per vivere accanto alla sua nuova compagna, D'Annunzio si trasfer\u00ec a Firenze, nella zona di Settignano, dove affitt\u00f2 la villa La Capponcina - dal nome della famiglia Capponi che ne era stata la proprietaria - (vicinissima alla villa La Porziuncola dell'attrice), trasformandola in un monumento del gusto estetico decadente, definita da lui \"la vita del signore rinascimentale\".\nFrequent\u00f2 anche il Chianti e conobbe una nobile di San Casciano in Val di Pesa, pass\u00f2 un breve periodo presso \"il Fedino\", una nota villa del luogo. Sono in questi anni che si situa gran parte della drammaturgia dannunziana, piuttosto innovativa rispetto ai canoni del dramma borghese o del teatro, dominanti in Italia, e che non di rado ha come punto di riferimento la figura attoriale della Duse, nonch\u00e9 le sue migliori opere poetiche, la gran parte delle \"Laudi\", e, tra queste, il vertice e capolavoro della poesia dannunziana, l\"'Alcyone\". La relazione dell'artista con Eleonora Duse \u00e8 stata celebrata a Firenze in un modo molto originale. Alla nascita del quartiere fiorentino di Coverciano (sorto proprio ai piedi della villa dannunziana di Settignano), due importanti arterie stradali della zona vennero inaugurate in memoria dei famosi amanti, prevedendo inoltre un incrocio tra queste vie.\nTra il 1893 e il 1897 D'Annunzio condusse un'esistenza movimentata, che lo port\u00f2 dapprima nella sua terra d'origine e poi in Grecia, che visit\u00f2 nel corso di un lungo viaggio.\nDeputato al parlamento.\nNel 1897 volle provare l'esperienza politica, vivendo anch'essa, come tutto il resto, in un modo bizzarro e clamoroso: eletto deputato dell'estrema destra, nel 1900 pass\u00f2 nelle file dell'estrema sinistra, giustificandosi con la celebre affermazione \u00abvado verso la vita\u00bb, per protesta contro Luigi Pelloux e le \"leggi liberticide\"; espresse anche vivaci proteste per la sanguinosa repressione dei moti di Milano da parte del generale Fiorenzo Bava Beccaris. Dal 1900 al 1906 fu molto vicino al Partito Socialista Italiano.\nIl rapporto con la massoneria.\nIl 3 marzo 1901 inaugur\u00f2 invece con Ettore Ferrari, Gran Maestro della massoneria del Grande Oriente d'Italia, l'Universit\u00e0 Popolare di Milano, nella sede di via Ugo Foscolo, dove pronunci\u00f2 il discorso inaugurale e dove, successivamente, svolse un'attivit\u00e0 straordinaria di docenze e lezioni culturali. L'amicizia con Ferrari aveva avvicinato il Vate alla \"libera muratoria\": D'Annunzio era infatti massone e 33\u00ba grado della Gran Loggia d'Italia degli Alam detta \"di Piazza del Ges\u00f9\", fuoriuscita nel 1908 dal GOI. Pi\u00f9 tardi fu iniziato al martinismo. Molti dei volontari fiumani erano esoteristi o massoni e tra di essi figuravano in particolare Alceste de Ambris, Sante Ceccherini, Marco Egidio Allegri. La bandiera della Reggenza del Carnaro avrebbe contenuto svariati simboli massonici e gnostici, come l'uroboro e le sette stelle dell'Orsa Maggiore.\nIl trasferimento in Francia (1904-1915).\nLa relazione con Eleonora Duse si incrin\u00f2 nel 1904, dopo la pubblicazione del romanzo \"Il fuoco\", in cui il poeta aveva descritto impietosamente la loro relazione, e il tradimento con Alessandra di Rudin\u00ed (che in seguito si fece monaca). In quell'epoca la vita dispendiosa condotta dal Vate lo port\u00f2 a sperperare le cospicue somme percepite per le proprie pubblicazioni, che divennero insufficienti a coprire le spese prodottesi. Nel 1910, convinto dalla nuova amante Nathalie de Goloubeff, D'Annunzio si trasfer\u00ec in Francia: gi\u00e0 da tempo aveva accumulato una serie di debiti e, per evitare i creditori, aveva preferito allontanarsi dal proprio Paese. L'arredamento della villa fu messo all'asta e D'Annunzio per cinque anni non rientr\u00f2 in Italia. Risale a questo periodo la relazione con l'americana Romaine Beatrice Brooks.\nA Parigi era un personaggio noto, era stato tradotto da Georges H\u00e9relle e il dibattito tra decadentisti e naturalisti aveva a suo tempo suscitato un notevole interesse gi\u00e0 con Huysmans. Ci\u00f2 gli permise di mantenere inalterato il suo dissipato stile di vita fatto di debiti e frequentazioni mondane, tra cui quelle con Filippo Tommaso Marinetti e Claude Debussy. Pur lontano dall'Italia, collabor\u00f2 al dibattito politico prebellico, pubblicando versi in celebrazione della guerra italo-turca, inclusi poi in \"Merope\", o editoriali per diversi giornali nazionali (in particolare per il \"Corriere della Sera\"), che a loro volta gli concedevano altri prestiti.\nNel 1910 D'Annunzio ader\u00ec all'Associazione Nazionalista Italiana fondata da Corradini. Nei suoi contributi inneggi\u00f2 a una politica di potenza, opponendo la sua idea di Nazione all'\u00abItalietta meschina e pacifista\u00bb. Nel 1914 Gabriele D'Annunzio rifiut\u00f2 di diventare Accademico della Crusca, dichiarandosi nemico degli onori letterari e delle Universit\u00e0. Ai bolognesi che gli offrivano una cattedra scrisse infatti: \u201camo pi\u00f9 le aperte spiagge che le chiuse scuole dalle quali vi auguro di liberarvi\u201d. Dopo il periodo parigino si ritir\u00f2 ad Arcachon, sulla costa atlantica, dove si dedic\u00f2 all'attivit\u00e0 letteraria in collaborazione con musicisti di successo (Mascagni, Debussy), e compose libretti d'opera (\"Le martyre de Saint S\u00e9bastien\") e soggetti per film (\"Cabiria\").\nPartecipazione alla prima guerra mondiale (1915-1918).\nNel 1915 ritorn\u00f2 in Italia, dove rifiut\u00f2 la cattedra di letteratura italiana che era stata di Pascoli; condusse immediatamente un'intensa propaganda interventista, inneggiando al mito di Roma e del Risorgimento e richiamandosi alla figura di Giuseppe Garibaldi.\nIl discorso celebrativo che D'Annunzio pronunci\u00f2 a Quarto il 5 maggio 1915 durante l'inaugurazione del monumento ai Mille, in seno alle imponenti manifestazioni che si svolsero a Genova in occasione delle celebrazioni del Primo maggio, segn\u00f2 l'inizio di un fitto programma di manifestazioni interventiste, che culminarono con le arringhe tenute a Roma durante tutto il periodo antecedente l'entrata in guerra, durante le cosiddette \"radiose giornate di maggio\". Con lo scoppio del conflitto con l'Austria-Ungheria, D'Annunzio, nonostante avesse 52 anni, ottenne di arruolarsi come volontario di guerra nei Lancieri di Novara, partecipando subito ad alcune azioni dimostrative navali e aeree. Per un periodo risiedette a Cervignano del Friuli e Santa Maria la Longa, localit\u00e0 vicine al Comando della III Armata, a capo della quale era il suo estimatore Emanuele Filiberto di Savoia, Duca d'Aosta.\nLa sua attivit\u00e0 in guerra fu prevalentemente propagandistica, fondata su continui spostamenti da un corpo all'altro come ufficiale di collegamento e osservatore.\nOttenuto il brevetto di Osservatore d'aereo, nell'agosto 1915 effettu\u00f2 un volo sopra Trieste insieme al suo comandante e carissimo amico Giuseppe Garrassini Garbarino, lanciando manifesti propagandistici; nel settembre 1915 partecip\u00f2 a un'incursione aerea su Trento e nei mesi successivi, sul fronte carsico, a un attacco lanciato sul monte San Michele nel quadro delle battaglie dell'Isonzo. Il 16 gennaio del 1916, a seguito di un atterraggio d'emergenza, nell'urto contro la mitragliatrice dell'aereo riport\u00f2 una lesione all'altezza della tempia e dell'arcata sopracciliare destra. La ferita, non curata per un mese, provoc\u00f2 la perdita dell'occhio che tenne coperto da una benda; anche da questo episodio trasse ispirazione per autodefinirsi e autografarsi come \"l'Orbo veggente\". Dopo l'incidente pass\u00f2 un periodo di convalescenza a Venezia, durante il quale, assistito dalla figlia Renata, compose il \"Notturno\". L'opera, interamente dedicata a ricordi e riflessioni legati all'esperienza di guerra, fu pubblicata nel 1921. Dopo la degenza, contro i consigli dei medici, torn\u00f2 al fronte: nel settembre 1916 partecip\u00f2 a un'incursione su Parenzo e, nell'anno successivo, con la III Armata, alla conquista del \"Veliki\" e al cruento scontro presso le foci del Timavo nel corso della decima battaglia dell'Isonzo.\nIl colonnello francese De Gondrecourt, incaricato dal Governo francese insign\u00ec il 12 gennaio 1917 il capitano d\u2019Annunzio della Croix de guerre. La decorazione era arrivata insieme ad una lettera del generale Louis Hubert Gonzalve Lyautey del 7 gennaio:\n\u201cMio capitano, sarei stato molto fiero se avessi potuto io stesso porre sul vostro petto la Croce di guerra francese. Il Governo \u00e8 felice di decretarla al grande italiano, che predic\u00f2 una guerra santa dall\u2019alto del Campidoglio e che, col suo genio e col suo entusiasmo incit\u00f2 l\u2019eroica levata degli scudi latini contro il nemico della nostra civilt\u00e0 e della nostra razza. L\u2019Esercito francese \u00e8 anch\u2019esso felice di offrire la sua ricompensa suprema al soldato, al combattente, al ferito, il quale non esit\u00f2 a scegliere, per l\u2019incessante battaglia, l\u2019arme pi\u00f9 audace e pi\u00f9 rischiosa. Vi dono l\u2019abbraccio d\u2019uso con tutta la mia cordiale simpatia.\u201d\nNell'agosto del 1917 comp\u00ec, con i piloti Maurizio Pagliano e Luigi Gori e il loro Caproni Ca.33, decorato con l'Asso di Picche, tre raid notturni su Pola (3, 5 e 8 agosto). Alla fine del mese effettu\u00f2 col medesimo equipaggio attacchi a volo radente sulla dorsale dell'Hermada, riportando una ferita al polso e rientrando con il velivolo forato da 134 colpi. A settembre parve realizzarsi la possibilit\u00e0 di effettuare l'agognato raid su Vienna. A tal fine, con Pagliano e Gori comp\u00ec un volo dimostrativo di 1\u00a0000\u00a0km in 9 ore di volo, ma all'ultimo istante il consenso al raid venne negato. Alla fine di settembre si trasfer\u00ec a Gioia del Colle (BA), inquadrato sempre con Pagliano e Gori, oltre al tenente Ivo Oliveti, Casimiro Buttini, Gino Lisa, Mariano D'Ayala Godoy, Andrea Bafile e il corrispondente di guerra del Corriere della Sera Guelfo Civinini, nel Distaccamento A.R., comandato dal maggiore Armando Armani, sui Caproni Ca.33 e al comando della 1\u00aa Squadriglia bis, per compiere una missione sulle installazioni navali del golfo di Cattaro. L'impresa venne portata a termine con successo, sempre con Pagliano e Gori, la notte del 4 ottobre, volando per oltre 500\u00a0km sul mare, senza riferimenti, orientandosi con la bussola e le stelle. Alla fine di ottobre, durante la battaglia di Caporetto, incit\u00f2 i soldati, pronunciando discorsi appassionati. Nel febbraio del 1918, imbarcato sui MAS 96 della Regia Marina, partecip\u00f2 al raid navale, denominato la beffa di Buccari, azione dedicata alla memoria dei suoi compagni di volo Pagliano e Gori, caduti il 30 dicembre. Cazzullo riporta un episodio in cui il poeta cerc\u00f2 di impegnare truppe italiane per un'operazione puramente dimostrativa volendo posizionare un enorme tricolore sul castello di Duino, situato oltre il fronte, in direzione di Trieste. Quando gli austriaci, accortisi dell'incursione, aprirono il fuoco uccidendo diversi soldati italiani, D\u2019Annunzio forz\u00f2 i fanti rimasti ad avanzare comunque, ordinando agli artiglieri di sparare su chi si fosse arreso e additando i superstiti che fuggivano come codardi.\nL'11 marzo 1918, con il grado di maggiore, assunse il comando della 1\u00aa Squadriglia navale S.A. del campo volo di San Nicol\u00f2 del Lido di Venezia, primo esperimento di siluranti aeree, chiamata Squadra aerea San Marco, e ne coni\u00f2 il motto: \"Sufficit Animus\" (\"\u00c8 sufficiente [anche solo] il coraggio\").\nTale squadriglia era mista, in quanto formata da aeroplani da ricognizione-bombardamento (velivoli SIA 9B - quattro velivoli nel 1\u00ba semestre 1918 e sette velivoli nel 2\u00ba semestre 1918) e da ricognizione/caccia (10 velivoli Ansaldo S.V.A.).\nNell'agosto del 1918, alla guida della 87\u00aa Squadriglia aeroplani \"Serenissima\", equipaggiata con i nuovi velivoli SVA 5, realizz\u00f2 il suo sogno: il Volo su Vienna. Preso posto su uno SVA modificato, pilotato dal capitano Natale Palli, il 9 agosto raggiunse con una formazione di sette aeroplani la capitale asburgica, compiendo un volo di oltre 1\u00a0000\u00a0km, quasi tutti sorvolando il territorio in mano al nemico. L'azione, dal carattere esclusivamente psicologico e propagandistico, fu caratterizzata dal lancio di migliaia di manifestini nei cieli di Vienna, con scritte che inneggiavano alla pace e alla fine delle ostilit\u00e0. L'eco e la risonanza di tale azione furono enormi e perfino il nemico dovette ammetterne il valore. Fino al termine del conflitto, D'Annunzio si prodig\u00f2 in innumerevoli voli di bombardamento sui territori occupati dall'esercito austriaco, fino alla battaglia finale, ai primi di novembre 1918.\nAl termine del conflitto \u00abegli apparteneva di diritto alla generazione degli assi e dei pluridecorati...\u00bb e il coraggio dimostrato, unitamente ad alcune celebri imprese di cui era stato protagonista, ne consolidarono ulteriormente la popolarit\u00e0. Si conged\u00f2 con il grado di tenente colonnello, inusuale, all'epoca, per un ufficiale di complemento (ebbe tre promozioni per merito di guerra); gli verr\u00e0 anche concesso nel 1925 il titolo onorario di generale di brigata aerea. Fu insignito di una medaglia d'oro al valor militare, cinque d'argento e una di bronzo.\nNell'immediato dopoguerra D'Annunzio si fece portatore di un vasto malcontento, insistendo sul mito della \"vittoria mutilata\" e chiedendo, in sintonia con il movimento dei combattenti, il rinnovamento della classe dirigente in Italia. Lo stesso clima di malcontento port\u00f2 all'ascesa di Benito Mussolini, che di qui al 1922 avrebbe condotto il fascismo a prendere il potere in Italia.\nDurante il conflitto D'Annunzio conobbe il poeta giapponese Harukichi Shimoi, arruolatosi negli Arditi dell'esercito italiano. Dall'incontro dei due poeti-soldati nacque l'idea, promossa a partire dal marzo 1919, del raid aereo Roma-Tokyo, ovviamente pacifico, a cui il \"Vate\" voleva inizialmente partecipare, e che fu portato a termine dall'aviatore Arturo Ferrarin.\nL'impresa di Fiume (1919-1921).\nNel settembre 1919 d'Annunzio, alleatosi con un gruppo paramilitare, guid\u00f2 una spedizione di \"legionari\", partiti da Ronchi di Monfalcone (ribattezzata, nel 1925, Ronchi dei Legionari in ricordo della storica impresa), per l'occupazione della citt\u00e0 di Fiume, che le potenze alleate vincitrici non avevano assegnato all'Italia. Con questo gesto D'Annunzio raggiunse l'apice del processo di edificazione del proprio mito personale e politico.\nA Fiume, occupata dalle truppe alleate, gi\u00e0 nell'ottobre 1918 si era costituito un Consiglio nazionale che propugnava l'annessione all'Italia, di cui fu nominato presidente Antonio Grossich. D'Annunzio con una colonna di volontari (tra i quali vi era anche Silvio Montanarella, marito della figlia Renata) occup\u00f2 Fiume e vi instaur\u00f2 il \"Comando dell'Esercito italiano in Fiume d'Italia\". Il 5 ottobre 1920 ader\u00ec al Fascio di combattimento di Fiume.\nD'Annunzio, che era anche comandante delle Forze armate fiumane, e il suo governo vararono tra l'altro la Carta del Carnaro, una costituzione provvisoria, scritta dal sindacalista rivoluzionario Alceste de Ambris e modificata in parte da D'Annunzio stesso, che prevedeva, assieme alle varie leggi applicative e regolamenti varati, numerosi diritti per i lavoratori, le pensioni di invalidit\u00e0, l\"'habeas corpus\", il suffragio universale maschile e femminile, la libert\u00e0 di opinione, di religione e di orientamento sessuale, la depenalizzazione dell'omosessualit\u00e0, del nudismo e dell'uso di droga, la funzione sociale della propriet\u00e0 privata, il corporativismo, le autonomie locali e il risarcimento degli errori giudiziari, il tutto molto tempo prima di altre carte costituzionali dell'epoca.\nAlle nove corporazioni originarie ne aggiunse una decima, costituita dai cosiddetti \"uomini novissimi\". Gli articoli cinquecentotre e cinquecentoquattro delineano la figura di un \"Comandante\" (lo stesso D'Annunzio), eletto con voto palese, una sorta di dittatore romano, attivo per il tempo di guerra, che detiene \"la potest\u00e0 suprema senza appellazione\" e \"assomma tutti i poteri politici e militari, legislativi ed esecutivi. I partecipi del Potere esecutivo assumono presso di lui officio di segretarii e commissarii.\"\nAlcuni sostengono che D'Annunzio avesse usato mezzi repressivi per il governo di Fiume, i quali precorsero quelli poi usati dai fascisti. \u00c8 diffusa l'opinione che l'uso dell'olio di ricino come strumento di tortura e punizione dei dissidenti sia stato introdotto proprio dai legionari di D'Annunzio, poi fatto proprio e reso famoso dallo squadrismo fascista.. Altri sostengono invece che l'esperienza non ebbe connotati solo nazionalistici, ma anche liberali e libertari piuttosto netti, e che il poeta non avesse intenzione di costituire un governo personale, ma solo un governo d'emergenza con possibilit\u00e0 di sperimentazione di diverse idee, aggregate in un programma politico unico grazie al suo carisma.\nD'Annunzio per un certo periodo guard\u00f2 con curiosit\u00e0 ai bolscevichi, tanto che il 27 e il 28 maggio 1922 ospit\u00f2 al \"Vittoriale\" Georgij Vasil'jevi\u010d \u010ci\u010derin, commissario sovietico agli affari esteri arrivato in Italia per la conferenza di Genova. Tuttavia nel 1926 esprimer\u00e0 invece critiche contro il governo sovietico.\nIl 12 novembre 1920 i governi italiano e jugoslavo stipularono il trattato di Rapallo, che trasformava Fiume in una citt\u00e0 libera. D'Annunzio non accett\u00f2 il trattato e rifiut\u00f2 ogni mediazione, spingendo il governo a intervenire con la forza. Tra il 24 e il 27 dicembre, le truppe governative attaccarono i legionari. La breve guerra, definita Natale di sangue, caus\u00f2 numerosi morti e il bombardamento della citt\u00e0. Ai tempi di Fiume D'Annunzio soprannomin\u00f2 sprezzantemente \"Cagoja\" l'ex primo ministro Francesco Saverio Nitti. Lo Stato libero di Fiume non ebbe vita facile. Anche dopo la partenza di d'Annunzio, fu sconvolto dal conflitto tra autonomisti e annessionisti, fino a quando nel 1924 la citt\u00e0 fu annessa dall'Italia fascista.\nL\"esilio\" a Gardone Riviera e morte (1921-1938).\nDeluso dall'epilogo dell'esperienza di Fiume, nel febbraio 1921 si ritir\u00f2 in un'esistenza solitaria nella villa di Cargnacco (comune di Gardone Riviera), che pochi mesi pi\u00f9 tardi acquist\u00f2. Ribattezzata il \"Vittoriale degli Italiani\", fu ampliata e successivamente aperta al pubblico. Qui lavor\u00f2 e visse fino alla morte, curando con gusto teatrale un mausoleo di ricordi e di simboli mitologici di cui la sua stessa persona costituiva il momento di attrazione centrale.\nD'Annunzio si impegn\u00f2 inoltre per la crescita e il miglioramento della zona: la costruzione della strada litoranea Gargnano-Riva del Garda (1929-1931) fu fortemente voluta da lui, che se ne interess\u00f2 personalmente, facendo valere il suo prestigio personale con le autorit\u00e0. La strada, progettata e realizzata dall'ing. Riccardo Cozzaglio, segn\u00f2 il termine del secolare isolamento di alcuni paesi del lago di Garda e fu poi classificata di interesse nazionale con il nome di Strada statale 45 bis Gardesana Occidentale. Lo stesso D'Annunzio, presente all'inaugurazione della strada, la battezz\u00f2 con il nome di \"Meandro\", per via della sua tortuosit\u00e0 e dell'alternarsi delle buie gallerie e del lago azzurro.\nPromosse attivit\u00e0 sportive tra cui la motonautica e gare idro-aviatorie: tra queste la Coppa del Benaco lanciata da Gabriele D'Annunzio con l'appello da lui composto, il poema \"Per la coppa del Benaco\", del 21 agosto e disputata il 24 settembre 1921 a Gardone Riviera. Per l'occasione il poeta don\u00f2 una coppa d'argento, opera dello scultore Renato Brozzi, dedicata alla memoria dei compagni volatori caduti.\nAltro evento motonautico patrocinato da d'Annunzio fu, nel giugno 1931, il Meeting Internazionale di Motonautica (chiamato anche Adunata Internazionale Motonautica o Seconda Riunione Internazionale.. \u00abMiss England II\u00bb, il \"racer\" guidato da Kaye Don in un tentativo sul miglio lanciato raggiungeva i 160 km/h. Il Garda divenne, soprattutto per l'affascinante richiamo dannunziano, la palestra dei pi\u00f9 grandi campioni del mondo, fra i quali l'inglese Henry Segrave, questi perito durante una gara motonautica nelle acque del lago di Windermere e il cui ricordo ispir\u00f2 a D'Annunzio la \u00abCoppa dell'Oltranza\u00bb oltrech\u00e9 considerare come sacro il volante del racer di Segrave che \u00e8 esposto al Vittoriale, nella Stanza delle Reliquie.\nIl Vate e il fascismo.\nIl rapporto con il fascismo \u00e8 oggetto di un dibattito complesso tra gli storici. Il fascismo celebr\u00f2 sempre D'Annunzio come un suo precursore politico e letterario. Lo scrittore, dopo un'adesione iniziale ai Fasci italiani di combattimento, non prese mai la tessera del Partito Nazionale Fascista, probabilmente per mantenere la sua autonomia.\nNel 1919 Mussolini avvi\u00f2 tramite il suo quotidiano \"Il Popolo d'Italia\" una sottoscrizione pubblica per finanziare l'Impresa di Fiume, con la quale raccolse quasi tre milioni di lire. Una prima tranche di denaro, ammontante a 857\u00a0842 lire, fu consegnata a D'Annunzio ai primi di ottobre, mentre altro denaro gli giunse in seguito. Una parte cospicua del denaro raccolto, per\u00f2, non fu consegnata a D'Annunzio e Mussolini fu accusato da due redattori di averla dirottata per finanziare lo squadrismo e il proprio partito in vista delle vicine elezioni politiche italiane del 1919.\nPer controbattere alle accuse, D'Annunzio invi\u00f2 una lettera a Mussolini in cui ne attest\u00f2 pubblicamente l'autorizzazione. Il poeta certific\u00f2 che parte della somma raccolta era stata utilizzata per finanziare lo squadrismo a Milano.\nD'Annunzio, assieme a Filippo Tommaso Marinetti, fu uno dei primi firmatari del Manifesto degli intellettuali fascisti, pubblicato il 21 aprile 1925. Il deputato socialista Tito Zaniboni, pi\u00f9 tardi noto per aver organizzato un attentato contro Mussolini il 4 novembre 1925, comunic\u00f2 al giornale \"Il Mondo\" la notizia che D'Annunzio, in una lettera indirizzata a un legionario fiumano, avrebbe scritto in maniera critica sulla questione:\nAll'indiscrezione D'Annunzio rispose il 5 novembre su \"La Provincia di Brescia\":\nNel 1937 fu eletto Presidente dell'Accademia d'Italia, ma non and\u00f2 mai a presiedere alcuna riunione (la nomina fu quasi imposta da Benito Mussolini, con la contrariet\u00e0 di D'Annunzio). D'Annunzio fu anche Presidente onorario della SIAE dal 1920 al 1938. Per molti il Duce, temendo la popolarit\u00e0 e la personalit\u00e0 indipendente del poeta, tent\u00f2 di metterlo risolutamente da parte, ricoprendolo di onori. Mussolini arriv\u00f2 a finanziarlo con un assegno statale regolare, che gli permise di far fronte ai numerosi debiti; in cambio D'Annunzio evit\u00f2 di esternare troppo il disprezzo che provava per la trasformazione del fascismo-movimento, che aveva ammirato, in un regime dittatoriale.\nDi certo vi era la scomodit\u00e0 del personaggio: gi\u00e0 nel 1922, tre mesi prima della Marcia su Roma, quando D'Annunzio cadde dalla finestra della sua villa rischiando la vita (vicenda soprannominata \"il volo dell'arcangelo\"), qualcuno parl\u00f2 di un attentato ordito dal primo ministro Francesco Saverio Nitti o addirittura dai fascisti; il funzionario Giuseppe Dosi indag\u00f2 sulla caduta \"accidentale\" di D'Annunzio, che quasi ne provoc\u00f2 la morte, e scrisse: \nRenzo De Felice afferma che D'Annunzio fu posto poi sotto il controllo di agenti fascisti, visti anche i buoni rapporti del Vate con esponenti del mondo libertario, socialista e rivoluzionario, tra cui l'ex legionario fiumano e poi socialista Alceste de Ambris (che avvicin\u00f2 il nazionalista D'Annunzio al sindacalismo rivoluzionario) e il politico Aldo Finzi, fascista di sinistra (poi partigiano antifascista) che prese parte con il poeta al volo su Vienna. Gli antifascisti Giovanni Bassanesi e Lauro De Bosis (D'Annunzio fu un frequentatore del circolo letterario del padre) vollero invece emulare proprio il volo su Vienna nelle loro imprese propagandistiche su Milano e Roma. Antonio Gramsci aveva tentato di incontrare il poeta ad aprile del 1921 per proporre un accordo politico coi legionari dannunziani, che in un suo articolo di pochi mesi prima aveva cercato di distinguere dai fascisti, caratterizzando questi ultimi come \u00abgiovani benestanti, studenti fannulloni, professionisti, ex ufficiali viventi di ripieghi, ecc. ecc.\u00bb, mentre fra i legionari sarebbero stati numerosi \u00abcoloro che sentono invece le strettezze della crisi economica generale\u00bb. D'Annunzio per\u00f2 non gli concesse udienza e dopo aver atteso invano tre giorni in un albergo di Gardone, Gramsci se ne and\u00f2.\nNel 1937-38 D'Annunzio si oppose all'avvicinamento dell'Italia fascista al regime nazista, bollando Adolf Hitler, gi\u00e0 nel giugno 1934, come \"pagliaccio feroce\", \"marrano dall'ignobile faccia offuscata sotto gli indelebili schizzi della tinta di calce di colla\", \"ridicolo Nibelungo truccato alla Charlot\", \"Attila imbianchino\".\nA partire da questo periodo, D'Annunzio cominci\u00f2 a propagandare la necessit\u00e0 di completare l'irredentismo con una nuova \"impresa fiumana\" sulla Dalmazia. Mussolini e Starace lo fecero mettere segretamente sotto stretta sorveglianza, non fidandosi di lui e delle sue iniziative.\nLa sua influenza sulla cultura italiana ed europea nei primi decenni del Novecento fu indiscutibile. Sempre attento ai movimenti dei giovani, fu tra i massimi ispiratori del Fondaco di baldanza, della Federazione Italiana Universitaria e di La Fionda, associazione goliardica e casa editrice.\nLa sua salute cominciava ormai a declinare; D'Annunzio riceveva sempre le sue numerosi amanti, ma nonostante il carisma intatto e il fascino che esercitava il suo mito, egli le aspettava in camicia da notte o nella penombra, per nascondere il fisico invecchiato. D'Annunzio, fotofobico in seguito all'incidente all'occhio del 1916, stava comunque spesso nella penombra, coprendo con tende (visibili tuttora al Vittoriale) le finestre esposte alla luce solare diretta. Faceva spesso uso di stimolanti (come la cocaina), medicinali vari e antidolorifici, visibili tuttora negli armadietti del Vittoriale.\nIl 1\u00ba marzo 1938, alle ore 20:05, Gabriele D'Annunzio mor\u00ec nella sua villa per un'emorragia cerebrale, mentre era al suo tavolo da lavoro; sullo scrittoio era aperto il Lunario Barbanera, con una frase da lui sottolineata di rosso, che annunciava la morte di una personalit\u00e0. Il ricercatore Attilio Mazza ha sostenuto che il poeta possa essere morto per overdose di farmaci, accidentale o volontaria, dopo un periodo di depressione; all'amica Ines Pradella aveva scritto pochi mesi prima: \"Fiammetta, oggi patisco uno di quegli accessi di malinconia mortali, che mi fanno temere di me; poich\u00e9 \u00e8 predestinato che io mi uccida. Se puoi, vieni a sorvegliarmi\". Nel \"Libro segreto\" (1935), D'Annunzio fa intendere anche la caduta accidentale del 1922 come un tentativo di suicidio.\nIl certificato medico di morte, scritto dal dottor Alberto Cesari, primario dell'ospedale di Sal\u00f2, e dal dottor Antonio Duse, medico curante del poeta, ufficializz\u00f2 comunque la morte per cause naturali.\nAlla notizia della morte del poeta, Mussolini, secondo quanto riportato da Galeazzo Ciano nei suoi \"Diari\", avrebbe detto di avvertire un senso di \"vuoto\" e che il Vate \"aveva rappresentato molto nella sua vita\"; parole che rientrano nel complesso rapporto Duce-Vate con il primo che faceva sorvegliare e definiva in privato il secondo \"il vecchio bardo decrepito\".\nAi funerali di Stato, voluti in suo onore dal regime fascista, la partecipazione popolare fu imponente. Il feretro, avvolto dalla \"bandiera del Timavo\" era seguito da \u00ab\u2026la folla innumerevole degli ex legionari, degli ammiratori, dei devoti alla sua gloria e alla sua fama\u2026\u00bb. \u00c8 sepolto nel mausoleo del Vittoriale.\nLuoghi dannunziani.\nMolti sono i luoghi visitati da Gabriele D'Annunzio, tra i quali Ortona, San Vito Chietino, la Toscana, Firenze, Settignano, Roma, Napoli, Venezia e altri posti all'estero. Alcuni di essi sono descritti dal poeta nelle sue opere \"Il piacere\", \"Primo vere\", \"Canto novo\", \"Il fuoco\", \"Le novelle della Pescara\", e \"Il trionfo della morte\", nelle tragedie\" La figlia di Jorio\" e \"La fiaccola sotto il moggio\", e nella raccolta a pi\u00f9 volumi delle \"Laudi del cielo, del mare, della terra e degli eroi\".\nL'Abruzzo dannunziano.\nLa produzione poetica, novellistica e romanzesca dannunziana \u00e8 indissolubilmente legata alla natia terra d'Abruzzo. Sin dalla prima opera poetica, pubblica a Lanciano dall'editore Carabba: \"Primo vere\" (1879), si intravede il sentimento dannunziano appassionato per la sua regione, vincolato da una buona dose di classicismo e parnassianesimo tipico di Carducci, a cui il poeta si ispir\u00f2 sino alla fine dell'Ottocento per i suoi componimenti. L'Abruzzo evocato da D'Annunzio sia in questa raccolta, sia nella successiva \"Canto novo\" (1881), fa da sfondo naturale indefinito, inquadrato solo nella sua spontaneit\u00e0, nella sua selvaggia bellezza naturale delle colline, delle montagne, dei fiumi, per la celebrazione degli amori del poeta, come ad esempio quello per Elda Zucconi in \"Canto novo\", quando il poeta ricorda le estati passate a Francavilla al Mare.\nL'Abruzzo dannunziano \u00e8 stato tuttavia inizialmente mal interpretato dalla critica, poich\u00e9 dal punto di vista patriottico e sentimentale, specialmente durante l'epoca fascista, \u00e8 stato inquadrato solamente nella sua molteplicit\u00e0 di popoli, tradizioni e paesaggi, e unicamente in una parte del territorio chietino-pescarese, cara allo scrittore. Infatti, D'Annunzio nella sua vita non ha mai frequentato n\u00e9 celebrato altri luoghi come L'Aquila, il territorio vestino, l'area marsicana o Vasto, in quanto i suoi luoghi prediletti furono la citt\u00e0 natale di Pescara, Francavilla (in cui l'amico pittore Francesco Paolo Michetti risiedette nel cenacolo del convento di Sant'Antonio), Ortona (per la presenza del venerando musicista Francesco Paolo Tosti e del pittore Basilio Cascella), Chieti (per la presenza di vari intellettuali quali Giuseppe Mezzanotte, Edoardo Scarfoglio, e Costantino Barbella). Al massimo si spinse fino a Teramo, come ricorda una citazione affissa sul teatro romano di Guardiagrele che lo ispir\u00f2 per il romanzo \"Il trionfo della morte\" (1894), a Scanno e ai borghi della valle del Sagittario, in un viaggio del 1896, quando Michetti e D'Annunzio incontrarono anche l'archeologo e studioso di tradizioni abruzzesi Antonio De Nino, che fu la sua fonte d'ispirazione per la tragedia \"La fiaccola sotto il moggio\" (1905).\nDalle novelle veriste ai romanzi.\nInsieme alle prime opere poetiche, D'Annunzio, nei primi anni ottanta dell'Ottocento, nei salotti romani, propose dapprima nei suoi quotidiani e poi in raccolta dei bozzetti naturalistici, di stampo verista, ispirati a \"Vita dei campi\" di Giovanni Verga, discostandosi per\u00f2 dalla vena del maestro siciliano quanto a uso del dialetto, e dello stile ricco e adorno di classicismi da parte della voce narrante, eliminando anche la tecnica dell'impersonalit\u00e0 verghiana per la forma inerente al soggetto. Il sentimento di D'Annunzio era tutto votato all'esaltazione e a rendere protagonista la natura aspra e selvaggia dell'Abruzzo, vale a dire della parte collinare-costiera compresa tra i fiumi Alento e Aterno (Chieti, Pescara, Francavilla, Miglianico, Ripa), un sentimento che in un certo senso venne condiviso anche dallo scrittore teatino Giuseppe Mezzanotte, che elabor\u00f2 una sua personale tesi sugli istinti quasi primordiali degli abruzzesi dell'Adriatico, condizionati emotivamente e fisicamente dal garbino, che li renderebbe cos\u00ec feroci e animaleschi.Queste opere del poeta sono \"Terra vergine\" (11 bozzetti, 1882), \"Il libro delle vergini\" (4 bozzetti, 1884) e \"San Pantaleone\" (17 bozzetti, 1886), che verranno rielaborate in una sola raccolta rivista, \"Le novelle della Pescara\", pubblicate da Treves editore (1902) e poi da Mondadori.\nCon l'eccezione della novella aprente della raccolta finale, \"La vergine Orsola\", ripresa dalla prima novella de \"Il libro delle vergini\" edito da Sommaruga, le altre sono prese dalle precedenti raccolte. La raccolta del libro delle Vergini si differenzia per il suo stile pi\u00f9 parnassiano che naturalista, votato alla celebrazione del sentimento amoroso, nei suoi aspetti sia positivi sia distruttivi, cos\u00ec come l'amore casto per Cristo della vergine Orsola, che, verr\u00e0 corrotto dalla dissolutezza dei piaceri materiali, sino alla rovina finale; le altre raccolte, come detto, rappresentano piccoli squarci di vita chietino-pescarese, con vari riferimenti alla realt\u00e0 contemporanea, soprattutto per Pescara: una citt\u00e0 da una parte (quartiere Porta Nuova), ancora legata all'antico passato di citt\u00e0-fortezza con le mura delle caserme, delle carceri, dell'economia peschereccia, dall'altra Castellammare, il villaggio dei ferrovieri sorto nel 1863, e che poi gi\u00e0 una ventina d'anni dopo era divenuta una cittadina da riviera per il turismo alto borghese, con i caff\u00e8, i teatri, gli stabilimenti balneari.A Pescara \u00e8 contrapposto un mondo ancestrale, rappresentato dai barcaioli della Pescara, dai contadini, dai pastori transumanti che vanno per i tratturi, da proletari, da ammalati, infermi, pazzi furiosi, temi spesso cari al poeta, che da una parte si rif\u00e0 alla realt\u00e0, dall'altra esagera volutamente stereotipi e sentimenti alto borghesi di disprezzo verso il proletario e il misero, stuzzicando anche l'appetito tipico romano verso ci\u00f2 che \u00e8 ignoto, dato che ancora nella seconda met\u00e0 dell'Ottocento, soprattutto nei salotti dell'Urbe frequentati da D'Annunzio, l'Abruzzo era una terra sconosciuta, e vista per mezzo di leggende e fantasie.\nSoprattutto nelle storie del \"San Pantaleone\", sono presenti elementi che ispirarono anche nella realt\u00e0 D'Annunzio e Michetti, vale a dire esorcismi, funerali di ragazzi morti di stenti o dal colera, riti cristiani semi-pagani, come la festa del Serpenti di Cocullo, o il pellegrinaggio alla Madonna dei Miracoli di Casalbordino, verranno ripresi in \"Il trionfo della morte\" e \"I morticini\" e \"Le serpi\"; mentre il rito sacro di San Pantaleone a Miglianico (CH) sar\u00e0 il motivo di scontro furioso e fanatico di due confraternite e dei paesani, per la novella \"Gl'idolatri\".\nDai romanzi alle tragedie abruzzesi.\nDivenuto frequentatore regolare del Cenacolo Michetti a Francavilla a partire dal 1885 circa, sino a una decina d'anni dopo, D'Annunzio contribu\u00ec a influenzare e a rinnovare profondamente l'immaginario abruzzese, portandolo all'attenzione della critica internazionale, insieme agli amici Michetti, Tosti, Scarfoglio, Barbella e Cascella; inoltre il \"conventino\" diventer\u00e0 per lui un rifugio sicuro dove isolarsi a comporre le sue opere, \"Il piacere\" (1889) e \"Il trionfo della morte\" (1894, ma gi\u00e0 iniziato nell'89 col titolo \"L'invincibile\"), lontano dalle distrazioni romane e dalle richieste dei suoi amori. Il 1889 per D'Annunzio \u00e8 un anno importante, poich\u00e9 oltre al successo del primo romanzo, soggiorn\u00f2 con l'amante Barbara Leoni a San Vito Chietino, poco distante da Francavilla, compiendo il pellegrinaggio a Casalbordino, nei pressi di Vasto, come annot\u00f2 in lettere inviate all'amante, descrivendo minuziosamente i riti sacri dal sapore ancestrale, nonch\u00e9 la bellezza dei paesaggi della costa dei trabocchi, poich\u00e9 affitt\u00f2 in localit\u00e0 Portelle-San Fino un casolare dove soggiornare l'estate con l'amante, e attendere alla stesura dell'opera, avendo anche scoperto la filosofia del \"superuomo\" di Nietzsche, che dar\u00e0 al suo ideale prediletto dell'esteta decadente un nuovo slancio di vitalit\u00e0 e potenza combattiva contro l'abbrutimento borghese e la decadenza delle arti.\nCos\u00ec nel romanzo tutte queste caratteristiche sono ripercorse, con ampi scenari ambientati a San Vito e Casalbordino, per la processione, mentre l'inizio si concentra sulla \"citt\u00e0 di pietra\" di Guardiagrele, ai piedi della Maiella, di cui il protagonista Giorgio Aurispa \u00e8 originario, dato che, con licenza poetica del D'Annunzio, il suo nome \u00e8 inciso nella lapide monumentale del 1881 presso il Duomo, insieme ai d'Ugni, agli Orsini, gli Scioli e Marini. Per la stesura dell'opera, D'Annunzio si avvalse anche della collaborazione dello studioso Giovanni Pansa, il quale redasse un'opera sulle tradizioni, le leggende e le superstizioni d'Abruzzo, che lo aiut\u00f2 per la descrizione di alcuni riti magici e ancestrali della popolazione contadina, nonch\u00e9 dell'esorcismo di un fanciullo, descritto nel romanzo.&lt;bt/&gt;In questi anni D'Annunzio continu\u00f2 a frequentare Pescara e Francavilla, l'amico Michetti (detto Ciccillo nelle corrispondenze), di cui si fece fare dei ritratti, di cui firm\u00f2 dei componimenti, cos\u00ec come per l'amico Francesco Paolo Tosti, di cui scrisse i testi delle romanze e dei componimenti, come \"A vucchella\".\nFrequent\u00f2 anche il paese di Casoli, come si evince dalla corrispondenza con l'amico Pasquale Masciantonio, detto affettuosamente \"Pascal\", il quale partecip\u00f2 con lui alla crociera in Grecia del 1895; Masciantonio era proprietario del castello ducale in cima al paese, e lo ospit\u00f2 varie volte, affinch\u00e9 il poeta attendesse al romanzo de \"Le vergini delle rocce\", in parte incentrato sulla storica famiglia dei Conti Cantelmo di Popoli, il paese abruzzese posto alle gole della Maiella; inoltre D'Annunzio fu ospitato in una stanza tutta per s\u00e9, dove incisa vari epigrammi e ditirambi, ancora oggi visibili all'interno del castello.\nNel 1896 D'Annunzio con Michetti comp\u00ec un viaggio per Cocullo e Scanno, rimanendo affascinato dal rito semi-pagano dei Serpari per la festa di San Domenico, poi pass\u00f2 per Anversa degli Abruzzi, i cui ruderi del castello, con l'aiuto dello studioso De Nino, lo ispirarono per \"La fiaccola sotto il moggio\", la seconda delle due tragedie d'ispirazione abruzzese. La prima \u00e8 \"La figlia di Iorio\" (1904), ispirata a un quadro del Michetti risalente a una decina d'anni prima, quando lui e D'Annunzio, andando per Tocco da Casauria, passando anche per la storica e monumentale abbazia di San Clemente a Casauria, ricordata dal poeta in una storia di \"Terra vergine\" nonch\u00e9 nel suo epistolario. A Tocco i due artisti videro una ragazza di Orsogna, Giuditta Saraceni, schernita per i suoi costumi diversi dai paesani, e Michetti rappresent\u00f2 proprio questa cena nella sua tela; D'Annunzio poi elabor\u00f2 personalmente la tragedia, distaccandosi per\u00f2 dal soggetto originario, infarcendo la storia assi semplice, di quel gusto suggestivo per l'ancestrale abruzzese, e per la natura selvaggia, ambientando la storia sulla Maiella orientale, presso la grotta del Cavallone: una storia d'amore tragica, tra Mila di Codra, ritenuta una strega perch\u00e9 non vuole sposarsi seguendo un accordo paterno, e il pastore Aligi, il quale la rapisce e la porta a vivere nelle grotte della montagna.\nAl 1903 risale la pubblicazione del terzo libro \"Alcyone\" delle \"Laudi\", nella cui poesia \"I pastori\", il poeta rievoca la secolare tradizione dei pastori di \"lasciare gli stazzi\" dalla montagna, in settembre, e di andare verso il mare lungo i percorsi sterrati, sino alla dogana di Foggia.\nNella seconda tragedia invece prevale il sentimento superomista della protagonista, figlia di una generazione distrutta, la storica famiglia De Sangro, che nella realt\u00e0 ebbe i feudi sparsi per il Sagittario e la conca Peligna, ridotta ormai a vivere nella follia e nell'estrema miseria presso il castello antica sede del potere, ormai quasi in rovina. Il frutto dell'erudizione impartitagli da De Nino sta nella descrizione dei feudi della famiglia, nei monologhi rievocativi degli antichi fasti familiari, e nella tradizione dei Serpari di San Domenico, in riferimento a \"la femmina di Luco\", ossia una strega che il capo famiglia si \u00e8 portata in casa, ripudiando la memoria della moglie.L'ultima citazione dannunziana di interesse \u00e8 nella prosa finale de \"Il libro segreto di Gabriele d'Annunzio tentato di morire\" (1936), nel quale rievoca nella prima parte la sua fanciullezza, ricordando l'antica Pescara, la chiesa dove fu battezzato, la scomparsa cappella del Rosario presso la sua casa natia, il santuario della Madonna dei Sette Dolori, dove vide un miracolo, e l'antica chiesetta di San Cetteo, prima della demolizione e ricostruzione nel Ventennio.\nRiguardo ci\u00f2, D'Annunzio insieme a Tito Acerbo e Giacomo Acerbo, fu uno dei promotori del definitivo salto di qualit\u00e0 di Pescara nella storia, poich\u00e9 nel 1925 si presero gli accordi con Benito Mussolini per riformulare gli antichi distretti dell'Abruzzo e del Regno d'Italia, sicch\u00e9 nel 1927 Pescara divenne un centro unico, unito con Castellammare, e capoluogo di una provincia a s\u00e9, costituitasi con l'annessione del circondario di Penne, del distretto di Citt\u00e0 Sant'Angelo, e di altri territori lungo il fiume Aterno, sino a Popoli. Il progetto di riqualificazione urbana della citt\u00e0, per renderla pi\u00f9 consona a una citt\u00e0 capoluogo, vide indubbiamente influente il poeta, il quale si prodig\u00f2 per dare una degna sepoltura alla madre Luisa de Benedictis presso la chiesa parrocchiale, che versava in grave degrado, e che pertanto venne demolita nel 1929, e rifatta daccapo in stile romanico e neorinascimentale nel 1933-38 dall'architetto Cesare Bazzani, la Cattedrale di San Cetteo o Tempio della Divina Conciliazione. A D'Annunzio nel 1936 verr\u00e0 intitolato, quando era ancora in vita il liceo ginnasio di Pescara, appena costruito; inoltre una decina d'anni prima il poeta si era accordato con l'architetto Antonino Liberi per un restauro formale della sua casa natia.\nGastronomia dannunziana abruzzese.\nD'Annunzio fu influente anche nella gastronomia abruzzese. Ad Amedeo Pomilio, creatore dei liquori dell'Aurum, del Cerasella e della Mentuccia di San Silvestro, di cui a Pescara esiste ancora l'ex liquorificio in via Luisa d'Annunzio (progettato dal Liberi nei primi anni del Novecento) nel quartiere Pineta, scrisse nel 1924, quando si trovava a Gardone Riviera, parlando delle \"pizzelle\" o ferratelle abruzzesi. Ispir\u00f2 anche Luidi D'Amico per la creazione del dolce al liquore del parrozzo; gli scrisse: \"O Ddie, quanne m'attacche a lu parro\u00f2zze, / ogne matine, per' lu cannar\u00f2zze / passa la sise de l'Abbruzze me'\". Si prodig\u00f2 anche per promuovere, nel periodo del soggiorno abruzzese, il liquore \"Corfinio\", creato nel 1858 da Giulio Barattucci a Chieti.\nOpere principali.\nLa produzione letteraria di D'Annunzio fu stampata integralmente fra il 1927 e il 1936 da un Istituto nazionale creato appositamente sotto l'egida dello Stato italiano per la pubblicazione della sua \"Opera Omnia\". Il Vate collabor\u00f2 attivamente alla realizzazione dell'ambizioso progetto, come collabor\u00f2 alla pubblicazione di un'edizione economica (\"L'Oleandro\") che ricalcava la precedente, realizzata anch'essa quando egli era ancora in vita, fra il 1931 e il 1937. Subito dopo la sua morte e cio\u00e8 fra il 1939 e il 1942 la \"Fondazione del Vittoriale degli Italiani\" provvide a ristampare quasi integralmente la produzione dannunziana: 42 volumi su un totale di 46 (gli ultimi quattro non uscirono per le note vicende belliche che desolarono l'Italia nel 1943). Nel secondo dopoguerra merita una particolare menzione la pregevole edizione dell\"'Opera Omnia\" apparsa, a partire dal 1950, nei \"Classici Contemporanei Italiani\" di Arnoldo Mondadori Editore.\nFra le opere pi\u00f9 significative di Gabriele D'Annunzio segnaliamo queste.\n\"Primo vere\" (1879).\nLa prima opera dannunziana fu pubblicata a Chieti, e successivamente a Lanciano dalla Casa editrice Rocco Carabba, con un intelligente espediente: ossia facendosi auto-pubblicit\u00e0 con una presunta morte cadendo da cavallo.\nL'opera \u00e8 una raccolta poetica ispirata alle odi di Giosu\u00e8 Carducci, basata su pezzi di bravura, come traduzioni in metrica barbara di odi di Catullo e Orazio, e celebrazioni paniche della propria terra abruzzese, ancora vergine e selvaggia, mischiando la descrizione a effimere visioni mitiche della mitologia classica. A differenza di Carducci, D'Annunzio gi\u00e0 dimostra uno slancio vitale pi\u00f9 esteso, nonch\u00e9 sensuale, tipico dello scrittore giovanile, anche se tale slancio sar\u00e0 presente in quasi tutte le opere dannunziane.\n\"Canto novo\" (1882).\nLa seconda raccolta poetica ha due versioni, la prima dell'82, e la seconda, pi\u00f9 ridotta, del 1896, epurata da sbavature troppo classicheggianti e carducciane. Le 63 liriche sono ugualmente sonetti ispirati a Carducci, divisi in 4 libri, in cui si racconta l'amore di D'Annunzio per Elda Zucconi, vissuto sulla spiaggia di Francavilla al Mare. Gabriele D'Annunzio esprime gi\u00e0 col titolo una nuova forma di poetica, nata come ibrido dall'ode classica italiana (barbara) usata da Giosu\u00e8 Carducci e dal desiderio irrefrenabile della gaiezza giovanile. Mentre Carducci nelle odi tenta il recupero della potenza letteraria italiana con riecheggi ai classici, d'Annunzio aggiunge la sua esperienza personale di giovane innamorato, inserendo il suo rapporto amoroso con Lalla in un bozzetto abruzzese, ambientato sulla spiaggia selvaggia di Francavilla al Mare.\nQuesta volta i prestiti, o calchi\", non sono pi\u00f9 dagli autori latini, ma dai lirici greci, come Alceo, Pindaro e Anacreonte.\n\"Intermezzo di rime\" (1883).\nPubblicate queste poesie a Roma da Sommaruga editore nel 1883, l'opera poetica segna un distacco dalla vita giovanile abruzzese. D'Annunzio abbandona la metrica barbara carducciana per rifarsi alla sperimentazione di un sistema proprio, che gi\u00e0 preclude l'uso di uno stile \"decadentista\", che gli viene ispirato dalla frequentazione dei salotti romani. Anche l'ingenua sensualit\u00e0 giovanile \u00e8 abbandonata per passare alla pittura di scene di amori pi\u00f9 nitide e spinte.\n\"Il libro delle vergini - San Pantaleone\" (1884-86).\nLe due raccolte di novelle furono pubblicate a Roma da Sommaruga Editore, e riguardano l'approccio dannunziano al naturalismo e al verismo di Giovanni Verga, dalla sua raccolta di \"Vita dei campi\". Tuttavia D'Annunzio non seppe abbracciare completamente la corrente siciliana, poich\u00e9 trasgred\u00ec alle regole della \"forme inerente al soggetto\" alla descrizione mediante la narrazione indiretta, intervenendo spesso con commenti personali, adottando uno stile medio-alto, e facendo parlare i protagonisti nel dialetto abruzzese. Le storie della prima raccolta delle vergini, in tutto quattro, rispondono al modello di una conciliazione tra stile elevato della nobilt\u00e0 romana nel periodo decadentista e le vicende amorose di nobildonne e semplici contadine dalla campagna pescarese dell'Abruzzo.\nLa seconda raccolta, pi\u00f9 variegata, \u00e8 un insieme di bozzetti di stampo verghiano, in cui D'Annunzio tratteggia le brutture e le sventure di poveri individui del villaggio marinaro di Portanuova (la vecchia Pescara), in lotta con Castellammare Adriatico. La natura dominante abruzzese, incolta e sovrana, sembra decidere, con carestie, mareggiate e nevicate, le sorti dei protagonisti, votati alla sofferenza e all'autodistruzione non solo per catastrofi naturali, ma anche per la loro natura barbara, come ad esempio la superstizione religiosa e l'ignoranza bestiale con gli istinti animaleschi del sesso e della fame.\n\"Il piacere\" (1889).\nPrimo romanzo dannunziano, e primo capitolo della trilogia dei \"Romanzi della Rosa\", l'opera ha una trama molto semplice. La vicenda, suddivisa in quattro libri, si svolge nel 1886 a Roma, ed inizia con un flashback dell'abbandono tra il conte Andrea Sperelli ed Elena Muti. Ripercorre poi la storia di Andrea, nobile abruzzese, \"dandy\" dell'alta societ\u00e0 romana, che ad una cena a casa di sua cugina incontra la nobildonna Elena Muti, e se ne innamora perdutamente. Dopo un serrato corteggiamento, i due iniziano una relazione che si protrae per vari mesi. Una sera, Elena annuncia la sua imminente partenza, e il loro inevitabile distacco. Dopo la separazione Andrea seduce varie nobildonne, tra cui Ippolita. L'amante di lei, geloso, sfida in un duello di scherma Andrea, che rimane ferito, e viene portato in convalescenza a Francavilla al Mare. Qui, ospite nella \"villa Schifanoia\" della cugina Francesca di Ateleta, redige un diario personale, vivendo in armonia con la natura e con l'arte. Conosce inoltre Maria Ferres, moglie del ministro plenipotenziario del Guatemala, di cui si innamora. Nonostante le sue resistenze, iniziano una tormentata relazione. Rientrato a Roma, Andrea rincontra Elena, che risveglia i suoi antichi sentimenti sopiti. Il suo tentativo di avere sia Maria sia Elena lo porter\u00e0 infine alla perdita di entrambe.\nIl romanzo \u00e8 il capostipite della prosa italiana decadentista; D'Annunzio per la composizione si ispir\u00f2 a vari autori stranieri, come Charles Baudelaire, Th\u00e9ophile Gautier, l'estetica preraffaellita elaborata dai critici del giornale \"Cronaca bizantina\", e Goethe; a queste influenze si aggiunsero quelle provenienti dalla nuova fonte di ispirazione francese, come Gustave Flaubert, Guy de Maupassant, \u00c9mile Zola, ma anche Percy Bysshe Shelley, Oscar Wilde e forse la lettura di \"\u00c0 rebours\" di Joris Karl Huysmans.La particolarit\u00e0 dello stile consiste nel riempire la narrazione, di per s\u00e9 semplice, di citazioni dotte da autori classici, greci e latini, di musica classica, soprattutto nei suoi massimi rappresentanti, come Mozart e Beethoven, e nell'alternanza di prosa e poesia (il cosiddetto prosimetro).\n\"L'innocente\" (1892).\nSecondo romanzo della \"Trilogia della Rosa\", si discosta abbastanza dalla prosa decadentista fluente del \"Piacere\". Il protagonista \u00e8 il principe Tullio Hermil, sposato con Giuliana e affiliato. Apparentemente sembra che la tranquilla vita familiare abbia il suo regolare corso. Tuttavia la donna lo tradisce con lo scrittore Filippo Arborio, di cui rimane incinta, e partorisce un maschio. Dato che Filippo si ritira, Tullio \u00e8 costretto a vivere con il terzo figlio \"non suo\", verso cui matura un odio incontrollabile, lasciandolo morire di freddo, fuori dalla finestra, la notte di Natale.\nL'opera, pi\u00f9 che essere ispirata al decadentismo, \u00e8 tratta da uno studio dannunziano del tema dell'\"evangelismo russo\" presente in Tolstoj e Dostoevskij, convertendolo tuttavia nello slancio vitale della coprotagonista Giuliana, e nella caratterizzazione negativa tipica della \"femme fatale\".\n\"Poema paradisiaco\" (1893).\nSi tratta di una composizione in cui D'Annunzio inizia a mescolare decadentismo e crepuscolarismo, distaccandosi dallo slancio vitale iniziale della corrente intellettuale. Il poema dannunziano \u00e8 anche una parabola di conversione verso uno stile di vita casto e frugale, quasi francescano. Il protagonista infatti \u00e8 un uomo soggetto alla prigione dei sensi, sedotto da figure insidiose e enigmatiche: le larve. Soltanto il ritorno del protagonista nel rassicurante orticello di casa, mantenuto con modestia e lavoro sar\u00e0 la sua ancora di salvezza, proprio qui infatti avverr\u00e0 la sua purificazione. Il protagonista riesce quindi a raggiungere un traguardo di salvezza adottando uno stile di vita in perfetta antitesi rispetto allo stesso D'Annunzio.\n\"Il trionfo della morte\" (1894).\nIl terzo romanzo della \"Trilogia della Rosa\" fu iniziato nel 1889 col titolo \"L'invincibile\", e poi abbandonato per la stesura del \"Giovanni Episcopo\" (1892), sempre ispirato all'evangelismo russo dostoevskiano. Sempre nell'89 D'Annunzio, soggiornando a Francavilla al Mare, nel Convento Michetti dell'amico Francesco Paolo Michetti, comp\u00ec un viaggio a San Vito Chietino, sulla costa dei Trabocchi, con l'amante Barbara Leoni, scoprendo nella lettura del \"Cos\u00ec parl\u00f2 Zarathustra\" il fenomeno del superuomo. Affascinato dallo slancio vitale della \"volont\u00e0 di potenza\" nietzschiana, D'Annunzio approfond\u00ec la sua ricerca dell'Abruzzo selvaggio, molto pi\u00f9 approfondita rispetto ai bozzetti pescaresi, e si diresse a un pellegrinaggio religioso al santuario di Casalbordino, rimanendo profondamente colpito e scandalizzato dall'estrema disperazione dei pellegrini, che si sottoponevano a ogni forma di umiliazione, nelle loro condizioni gi\u00e0 disastrate pur di ottenere una grazia.\nLa storia \u00e8 quella del principe Giorgio Aurispa, nobile di Guardiagrele, il cui blasone \u00e8 fieramente posto nell'araldica della Cattedrale della citt\u00e0. Dopo aver assistito al suicidio di uno sconosciuto a Roma, \u00e8 richiamato in Abruzzo dalla famiglia, in forte dissesto economico, per la morte dello zio Demetrio. Giorgio ha perso l'unico punto di riferimento della famiglia, poich\u00e9 tutti i membri sono descritti come gente infida e crudele, specialmente il padre di Giorgio, che ha abbandonato tutti per vivere in dissolutezza con una prostituta. Giorgio si rende conto che non c'\u00e8 pi\u00f9 niente per lui l\u00ec, e si ritira in una villa sulla costa di San Vito, chiamando l'amante Ippolita Sanzio per avere pi\u00f9 conforto. Mentre Giorgio rimane schivo e disgustato dalla vita povera e semplice degli abruzzesi, dominati dalla natura, Ippolita rimane molto affascinata dalle usanze locali, anche se barbare, come ad esempio il tentativo di una madre di scacciare il demonio dal figlio neonato ammalato, credendo fosse posseduto. Intanto Giorgio scopre Nietzsche nella lettura dello \"Zarathustra\" e crede di aver conquistato il metodo per fronteggiare l'ostilit\u00e0 della natura, ma dopo un pellegrinaggio con Ippolita al santuario di Casalbordino, vedendo la sofferenza inguaribile dei pellegrini e la miseria pi\u00f9 totale, decide di distruggere tutti i suoi sogni con Ippolita, anche perch\u00e9 la vede come una \"nemica\", poich\u00e9 affascinata anche da quella visione terribile.\n\"Le vergini delle rocce\" (1895).\nIl romanzo avrebbe dovuto far parte di una \"trilogia del Giglio\", che non fu mai ultimata. La storia \u00e8 molto semplice: Claudio Cantelmo, uno degli ultimi esponenti del casato abruzzese della Maiella, vorrebbe avere un erede, poich\u00e9 lui, avendo raggiunto il perfetto equilibrio con l'ideale del \"superuomo\", potr\u00e0 avere un degno erede che potr\u00e0 dominare sia al livello politico sia intellettuale su Roma. Il tentativo per\u00f2 fallisce quando Claudio tenta l'approccio con tre sorelle aristocratiche, che sembrano essere l'incarnazione di un'opposizione divina al suo progetto: la seconda di esse \u00e8 in procinto di prendere i voti, mentre la terza, che lo rifiuta per occuparsi dei propri familiari, lo indirizza verso la prima. Il romanzo per\u00f2 si conclude senza rivelare la decisione del protagonista.\n\"La citt\u00e0 morta\" (1898).\nSi tratta di una delle prime tragedie dannunziane, composta assieme al \"Sogno di un mattino di primavera\" nel 1896 e al \"Sogno di un tramonto d'autunno\" del 1897. La storia fu ispirata agli scavi archeologici in Grecia di Heinrich Schliemann, effettuati una ventina d'anni prima; \u00e8 molto semplice, e tratta le vicende di un gruppo italiano di archeologi che stanno effettuando degli scavi a Micene, con la speranza di scoprire il palazzo della corte di Agamennone. Su questa possibile speranza, mescolata a passioni e riecheggi della cultura classica, con la lettura dell\"'Antigone\" di Sofocle ad esempio, i protagonisti attendono l'avvento finale. Le due donne protagoniste Anna e Bianca Maria attendono le scoperte di Alessandro archeologo, anche se per\u00f2 Anna, rimasta cieca da un trauma, ha una relazione clandestina con Leonardo, migliore amico di Alessandro, e nel rimorso si suicida nelle gole dello scavo archeologico.\n\"La Gioconda\" (1898).\nLa tragedia \u00e8 un compendio dei due \"Sogni\" dannunziani, realizzata come giustificazione della pratica del piacere da parte del superuomo dannunziano. Nella storia, molto vaga, la vicenda \u00e8 altalenante tra tragedia vera e propria e dramma borghese. Lo scultore Lucio Settala \u00e8 in grave crisi esistenziale, e preferirebbe inscenare il suicidio piuttosto che abbandonarsi a disprezzare la perdita della vena artistica. Dopo un tentativo di suicidio, in cui per\u00f2 perisce la moglie Silvia Settala, interviene l'amante di Lucio, Gioconda Dianti, che nel suo monologo dimostra la superiorit\u00e0 del Bene e del Male, ispirati all'opera nietzschiana, ergendosi a guida del disperato Lucio.\n\"Il fuoco\" (1900).\nConcepito come primo capitolo della \"Trilogia del Melograno\", mai compiuta, il romanzo ha una storia molto semplice, divisa in due sezioni. Il protagonista \u00e8 l'artista nobile Stelio Effrena che, con la sua amante la Foscarina, definita \"Perdita\" con un'accezione da comportamento da padrone, passeggia per i canali di Venezia, la Citt\u00e0 del Silenzio, conversando d'arte con i suoi amici intellettuali e nobili. Stelio, tenendo un discorso nel Palazzo dei Dogi in Piazza San Marco, dichiara il suo amore per il passato, sperando in un ritorno dell'antica nobilt\u00e0 veneziana e un nuovo splendore culturale. Dopo aver fatto l'amore con la Foscarina, Stelio capisce che grazie a lei, attrice di teatro, \u00e8 riuscito a scoprire la passione per il teatro, e ad avere lo stimolo giusto per tentare l'approccio al genere teatrale, rinnovandolo profondamente e radicalmente con la sua tecnica del superuomo, attingendo agli spiriti guida nietzschiani de \"La nascita della tragedia\". Dunque, non appena muore il compositore Richard Wagner, in vacanza a Venezia, profondamente amato da Stelio perch\u00e9 giudicato il simbolo della rinascita musicale classica, il protagonista abbandona la sua amante, e partecipa al funerale della celebrit\u00e0.\nIl protagonista \u00e8 proiettato verso un'esperienza onirica di chiaroveggenza, con richiami ai tragici classici, soprattutto a Dante Alighieri e al suo rapporto con Beatrice. Riguardo allo stile, l'accrescimento della passione \u00e8 descritto con equilibrio nella prima parte del libro, fino a raggiungere l'apogeo della passione, per poi svanire completamente nella seconda parte. Il desiderio simbolico di affermazione nella societ\u00e0 letteraria per il protagonista, consiste nel creare una tragedia nuova che sappia contenere la vitalit\u00e0 dei classici, e ci\u00f2 Stelio tenta di capirlo dall'esperienza teatrale della Foscarina. In seguito alla morte di Richard Wagner tale assimilazione sar\u00e0 completata, e il rapporto di sopraffazione vedr\u00e0 l'abbandono dell'amata da parte del protagonista.\n\"Le novelle della Pescara\" (1902).\nLa raccolta fu edita da Mondadori Editore nel 1902, frutto di una rielaborazione di D'Annunzio di altre tre raccolte pubblicate in precedenza, ossia:\nD'Annunzio fu fortemente influenzato, pur componendo episodi di fantasia, dalla reale situazione della citt\u00e0 di Pescara, durante l'800. La citt\u00e0 di Pescara nel 1863 circa risultava divisa in due tronconi, il rione Portanuova dove nacque D'Annunzio, legato al controllo del bagno penale, rimasuglio dell'imponente fortino del Pescara (XVI sec), e il comune dall'altra parte del fiume di Castellammare Adriatico, presso la foce del Porto Canale. La rivalit\u00e0 tra i due centri ebbe l'acume nel 1807, con la separazione dei comuni, e la successiva guerra per il passaggio delle merci sul ponte di ferro, descritto da D'Annunzio nella novella \"La guerra del ponte\".Varie altre storie legate alla seppur mondana vita pescarese di baroni in decadenza, e poveracci pescatori, sono ugualmente ispirate alla vita locale, prima della riforma di Benito Mussolini del piano regolatore nel 1927, dopo la fusione dei due comuni e l'istituzione della provincia. Come detto, il poeta si ispir\u00f2 al naturalismo verghiano, anche se non riusc\u00ec mai a raggiungere i canoni della \"forma inerente al soggetto\", dell'insistenza nella narrazione di un particolare \"vinto\" a simbolo di tutto il mondo abruzzese, come per Verga con la Sicilia; e inoltre D'Annunzio non assunse mai la tecnica impersonale della narrazione, adottando inoltre l'uso del dialetto, cosa non accettata da Verga.\n\"Laudi del cielo, del mare, della terra e degli eroi\" (1903).\nIl progetto dannunziano della riforma dello stile e della poesia italiana, sotto l'aspetto del decadentismo e del superomismo, fu quello delle \"Laudi\", concepite come un gruppo di sette libri ispirati ai nomi delle Pleiadi: Maia, Elettra, Alcyone, Merope, Asterope, Taigete e Celeno. La critica \u00e8 concorde che il primo blocco poetico del 1903 sia il migliore dal punto di vista stilistico, composto dalla triade \"Maia-Elettra-Alcyone\", mentre le altre due raccolte di \"Merope\" (1915) e \"Asterope\" (1933, col titolo \"Canti della guerra latina\") mostrano una vena poetica pi\u00f9 bassa e scarsa.\n\"La figlia di Iorio\" (1904).\nLa tragedia fu un punto d'approdo della produzione teatrale dannunziana, poich\u00e9 motivata dalla terza riscoperta del poeta, dell'Abruzzo pastorale selvaggio, con cui fondere simbolicamente una storia di matrice sia decadente sia superomista, con il protagonista tipo della \"f\u00e8mme fatale\". Nella storia, ambientata nella montagna della Maiella, la giovane Mila di Codra \u00e8 accusata ingiustamente di stregoneria, irrompendo nella casa dove si stanno per celebrare le nozze di Aligi e di una fanciulla, che ha scelto per lui il padre Lazaro di Roio del Sangro. Aligi rimane incantato da Mila, e decide di rinunciare al matrimonio, e di nascondersi nella Grotta del Cavallone. Il padre Lazaro ha un accesso d'ira, anche perch\u00e9 pure lui rimane stregato dalla bellezza di Mila, e in una colluttazione rimane ucciso dal figlio, che parte per Roma, per chiedere l'indulgenza papale. Nel frattempo per\u00f2 Mila viene catturata dai paesani e bruciata.\nSi tratta di una creazione, insomma, votata al legame divenuto ora saldo tra Abruzzo e lo spirito dannunziano, le cui caratteristiche base della tragedia classica si fondono perfettamente con le vicende di estremismo vitale della popolazione montana locale, poich\u00e9 votate all'unione contraddittoria e ancestrale tra passione dionisiaca pagana del culto della natura, e ai dogmi indissolubili della fede cattolica.\n\"La fiaccola sotto il moggio\" (1905).\nSeconda principale tragedia abruzzese del poeta, fu ispirata da un viaggio ad Anversa degli Abruzzi con il filologo sulmonese Antonio De Nino, il quale compiva ricerche sulla storia del Castello Normanno, appartenuto alla nobile storica famiglia De Sangro. D'Annunzio la defin\u00ec come la \"pi\u00f9 perfetta tra le sue tragedie\"\nLa vicenda riguarda ancora una volta la presenza di una protagonista \"superfemmina\" dannunziana, ossia la principessa Gigliola, una delle ultime eredi della disgraziata famiglia Sangro, che vive nel castello del borgo medievale, semi-diroccato. La madre \u00e8 morta, e il padre preferisce sollazzarsi con una strega di Luco dei Marsi, chiamata \"Angizia\", in riferimento alla dea pagana dei Marsi venerata con i serpenti. Ogni membro della famiglia sembra non poter aiutare Gigliola, o per malattia mentale, o per disinteresse, finch\u00e9 una notte, Gigliola, andando alla tomba della madre, non ha un sogno in cui \u00e8 spinta e vendicare l'affronto del padre alla famiglia. Tuttavia tale vendetta comporter\u00e0 anche il sacrificio fisico di Gigliola, e nella perpetuazione dell'atto, il castello antico con un ultimo sussulto crolla su s\u00e9 stesso, come a simboleggiare la rovina totale della famiglia nobile, e \"catarsi\" finale dei protagonisti.\n\"La nave\" (1908).\nLa tragedia \u00e8 considerata l'ultima famosa del poeta, incentrata sul tema chiave dell'imperialismo europeo in Africa e in India. Il protagonista \u00e8 l'ammiraglio Marco di Venezia, che viene avvicinato da una donna, Basiliola, che vuole vendicarsi dei torti subito alle sue sorelle dall'uomo, che ha le caratteristiche di una sorta di \"barbabl\u00f9\" dannunziano. Basiliola all'inizio sembra riuscire nel suo piano, e lo tradisce anche con il fratello di Marco, risoluta a portare l'uomo alla pazzia, ma costui \u00e8 votato alla navigazione e al viaggio verso l'ignoto, e decide di intraprendere una spedizione navale di conquista, tutta italiana, nelle terre selvagge. Basiliola, vedendo distrutto il proprio piano, si suicida.\n\"Forse che s\u00ec, forse che no\" (1910).\nUltimo romanzo dannunziano, \u00e8 ambientato a Mantova, nel Palazzo Gonzaga, la cui iscrizione \"forse che s\u00ec forse che no\", ha dato ispirazione al titolo. Il protagonista \u00e8 il nobile Paolo Tarsis che vive una relazione amorosa di passione con Isabella. Egli, a differenza degli altri superuomini dannunziani, ha compreso il cambiamento del tempo, e anzich\u00e9 rifugiarsi nella corrente del decadentismo, cavalca la nuova moda delle macchine, delle automobili e degli aeroplani, abbracciando in parte la corrente del futurismo. Tuttavia la felicit\u00e0 non dura, perch\u00e9 Isabella lo tradisce, in segreto, con il proprio fratello maggiore, rinfacciando a Paolo i suoi tradimenti con la giovane Vannina. Quando i nodi vengono al pettine, Vannina per la disperazione si suicida, e anche Paolo tenta un suicidio con un'azione disperata, arrivare con il proprio aereo in Sardegna e tornare in Italia. L'impresa riesce, e Paolo viene acclamato come un eroe.\n\"Notturno\" (1921).\nIl componimento poetico, diviso in tre parti, fu pubblicato una prima volta nel 1916, e successivamente in versione definitiva nel 1921. L'opera trae ispirazione dalla partecipazione dannunziana nella Grande guerra, evocata per ricordi e annotazioni frettolose, in uno stile crepuscolare, privo delle divagazioni intellettuali decadentiste, scarno e secco. Il poeta infatti, nel 1916, rimase ferito a un occhio, costretto all'immobilit\u00e0 bendato, e volle registrare l'esperienza bellica narrando le sue vicende da poeta-soldato protagonista nel conflitto mondiale. Uno dei momenti pi\u00f9 lirici e intensi dell'opera \u00e8 la descrizione della visita al cadavere dell'amico Giuseppe Garrassini Garbarino, morto in guerra.\n\"Il libro segreto di Gabriele D'Annunzio\" (1935).\nNoto anche come \"Cento e cento e cento e cento pagine del Libro segreto di Gabriele d'Annunzio tentato di morire\", \u00e8 l'ultimo pezzo di bravura dello scrittore, composto come una sorta di diario memoriale, alternando lo stile da prosimetro al puramente lirico. Il titolo allude al preciso numero del 400 delle pagine della composizione, mentre l'allusione alla morte riguarda sia il misterioso fatto accaduto nel Vittoriale degli italiani nel 1922, quando D'Annunzio cadde dalla finestra, rischiando la vita (presentato nell'opera come un tentativo di suicidio), sia invece il terrore del poeta della presenza della vecchiaia invincibile, e l'avvicinarsi costante della fine della sua vita. In due sezioni, D'Annunzio rievoca i tempi della giovent\u00f9 abruzzese e toscana, quando, a suo dire, sembrava che fosse votato per natura e volere divino a una vita avventurosa e mondana, bench\u00e9 avrebbe potuto anche evitare la sua fama, e trascorrere un'esistenza semplice e comune. La seconda parte invece riguarda pi\u00f9 riflessioni sulla morte e il tempo che passa, dimostrando di esser stato valente anche nella primitiva vecchiaia durante la Grande guerra, nell'impresa di Fiume nel 1920, e nella beffa di Buccari nel 1918, sconfiggendo dunque la morte mediante il ricordo come poeta vate.\nEstetismo e pensiero dannunziano.\nLe fonti dell'immaginario dannunziano.\nIl mondo letterario francese.\nAlcune volte la fortuna di cui un autore gode \u00e8 il frutto di scelte consapevoli, di una capacit\u00e0 strategica di collocarsi nel centro di un sistema culturale che possa garantirgli le migliori opportunit\u00e0 che il suo tempo ha da offrirgli. D'Annunzio aveva cominciato a \"immaginarsi\" poeta leggendo Giosu\u00e8 Carducci negli anni del liceo; ma la sua sensibilit\u00e0 per la trasgressione e il successo dal 1885 lo port\u00f2 ad abbandonare un modello come quello carducciano, gi\u00e0 provinciale e superato in confronto a quanto si scriveva e si dibatteva in Francia, culla delle pi\u00f9 avanzate correnti di avanguardia - Decadentismo e Simbolismo. Il suo giornale gli assicurava l'arrivo di tutte le riviste letterarie parigine, e attraverso i dibattiti e le recensioni in esse contenuti, D'Annunzio pot\u00e9 programmare le proprie letture cogliendo i momenti culminanti dell'evoluzione letteraria del tempo.\nFu cos\u00ec che conobbe Th\u00e9ophile Gautier, Guy de Maupassant, Max Nordau e soprattutto Joris Karl Huysmans, il cui romanzo \"\u00c0 rebours\" costitu\u00ec il manifesto europeo dell'estetismo decadente. In un senso pi\u00f9 generale, le scelte di D'Annunzio furono condizionate da un utilitarismo che lo spinse non verso ci\u00f2 che poteva rappresentare un modello di valore \"alto\", ideale, assoluto, ma verso ci\u00f2 che si prestava a un riuso immediato e spregiudicato, alla luce di quelli che erano i suoi obiettivi di successo economico e mondano.\nLa filosofia tedesca e il vitalismo.\nD'Annunzio non esitava a \"saccheggiare\" ci\u00f2 che colpiva la sua immaginazione e che conteneva quegli elementi utili a soddisfare il gusto borghese e insieme elitario del \"suo pubblico\". D'altronde, a dimostrazione del carattere unitario del \"mondo dannunziano\", \u00e8 significativo il fatto che egli us\u00f2 nello stesso modo anche il pensiero filosofico, soprattutto tedesco.\nFra i filosofi contemporanei pi\u00f9 letti in Europa negli anni 1880 e 1890 furono senza dubbio Schopenhauer e Nietzsche. Da quest'ultimo soprattutto lo scrittore trasse alcuni importanti spunti e motivi per nutrire un universo di sentimenti e valori che appartenevano gi\u00e0 a lui da sempre, e continente agitato da venti di crisi nazionalistiche, preannunzio della Grande guerra.\nMolto si \u00e8 discusso su un preteso stravolgimento della filosofia nietzschiana da parte di D'Annunzio, ma tali elucubrazioni in realt\u00e0 non hanno ragione di essere. La scoperta di Nietzsche da parte del poeta abruzzese non avviene infatti sul piano ideologico, ma si configura come una suggestione letteraria. Le preoccupazioni del Vate erano infatti di indole artistica, non filosofica. D'altra parte il pensiero di Nietzsche, pur essendo stato talvolta oggetto di una generica adesione da parte di D'Annunzio, non fu mai sviluppato organicamente nelle creazioni del Vate che oltretutto non ebbe mai la pretesa di interpretarlo.\nIn particolare, la rielaborazione della figura del superuomo da parte di D'Annunzio avviene secondo una visione personale e una sensibilit\u00e0 che non sono quelle del filosofo tedesco. I raffinati esteti che popolano i romanzi dannunziani sono ben lontani dall'oltreuomo nietzschiano che raggiunge una conoscenza superiore perseguendo un cammino personale e una dura disciplina di vita. D'Annunzio, nonostante si fosse dichiarato ateo in giovent\u00f9, era affascinato dalle varie culture religiose, sia dal paganesimo sia dal cristianesimo (in particolare dal francescanesimo) fino all'occultismo e al panteismo, interpretate in un modo personalissimo, e non mutu\u00f2 quindi da Nietzsche gli aspetti di nichilismo derivati dal concetto della morte di Dio, proclamata dal tedesco; adottata una visione agnostica in campo religioso, come quella del collega Pascoli, probabilmente si riavvicin\u00f2 alla fede negli ultimi anni di vita. Da ci\u00f2 il suo panismo e il suo vitalismo, che permea tutta la sua opera: la pulsione vitale e sensuale che spinge l'esteta-superuomo alla conoscenza piena e alla fusione nel mondo e nella natura.\nI nuovi modelli narrativi.\nLa scelta di nuovi modelli narrativi e soprattutto linguistici - elemento questo fondamentale nella produzione dannunziana - comport\u00f2 anche, e forse soprattutto, l'attenzione verso nuove ideologie. Ci\u00f2 favor\u00ec lo spostamento del significato educativo e formativo che la cultura positivista aveva attribuito alla figura dello scienziato verso quella dell'artista, diventato il vero \"uomo rappresentativo\" di fine Ottocento - primo Novecento: \"\u00e8 pi\u00f9 l'artista che fonde i termini che sembrano escludersi: sintetizzare il suo tempo, non fermarsi alla formula, ma creare la vita\".\nL'amore per la Duse.\nSpregiudicatezza e narcisismo, slanci sentimentali e atteggiamenti dettati da puro calcolo furono alla base anche dei rapporti di D'Annunzio con le numerose donne della sua vita. Quella che sicuramente pi\u00f9 di ogni altra rappresent\u00f2 per lo scrittore un nodo intricato di affetti, pulsioni e di artificiose opportunit\u00e0 fu Eleonora Duse, l'attrice di fama internazionale con cui egli si leg\u00f2 dal 1898 al 1901. Non c'\u00e8 dubbio infatti che a questo nuovo legame debba essere fatto risalire il suo nuovo interesse verso il teatro e la produzione drammaturgica in prosa (\"Sogno di un mattino di primavera\", \"La citt\u00e0 morta\", \"Sogno di un tramonto D'Autunno\", \"La Gioconda\", \"La gloria\") e in versi (\"Francesca da Rimini\", \"La figlia di Iorio\", \"La fiaccola sotto il moggio\", \"La nave\" e \"Fedra\"). In quegli stessi anni, la terra toscana ispir\u00f2 al poeta la vita del \"signore del Rinascimento fra cani, cavalli e belli arredi\", e una produzione letteraria che rappresenta il punto pi\u00f9 alto raggiunto da D'Annunzio nel repertorio poetico.\nPoetica.\nIl percorso poetico di D'Annunzio, cominciato precocemente con \"Primo vere\" (1879), raccolta non priva di interesse e che si ispira all'opera carducciana, trova una sua prima autonomia espressiva in \"Canto novo\", dove gi\u00e0 si iniziano chiaramente a delineare alcune componenti essenziali della sua arte: la capacit\u00e0 di assimilare e rielaborare in forme del tutto personali le suggestioni e gli stimoli pi\u00f9 svariati, provenienti sia dalla storia e dalla mitologia sia dalle correnti letterarie e filosofiche contemporanee; una visione vitalistica e sensuale della realt\u00e0 di matrice classica o classicheggiante; l'elaborazione di un linguaggio il cui splendore e preziosit\u00e0 suggestiona e seduce ed \u00e8 esso stesso parte integrante di un mondo poetico espresso da una sensibilit\u00e0 squisita e raffinata. Tali componenti saranno ulteriormente sviluppate e approfondite nelle raccolte poetiche successive e in particolare nelle \"Elegie romane\" (1892), caratterizzate da un gusto eclettico di matrice decadentista in cui traspaiono gli echi pi\u00f9 eterogenei, da Ovidio a Dante e Petrarca, da Goethe (che qui costituisce il modello per D'Annunzio sotto il profilo metrico) a Algernon Swinburne.\nNel 1903 vennero pubblicati i primi tre libri delle \"Laudi\", che secondo molti critici costituiscono il momento pi\u00f9 alto dell'arte dannunziana e forse l'opera in versi pi\u00f9 celebre e celebrata di D'Annunzio. In particolare nell\"'Alcyone\", si riflettono i momenti pi\u00f9 felici della sua panica immersione nelle atmosfere dell'antichit\u00e0 classica (\"Ditirambi\", \"L'oleandro\"), in quelle della sua terra di origine, l'Abruzzo (\"I Pastori\") e, soprattutto, nei paesaggi toscani del Valdarno (\"Bocca d'Arno\"), del Pisano e della Versilia (\"La pioggia nel pineto\"). Ai consueti stimoli letterari (Ovidio, Dante, Carducci, i simbolisti, ecc.) e filosofici (in primo luogo Nietzsche) si aggiungono nell'Alcyone i sussidi derivanti da letture pi\u00f9 tecniche (dal dizionario botanico di Caruel ai trattati di agricoltura del Palladio) che fanno della raccolta un \"unicum\" nel panorama poetico del Novecento europeo. Per taluni critici l'Alcyone comincia ad aprire la strada a un altro capolavoro assoluto del D'Annunzio maturo: il \"Notturno\". Fondamentale nell'Alcyone \u00e8 la musicalit\u00e0 della lirica dannunziana, con l'ampio uso di parole onomatopeiche, come ne \"La pioggia nel pineto\": \nD'Annunzio e Giovanni Pascoli, l'altro grande poeta del Decadentismo italiano, si conoscevano personalmente, e, bench\u00e9 caratterialmente e artisticamente molto diversi, il Vate stimava il collega e recens\u00ec positivamente le liriche pascoliane; Pascoli, dal canto suo, considerava D'Annunzio come \"il suo fratello minore e maggiore\". Alla morte del Pascoli (1912) D'Annunzio gli dedic\u00f2 l'opera \"Contemplazione della morte\".\nLa narrativa dannunziana.\nLe giovanili \"Novelle della Pescara\" si ispirano al Verga pur presentando la propria gente abruzzese in uno stile barbaramente violento.\nD'Annunzio raggrupp\u00f2 i suoi romanzi in tre cicli:\nLa struttura \"ciclica\" dei romanzi fu ideata anche da altri scrittori ottocenteschi, per esempio Honor\u00e9 de Balzac (i \"cicli\" de La Commedia umana); Verga (Ciclo dei Vinti); Fogazzaro (tetralogia: \"Piccolo mondo antico\", \"Piccolo mondo moderno\", \"Il santo\", \"Leila\"); \u00c9mile Zola (I Rougon-Macquart; Tre citt\u00e0; I quattro evangeli).\nEstranei ai tre cicli sono il romanzo \"Giovanni Episcopo\", che risente dello psicologismo della narrativa russa (in particolare F\u00ebdor Dostoevskij), e \"Forse che s\u00ec forse che no\", che esalta il mito eroico dell'aviazione.\nOratoria politica.\nNegli anni immediatamente precedenti il Primo conflitto mondiale, nella mentalit\u00e0 collettiva e negli ambienti culturali di tutta l'Europa si afferm\u00f2 un diffuso atteggiamento ottimistico e di esaltazione, non di rado accompagnato da contenuti politico-ideologici. Questo stato d'animo generale, legato al clima culturale della Belle \u00c9poque d'inizio secolo, fu poi ribattezzato Superomismo, sulla base di una lettura personale dei testi di Nietzsche; tutt'oggi il dibattito su quest'argomento non \u00e8 ancora concluso. D'Annunzio intu\u00ec lo smisurato potere che si pu\u00f2 trarre dai mezzi di comunicazione di massa e compartecip\u00f2 a questo fenomeno fino a divenirne uno dei maggiori propugnatori.\nIl piacere fisico e gestuale della parola ricercata, della sonorit\u00e0 fine a s\u00e9 stessa, della materialit\u00e0 del suono proposta come aspetto della sensualit\u00e0, aveva gi\u00e0 caratterizzato la poetica delle \"Laudi\"; ma con le opere teatrali egli aveva maturato uno stile il cui scopo era conquistare fisicamente il pubblico in un rapporto sempre pi\u00f9 diretto e meno letterario. Facendo leva sul \"mito di Roma\" e su una vasta mitologia nazionale post-risorgimentale, cre\u00f2 un modulo retorico dall'aspetto al contempo combattivo ed elitario: l'abbandono della prosa letteraria e l'immersione nel rito collettivo della guerra si present\u00f2 come un tentativo di conquistare la folla, da un lato per dominarla dall'altro per annullarsi in essa, nell'ideale comunione totale tra capo e popolo. E in queste orazioni il popolo prendeva le forme impressionistiche dell'\u00abumanit\u00e0 agglomerata e palpitante\u00bb, mentre il capo era un re-filosofo, ora riproposto come profeta della patria.\nLa retorica bellica di D'Annunzio trov\u00f2 un largo consenso nella popolazione, affascinata dal suo carisma e dall'aura di misticit\u00e0 che lo circondava. Egli elabor\u00f2 in questo modo un immaginario per la propaganda interventista, la quale sar\u00e0 la premessa e il prototipo della propaganda fascista nel primo dopoguerra.\nD'Annunzio e la musica.\nSin dall'infanzia, Gabriele D'Annunzio ebbe un rapporto strettissimo con la musica, tanto da prendere lezioni di pianoforte e contemporaneamente di violino dietro suggerimento del padre. D'Annunzio possedeva un violino prodotto probabilmente da Jakobus Steiner (1617 - 1683), uno dei pi\u00f9 illustri liutai del Tirolo. Il Vate era pi\u00f9 legato a Gasparo da Sal\u00f2 che al sommo Antonio Stradivari. L'amore per Gasparo da Sal\u00f2 e per il violino \u00e8 rintracciabile anche nelle stanze e nei giardini del Vittoriale. Nella villa di Gardone Riviera c'\u00e8 una parte del giardino che ha la forma di un violino ed \u00e8 chiamata \"giardino delle danze\". La stanza della musica, quella che ospitava le esecuzioni intime di Luisa Baccara al pianoforte, recava inizialmente il nome di \"Camerata di Gasparo\", proprio in onore al padre del violino moderno.\nD'Annunzio sapeva suonare anche la chitarra e spesso trascorreva il pomeriggio con essa. Era un finissimo conoscitore dell'opera musicale: privilegiava il sinfonismo di Ludwig van Beethoven, la poesia pianistica di Fryderyk Chopin e di Robert Schumann, il lirismo di Giuseppe Verdi e non dimenticava mai di prestare attenzione anche ai capolavori e alle innovazioni della sua epoca. Disdegnava la banda di Pescara, da lui definita \"brigantesca\", e frequentava i concerti dei \"quintetti sgambatiani\" che Giovanni Sgambati, discepolo di Franz Liszt, teneva a Roma nella Sala Dante, alla presenza della Regina Margherita.\nAmicizie, collaborazioni e inimicizie.\nEra intimo amico di Francesco Paolo Tosti, il cosiddetto \"Re della romanza\". D'Annunzio forn\u00ec a Tosti numerosi testi da musicare. Il pi\u00f9 famoso \u00e8 uno dei capolavori della canzone napoletana: \"A vucchella\". Scritta da D'Annunzio nel 1892, in seguito ad una scommessa con Ferdinando Russo al tavolino del Caff\u00e8 Gambrinus di Napoli, divenne un successo internazionale quando fu cantata da Enrico Caruso. Russo diede il testo a Tosti, che lo music\u00f2, e la celeberrima canzone fu pubblicata da Ricordi nel 1904 con la sua data di composizione. Tra le altre romanze di Tosti, con i versi di D'Annunzio, merita d'esser ricordata anche \"L'alba separa dalla luce l'ombra\", famosissima lirica tratta dalle \"Quattro canzoni dell'Amaranta\". D'Annunzio intu\u00ec il valore dell'opera verista, ma fu sempre riluttante nei suoi confronti. Defin\u00ec Pietro Mascagni \"il capobanda\" e scrisse un pamphlet dallo stesso titolo che apparve su \"Il Mattino\" di Napoli il 3 settembre 1892. D'Annunzio reclamava un ritorno all'antica musicalit\u00e0 d'origine classica.\nDivenne amico di Giacomo Puccini e col grande compositore si tent\u00f2 la collaborazione per comporre due drammi storici: \"Rosa di Cipro\" e \"La crociata dei fanciulli\". Il carteggio tra i due, di recente pubblicazione, mostra proprio queste due forze culturali, tutte tese a entrare in contatto per creare un assoluto capolavoro.\nD'Annunzio leg\u00f2 anche con Arturo Toscanini e memorabile \u00e8 il concerto che Toscanini tenne con l'orchestra del Teatro alla Scala nel 1920 a Fiume. D'Annunzio scrisse a Toscanini nel giugno di quell'anno: \u00ab\u2026 Venga a Fiume d'Italia, se pu\u00f2. \u00c8 qui oggi la pi\u00f9 risonante aria del mondo. E l'anima del popolo \u00e8 sinfoniale come la sua orchestra. I Legionari attendono il Combattente che un giorno condusse il coro guerriero\u00bb.\nToscanini fu accompagnato nella citt\u00e0 dannunziana da Leone Sinigaglia e Italo Montemezzi. La citt\u00e0 di Fiume era una sorta di citt\u00e0 musicale. La musica era la pi\u00f9 intima compagna dei cittadini e nello statuto della citt\u00e0 v'era scritto: \u00ab\"Excitat auroram\"\u00bb, eccita l'alba.\nD'Annunzio disse ai suoi legionari dopo l'esercitazione del mattino: \u00abGuardatelo, guardategli la mano che tiene lo scettro. Il suo scettro \u00e8 una bacchetta, leggera come una verga di sambuco; e solleva i grandi flutti dell'orchestra, sprigiona i grandi torrenti dell'armonia, apre le cateratte della grande fiumana, scava le forze dal profondo e le rapisce al sommo, frena i tumulti e li riduce in sussurri, fa la luce e l'ombra, fa il sereno e la tempesta, fa il lutto e il giubilo\u00bb. Quella stessa sera vi fu il concerto che prevedeva musiche di Beethoven, Giuseppe Verdi (\"I vespri siciliani\"), Wagner, Sinigaglia (\"Suite Piemonte\") e di Respighi (\"Le fontane di Roma\"). Il legame con Toscanini non termin\u00f2 dopo l'esperienza di Fiume. Il Vate invitava spesso Toscanini e sua figlia al Vittoriale.\nD'Annunzio prest\u00f2 numerosi suoi testi alla scena musicale. \"La figlia di Iorio\" fu musicata da Alberto Franchetti, famoso per aver concesso ad Umberto Giordano il testo dell\"'Andrea Chenier\"; \"Francesca da Rimini\" da Riccardo Zandonai che ne trasse un'opera dal valore autentico, \"Parisina\" da Pietro Mascagni, \"La Pisanella\" e \"La Nave\" ad Ildebrando Pizzetti, il pi\u00f9 grande compositore influenzato dal dannunzianesimo assieme a Gian Francesco Malipiero e autore della \"Sinfonia del Fuoco\" per \"Cabiria\", il kolossal cui aveva collaborato anche D'Annunzio. Non solo agli italiani finirono i grandi capolavori scenici del Vate: le musiche di scena per \"Fedra\" vennero composte da Arthur Honegger, mentre Claude Debussy scrisse le musiche di scena per \"Le martyre de Saint S\u00e9bastien\", tragedia pagana mista a simboli cristiani.\nProfonda amicizia lo leg\u00f2 anche al pittore Adolfo De Carolis, marchigiano, suo illustratore preferito, cui affid\u00f2 l'illustrazione di molte opere letterarie, tra cui La figlia di Iorio, le Laudi, la Francesca da Rimini, la Fedra e il Notturno. D'Annunzio per l'illustrazione delle sue edizioni era molto esigente e controllava lo stile e ogni particolare dell'opera, al fine di dar loro un aspetto ricercato e prezioso, sull'esempio delle opere pi\u00f9 celebri del Rinascimento.\nLa musica nelle opere di D'Annunzio.\nLa maggior parte delle opere scritte da D'Annunzio contiene riferimenti espliciti alla musica. \"Il piacere\" divenne ben presto il testo \"sacro\" dell'estetismo, assieme al \"Dorian Gray\" di Wilde e \"A rebours\" di Huysmans. Il suo protagonista, l'esteta e raffinato Andrea Sperelli, conosce ad un concerto Elena Muti, la donna che amer\u00e0. La cornice dell'innamoramento \u00e8 Beethoven. La \"Sonata al chiaro di luna\" diventa il simbolo ed emblema di un amore che sta scoccando. D'Annunzio immortala il momento magico, fatato, attraverso le note dell'andante sostenuto. Il romanzo contiene altri riferimenti a brani celebri e non. Maria Ferres, la seconda amata di Sperelli, \u00e8 un'abile pianista che esegue preludi di Bach e pezzi sognanti di Schumann. D'Annunzio sembra quasi farsi beffe dei lettori poco esperti dell'arte: in un passo, si parla di una \"Gavotta delle dame gialle\" composta da Jean-Philippe Rameau, ma il francese non ha mai composto nessun pezzo con questo titolo.\nNe \"Il trionfo della morte\", Giorgio Aurispa, il protagonista, si imbatte in una stanza del suo palazzo, colma di memorie d'arte musicali:\n\u00abNella terza stanza, severa e semplice, le memorie erano musicali, venivano dai muti strumenti. Sopra un lungo cembalo levigato, di palissandro, ove le cose si riflettevano come in una sfera, riposava un violino nella sua custodia. Sopra un leggio una pagina di musica si sollevava e si abbassava ai soffli dell'aria, quasi in ritmo con le tende.\nGiorgio si avvicin\u00f2. Era una pagina di un Mottetto di Felix Mendelssohn: Dominica II post Pascha...\nGiorgio apr\u00ec la custodia, guard\u00f2 il delicato strumento che dormiva in un velluto color d'oliva, con le sue quattro corde intatte. Preso come da una curiosit\u00e0 di svegliarlo, egli tocc\u00f2 il cantino che diede un gemito acuto facendo vibrare tutta la cassa. Era un violino di Andrea Guarneri, con la data del 1680.\nLa figura di Demetrio, alta, smilza, un po' curva, con un collo lungo e pallido, con i capelli rigettati indietro, con la ciocca bianca sul mezzo della fronte, riapparve\u00bb.\nUn'altra memoria musicale del romanzo \u00e8, senza dubbio, il ricordo del \"Tristano e Isotta\", in cui il protagonista si getta nella memoria profonda cercando di godere ancora della scena passionale e magica.\n\"Le vergini delle rocce\" \u00e8 il suo unico romanzo in cui non compare nessun riferimento preciso alle composizioni, ma la musica qui \u00e8 data dalla glorificazione della bellezza sonora scaturita dall'acqua:\nNei \"Taccuini\" e ne \"Le faville del maglio\" sono numerose le citazioni da compositori antichi poco noti, come i due madrigalisti ferraresi Filippo Nicoletti e Giovanni Maroni. Queste citazioni hanno il carattere di un gioco di erudizione e di ricerca del \u201ctesto raro\u201d, come spiegato da Gian Francesco Malipiero nel suo saggio \"Ariel Musicale\".\nL'opera poetica, infine, \u00e8 tutta permeata da una musicalit\u00e0 eccezionale, riscontrabile in maniera molto chiara anche nella prosa dannunziana. Le liriche dell'Elettra, invece, contengono alcuni omaggi ai grandi ingegni musicali dell'Italia (Giuseppe Verdi e Bellini). L'Alcyone, per\u00f2, \u00e8 il capolavoro della musicalit\u00e0 lirica di D'Annunzio: basti pensare alla grandezza de \"La pioggia nel pineto\", il pi\u00f9 grande esempio di partitura musicale dannunziana.\nD'Annunzio e Wagner.\nD'Annunzio pubblic\u00f2 tre articoli nel 1893: gli articoli apparsi su \u201cLa Tribuna\u201d, il 23 luglio, il 3 e il 9 agosto, erano dedicati a \"Il caso Wagner\". In questi articoli D'Annunzio prende ufficialmente le difese del compositore e va contro Friedrich Nietzsche, uno dei suoi filosofi d'elezione. D'Annunzio difende il lavoro moderno di Wagner e dice: \u00abIl filosofo si mette fuori del suo tempo, mentre l'artefice rientra nel suo tempo. Ma l'uno, pur glorificando la vita, spazia in un dominio puramente speculativo; mentre l'altro realizza le sue astrazioni nella forma concreta dell'opera d'arte\u2026 Per Nietzsche, quindi, l'autore del Parsifal non \u00e8 un artefice di musica\u2026 egli concede che in questo il Wagner possa a buon diritto apparirci come un creatore e un novatore di primo ordine, avendo infinitamente aumentato la potenza espressiva della musica. Ma la concezione \u00e8 subordinata all'ipotesi che la musica possa talora non essere musica, s\u00ec bene un linguaggio, una specie di ancilla dramaturgica. Togliete la musica wagneriana dalla protezione dell'ottica teatrale - egli dice - e avrete semplicemente della cattiva musica, la peggior musica che sia mai esistita. Qui \u00e8 il grossolano errore, o la vana ingiustizia. Per me, e per i miei pari, la superiorit\u00e0 di Riccardo Wagner sta appunto in questo: che la sua musica \u00e8, in gran parte, bellissima ed ha un alto e puro valore di arte indipendentemente dalla faticosa macchinazione teatrale e dalla significazione simbolica sovrapposta\u00bb.\nLa musica di Wagner \u00e8 riccamente citata nel \"Trionfo\" tanto che il \"Tristano\" diventa fonte di ispirazione per l'opera ma anche follia per il protagonista.\n\"Il fuoco\" \u00e8 il romanzo in cui la musica troneggia. Uno dei personaggi \u00e8 addirittura Richard Wagner stesso, vecchio, prossimo alla morte (nel romanzo si fanno anche riferimenti a Claudio Monteverdi, a Caccini, alla sinfonia dell\"'Arianna\" di Benedetto Marcello, ma \u00e8 il compositore tedesco il vero protagonista musicale). D'Annunzio si identifica col protagonista, Stelio Effrena, come uno dei portatori della bara di Wagner, dopo la sua morte avvenuta a Venezia, fatto che in realt\u00e0 non avvenne, poich\u00e9 lo scrittore non era nella citt\u00e0 lagunare nel febbraio 1883.\nD'Annunzio e la cucina.\nSi racconta come, poco pi\u00f9 che adolescente al Collegio Cicognini, D'Annunzio abbia capitanato una rivolta contro la polpetta. Sin dall'inizio il poeta era noto come intenditore di cucina. Al Vittoriale, se doveva prender parte ad un pasto, si isolava nella \"Stanza della cheli\", la sala da pranzo dal pesante decoro in cui troneggia ancora oggi la tartaruga di bronzo, ricavata dal guscio della vera \"Cheli\", la tartaruga del Vate che mor\u00ec per indigestione di tuberose, monito all'ingordigia. Il Vate amava regalare alle sue amanti dolci, cioccolatini e marrons glac\u00e9s, di cui era particolarmente ghiotto; non apprezzava molto il vino, preferendo la semplice acqua, da sempre lodata nelle sue composizioni. \"Ottima \u00e8 l'acqua\": il verso di Pindaro faceva mostra di s\u00e9 sulle pareti del bagno al Vittoriale. Tuttavia durante il periodo francese bevve il vino (vini di Bordeaux e tra gli champagne il Mumm Cordon Rouge).\nPer il poeta il cibo \u00e8 una raffinata e stimolante metafora della seduzione; esso anticipa, richiama o sublima l'incontro d'amore (\"La finezza dei cibi aiuta l'armonia mentale\", scrisse):\nDurante gli anni del Vittoriale, i pranzi venivano prodotti da Albina, governante veneta chiamata \"Suor Intingola\", \"Suor Albina\" e \"Santa Cuciniera\", mentre chiamava s\u00e9 stesso \"il Priore\". Albina ha il compito di esaudire i desideri culinari del Vate, mentre Amelie Mazoyer, detta \"Aelis\", \u00e8 la governante delle donne di servizio, dette \"Clarisse\". Ogni tanto arrivavano anche delle \u201cbadesse\u201d di passaggio, ossia ammiratrici e donne di compagnia, che dovevano soddisfare i gusti sessuali del \"Comandante\".\nD'Annunzio fu anche cuoco: sappiamo di una speciale salsa:\nIl culatello Brozzi\nIl poeta rimase cos\u00ec stupito dalla bont\u00e0 ineguagliabile del parmense culatello prodotto dall'amico Renato Brozzi (arte tuttora fieramente portata avanti dal nipote, architetto e artista Fausto Brozzi), che non pot\u00e9 fare a meno di comunicargli le sensazioni che gli provocava assaporare \"un cos\u00ec bello e potente raggio di arte vera\":\nDalla lettera di Gabriele D'Annunzio a Renato Brozzi, 30 giugno 1931:\nD'Annunzio amava circondarsi di bicchieri di vetro soffiato, laccato, bordato, finemente decorato, di argenti singolari: tartarughe e pavoni segnaposto, tempestati di gemme, passerotti per stecchini, spremilimoni da piatto, pulcini portauovo.\nAmava il riso, la carne alla griglia quasi cruda, tutti i pesci, pernici e cacciagione e tartufi. Tra i formaggi gustava il cacio e tra i salumi amava il salamino pepato. Mangiava giornalmente 4-5 uova e fu un cultore della bistecca. Divorava la frutta, cotta o cruda, ad ogni pasto e fuori dai pasti. Preferiva le pesche-noci, l'uva, i mandarini, le banane ma soprattutto le fragole. Gli piaceva una macedonia composta di fette d'arancio e qualche goccia di liquore. Quando non era osservato, amava divorare una dozzina di gelati di seguito; il preferito era il sorbetto al limone. Cioccolatini erano sempre alla sua portata in una coppa sulla scrivania e apprezz\u00f2 a tal punto il \"parrozzo\" (tipico dolce abruzzese) da dedicargli dei versi.\nIl pomeriggio era solito prendere il t\u00e8 o un caff\u00e8 e latte (t\u00e8 e caff\u00e8 sempre con moderazione). Negli ultimi anni si ritirava nello studio verso mezzanotte e si faceva portare biscotti inglesi, mele cotte e il latte. Alle tre di notte capitava che il poeta mandasse agli amici cioccolatini, fiori e inviti a pranzo per il giorno dopo.\nAi grandi ristoranti preferiva le trattorie, sempre lodandone la familiarit\u00e0 con cui venivano preparate le pietanze.\nContributi alla lingua italiana.\nFu lui a stabilire in Italia, tra le tante varianti che allora si usavano, che la parola \"automobile\" fosse di genere femminile: lo fece in una lettera inviata a Giovanni Agnelli che gli aveva posto l'annosa questione (\"L'Automobile \u00e8 femminile. Questa ha la grazia, la snellezza, la vivacit\u00e0 di una seduttrice; ha inoltre una virt\u00f9 ignota alle donne: la perfetta obbedienza\").\nFu D'Annunzio che italianizz\u00f2 il sandwich chiamandolo tramezzino.\n\"Fusoliera\", \"velivolo\", \"folla oceanica\", \"scudetto\", \"vigili del fuoco\" e \"beni culturali\" sono espressioni che introdusse lo stesso Vate.\nArzente, italianizzazione del termine cognac, per Gabriele D'Annunzio avrebbe dovuto essere derivato da \"arzillo\" e da \"ardens\" (ardente) a indicare lo stato di euforia indotto dall'ebbrezza, o il calore che derivava dal bere l'alcolico.\nInvent\u00f2 il nome proprio Cabiria per l'eroina dell'omonimo film muto del 1914 del quale firm\u00f2 la sceneggiatura, il nome proprio Ornella e lo pseudonimo della scrittrice di romanzi rosa Amalia Liana Negretti Odescalchi, in arte Liala: il suo nome d'arte si deve proprio a un suggerimento di D'Annunzio: \"Ti chiamer\u00f2 Liala perch\u00e9 ci sia sempre un'ala nel tuo nome\". Fu D'Annunzio a coniare il termine \"Milite ignoto\" (dal latino \"miles ignotus\", cio\u00e8 \"soldato sconosciuto\") e, verso la fine della Grande guerra, vista la vittoria italiana sul Piave, il poeta decise che il \"sacro fiume d'Italia\" doveva cambiare l'articolo: se in passato il fiume era conosciuto come \"la\" Piave, fu dopo l'intervento di D'Annunzio che il fiume si chiamer\u00e0 \"il\" Piave. D'Annunzio ebbe questa idea per celebrare la \"potenza maschia\" del fiume che resistette al nemico e il Piave fu elevato a \"fiume sacro della Patria\".\nNel 1917 ribattezz\u00f2 la Rinascente dopo la ricostruzione seguita all'incendio che l'aveva completamente distrutta. Negli anni venti coni\u00f2 infine il termine Perdonanza per il giubileo celestiniano aquilano.\nL'attivit\u00e0 pubblicitaria di D'Annunzio.\nGabriele d'Annunzio fu anche tra i primi \"testimonial\" pubblicitari e creatore di slogan o marchi, per lo pi\u00f9 di prodotti gastronomici, alcuni dei quali legati alla sua regione d'origine.\nNel 1920 l'industriale abruzzese Luigi D'Amico fece assaggiare per primo il \"suo\" parrozzo, dolce tradizionale della regione da lui prodotto a livello industriale, al poeta pescarese che, estasiato, scrisse un madrigale in dialetto, \u201c\"La Canzone del parrozzo\"\u201d, il cui testo \u00e8 tuttora presente nelle confezioni in vendita del dolce:\nAi primi del Novecento il poeta sugger\u00ec il nome del liquore \"Aurum\", a base di brandy e infuso di arance, tipico di Pescara, al fondatore della fabbrica Amedeo Pomilio, in riferimento alle origini romane attribuite alla ricetta. La parola deriva dal gioco delle parole latine \"aurum\", che significa oro, e \"aurantium\", l'arancio.\nAnche il nome de La Rinascente, per gli omonimi attuali grandi magazzini di Milano e Roma, fu suggerito da Gabriele D'Annunzio a Senatore Borletti quando quest'ultimo rilev\u00f2 l'attivit\u00e0 commerciale ivi presente, i magazzini \"Aux Villes d'Italie\". (Il nome si rivel\u00f2 poi particolarmente indovinato quando la Rinascente di Milano fu completamente distrutta da un incendio e quindi ricostruita).\nFu testimonial dell'Amaro Montenegro che defin\u00ec \u00abliquore delle virtudi\u00bb e dell'Amaretto di Saronno.\nD'Annunzio lanci\u00f2 una propria linea di profumi, l'Acqua Nunzia.\nConi\u00f2 il nome Saiwa per l'omonima azienda di biscotti.\nD'Annunzio coni\u00f2 inoltre il termine \"fraglia\", unione dei termini \"fratellanza\" e \"famiglia\", che indica oggi molte associazioni veliche, tra cui la Fraglia della Vela di Riva del Garda.\nPer il nuovo stemma nobiliare della famiglia dell'industriale trentino Caproni, pioniere dell'aviazione italiana, al quale il re Vittorio Emanuele III aveva conferito il titolo di Conte di Taliedo (in riconoscimento dei meriti industriali e di supporto all'industria bellica durante la prima guerra mondiale), coni\u00f2 il motto, scritto sopra l'effigie di un caprone rampante: \"Senza cozzar dirocco\".\nCinema.\nI primi contatti.\nI primi contatti tra D'Annunzio con il cinema avvennero nel 1909 quando egli sigl\u00f2 un contratto che lo impegnava a fornire alla \"S.A.F.F.I.-Comerio\", poi \"Milano Films\", 6 soggetti originali all'anno dietro compenso di 2.000 lire ciascuno pi\u00f9 una quota dei guadagni. Ma egli si rese inadempiente e nel 1910 fu condannato dal Tribunale di Milano a restituire l'anticipo ricevuto, cosa che riusc\u00ec a non fare scappando in Francia per sottrarsi a questo e ad altri debiti.\nMaggiori risultati ebbe invece il rapporto con il produttore torinese Arturo Ambrosio con il quale nel 1911 lo scrittore sottoscrisse a Parigi un accordo che prevedeva, dietro compenso di 4.000 lire per ogni film, l'esclusiva per la riduzione di 6 delle sue opere gi\u00e0 edite, tra le quali \"La figlia di Jorio\", \"La nave\", \"L'innocente\" e \"La fiaccola sotto il moggio\", che saranno tutti realizzati negli anni 1911 e 1912 (alcuni di essi verranno ripresi in edizioni successive), ma anche in questo caso egli fu in parte inadempiente perch\u00e9 non forn\u00ec le sceneggiature che furono poi scritte da Arrigo Frusta.\nMaciste, il nuovo eroe di D'Annunzio.\nSuccessivamente D'Annunzio cre\u00f2 anche un celebre eroe cinematografico: Maciste. Tra il 1913 e il 1914 D'Annunzio firma un contratto cinematografico con il regista Giovanni Pastrone e l'attore Bartolomeo Pagano per la creazione di un kolossal italiano che faccia testa alle grandi opere dell'americano David W. Griffith. Il soggetto \u00e8 tratto dal romanzo \"Cartagine in fiamme\" di Emilio Salgari (morto suicida da qualche anno), dal romanzo \"Salammb\u00f4\" di Gustave Flaubert e da alcune cronache dell\"'Ab Urbe Condita\" dello scrittore augusteo Tito Livio. Il titolo, scelto dallo stesso D'Annunzio sar\u00e0 \"Cabiria\" in merito del nome della protagonista \"nata dal fuoco\" della guerra tra Roma e Cartagine; tuttavia mancava un protagonista maschile che tenesse testa a quello femminile. Studiando gli archivi della storia, D'Annunzio scoprir\u00e0 un poco noto eroe dell'antica Grecia di nome Mechisteo: uomo il quale si diceva avesse una forza sovraumana. D'Annunzio allora, come i moderni Superman e Spider-Man creer\u00e0 un eroe forzuto e vendicativo per\u00f2 dal cuore tenero dedito soltanto a proteggere le belle fanciulle e gli indifesi dai soprusi dei potenti e dei malvagi. Nasce cos\u00ec, per il film, Maciste, l'eroe dal cuore d'oro, sullo sfondo del disgraziato \"Don Chisciotte della Mancia\" di Miguel de Cervantes e dei cavalieri paladini dell'epoca di Carlo Magno e del ciclo bretone e arturiano di romanzi d'avventura.Nel 1915 Pagano e Pastrone, sempre ispirandosi al soggetto di D'Annunzio, gireranno il film \"Maciste, l'eroe buono\", con protagonista il fortunato personaggio. Tale figura sar\u00e0 la star di molti fortunati film muti che si propagheranno dal periodo degli anni venti fino al 1965. Nei soggetti originali Maciste \u00e8 uno scaricatore di porto (forse ispirato da una figura reale, uno dei \"camalli\" del porto di Genova) del presente il quale sconfigge dei banditi e dei crudeli imprenditori, mentre dagli anni cinquanta ai sessanta, con l'avvento in Italia del cinema peplum e kolossal, il personaggio di Maciste verr\u00e0 condotto indietro nel tempo all'epoca della Grecia mitologica di Omero ed Esiodo, venendo spesso confuso nelle azioni e nelle sceneggiature con l'eroe forzuto Eracle (Ercole).\nFilmografia di e su Gabriele D'Annunzio.\nFilm biografici.\nOltre ai film tratti dalle sue opere, D'Annunzio personaggio \u00e8 apparso anche in film biografici e storici, da protagonista e non, tra cui:\nAltro.\nUn film softcore erotico del 1921, con le didascalie attribuite a Gabriele D'Annunzio (in realt\u00e0 opera dei due registi, che si finsero invece essi stessi il figlio Gabriellino D'Annunzio), ha tra i protagonisti un attore-sosia, che interpreta un frate, e viene spacciato per D'Annunzio stesso.\nIl regista erotico Tinto Brass ha dichiarato invece di voler girare un film, che vorrebbe intitolare \"Eja, eja, alal\u00e0\", e dovrebbe raccontare la notte di D'Annunzio precedente l'impresa di Fiume.\nVie e luoghi intitolati a D'Annunzio.\nNei comuni maggiori d'Abruzzo molte vie, piazze e istituzioni sono dedicate a Gabriele D'Annunzio. A Pescara sono intitolati a D'Annunzio un viale del rione storico Portanuova, il liceo classico, la biblioteca provinciale presso il palazzo del Governo, il teatro monumentale della Riviera sud con l'obelisco di Vicentino Michetti jr (1910-1997), realizzato nel 1963 in occasione dei 100 anni della sua nascita, un busto commemorativo in piazza Italia, il Parco pineta\nD'Avalos, infine l'Universit\u00e0 degli Studi di Chieti-Pescara, insieme a un busto bronzeo conservato presso il Rettorato.\nA Chieti, D'Annunzio si fece realizzare dei piccoli busti, uno dei quali opera di Costantino Barbella, infine a Roma gli sono dedicati un istituto paritario, e il viale che da Piazza del Popolo sale al belvedere del Pincio."}
{"id": "2404666", "revid": "729019", "url": "https://it.wikipedia.org/wiki?curid=2404666", "title": "Airco DH.10", "text": "L'Airco DH.10 Amiens, identificato dopo il 1920 come de Havilland DH.10 Amiens, fu un bombardiere medio bimotore biplano sviluppato dall'azienda britannica Aircraft Manufacturing Company (Airco) nei tardi anni dieci del XX secolo e prodotto, oltre che dalla stessa, dalla nuova realt\u00e0 aziendale che la sostitu\u00ec.\nSviluppo del precedente DH.3 portato in volo per la prima volta nel 1916, sebbene realizzato in numerosi esemplari venne avviato alla produzione troppo tardi per entrare massicciamente in servizio durante la Prima guerra mondiale venendo utilizzati principalmente dalla Royal Air Force (RAF) nelle ultime fasi e dopo il termine del conflitto.\nStoria del progetto.\nIl DH.10 fu progettato da Geoffrey de Havilland per soddisfare i requisiti della Air Board A.2.b circa la realizzazione di un bombardiere diurno singolo o bimotore. Il velivolo fu basato sul precedente bombardiere Airco DH.3, che vol\u00f2 per la prima volta nel 1916, ma che fu respinto dal War Office perch\u00e9 si ritevena che il bombardamento strategico fosse ineffiicente come la configurazione a due motori gemelli.\nIl primo prototipo, equipaggiato con due motori Siddeley Puma da 186\u00a0kW in configurazione spingente, venne portato in volo per la prima volta il 4 marzo 1918. Inviato alla commissione di valutazione della RAF tuttavia, il rendimento di questo prototipo si dimostr\u00f2 ben al di sotto delle aspettative raggiungendo, alla quota di 4\u00a0572\u00a0m con il carico di bombe al completo, una velocit\u00e0 massima pari a solo 145\u00a0km/h. Le prestazioni espresse furono giudicate insufficienti per risultare efficace in un contesto operativo e per ovviare al problema fu necessario avviare una revisione del progetto originale adottando una nuova motorizzazione dalla maggior potenza ed installati in configurazione traente.\nIl secondo prototipo, identificato come Amiens Mark II ed equipaggiato con due motori Rolls-Royce Eagle VIII da 268\u00a0kW, vol\u00f2 per la prima volta nell'aprile del 1918 riuscendo a sviluppare prestazioni di molto superiori e dimostrando di essere a pieno carico pi\u00f9 veloce del DH.9A nonostante il DH.10 riuscisse a trasportare un carico bellico in bombe da caduta superiore del doppio. La scarsa disponibilit\u00e0 dei motori Eagles per\u00f2 condizion\u00f2 la possibilit\u00e0 di avviare il Mark II ad una produzione in serie, pertanto si dovette ricorrere ad una terza fase di sviluppo, versione poi diventata quella definitiva ed identificata come Amiens Mark III, che utilizzava i motori di progettazione statunitense Liberty L-12 pi\u00f9 facilmente reperibili sul mercato. A seguito dell'esito finalmente positivo delle prove in volo venne emesso un ordine per 1\u00a0291 esemplari destinati ai reparti di bombardamento della Royal Ari Force.\nImpiego operativo.\nI primi esemplari del DH.10 furono consegnati al No. 104 Squadron RAF nel novembre 1918 e impiegati in un'unica missione di bombardamento il 10 novembre dello stesso anno; successivamente l'armistizio pose fine alla Grande Guerra. Nel dopoguerra l'aereo fu utilizzato dal No. 120 Squadron RAF per effettuare consegne di posta indirizzata all'esercito di occupazione stanziato sul Reno. Il DH.10 venne destinato anche dal No. 97 Squadron RAF di stanza in India come supporto al Royal Army sulla frontiera di Nord-Ovest ed impiegato in missioni di bombardamento nel corso della terza guerra anglo-afghana. Il No. 216 Squadron RAF, stanziato in Egitto, venne anch'esso equipaggiato con gli DH.10 alcuni dei quali utilizzati per il servizio di posta aerea tra Il Cairo e Baghdad."}
{"id": "2404667", "revid": "935", "url": "https://it.wikipedia.org/wiki?curid=2404667", "title": "AMBA", "text": ""}
{"id": "2404670", "revid": "28592", "url": "https://it.wikipedia.org/wiki?curid=2404670", "title": "Principe d'Aragona", "text": ""}
{"id": "2404671", "revid": "125360190", "url": "https://it.wikipedia.org/wiki?curid=2404671", "title": "Ente confessionale", "text": "Un ente confessionale \u00e8 un ente sottoposto ad una confessione religiosa che gode di un determinato riconoscimento nell'ambito di uno Stato laico e destina le sue principali attivit\u00e0 al culto o materie connesse.\nGli enti confessionali godono di particolari vantaggi, fiscali ed organizzativi, ma necessitano in Italia (come in altre parti) di un legame organico con la Confessione di appartenenza, formato da due aspetti-requisiti:\nPosto che lo Stato non pu\u00f2 mai costituire un Ente ecclesiastico proprio per lasciar libera l'iniziativa religiosa, l'aspetto pi\u00f9 rilevante oltre alle varie esenzioni fiscali \u00e8 l'impossibilit\u00e0 per lo Stato stesso di intervenire all'interno dell'Ente, derogando a principi civilistici universali come il principio maggioritario nelle decisioni (solitamente gli enti ecclesiastici usano un principio gerarchico invece, o una \"Regola\"), o non entrando all'interno con sostituzioni, controlli, commissariamenti o amministrazioni giudiziarie.\n\u00c8 fatto salvo il caso di infrazioni penali e tributarie, oltre ad un certo margine comunque di cautela per evitare comportamenti abnormi.\nRiconoscimento.\nIn Italia il riconoscimento ad opera dello Stato e dei suoi apparati pubblici serve ogni qualvolta un ente ecclesiastico non possa ottenere un attestato per antico stato di possesso: sono i casi pi\u00f9 eclatanti di persone giuridiche presenti da tempo immemore (come la Santa Sede, la Tavola Valdese, gli entri centrali della Chiesa, i seminari, le parrocchie di antica istituzione e i capitoli) che non necessitano di alcun controllo.\nAltrimenti lo Stato offre due vie: il riconoscimento \"ex lege\", nei casi di enti particolarmente importanti ed evidenti nella loro struttura ed attivit\u00e0 (il caso della CEI, riconosciuta per legge); oppure la \"Procedura Nazionale Unitaria\", filtrata prima dalla Prefettura e poi dalla Direzione Centrale per gli Affari dei Culti presso il Ministero dell'Interno.\nLa seconda \u00e8 abbastanza articolata ed \u00e8 stata parificata e centralizzata per qualsiasi confessione per evitare discriminazioni ed abusi. \u00c8 strutturata in tre fasi:\nI requisiti per il riconoscimento che l'Autorit\u00e0 Pubblica deve controllare se sussistenti sono:\nL'ultimo dei quattro \u00e8 il pi\u00f9 importante e pi\u00f9 discrezionale, non essendoci un parametro fisso su cosa sia fine religioso e/o di culto o meno. Solitamente rientrano in queste attivit\u00e0 esercizio stretto del culto e cure delle anime, formazione del clero e dei religiosi, scopi missionari, catechesi, come evince dall'art. 16 della legge 222/1985. Le altre attivit\u00e0 come assistenza e beneficenza, istruzione, educazione, cultura e attivit\u00e0 commerciali o di lucro non rientrano come fini religiosi, anche se possono essere esercitati secondariamente dall'ente.\nL'art. 16 della legge n. 222/1985 sembra uniformarsi all'opinione di Ferraboschi, secondo cui le attivit\u00e0 di istruzione, educazione e cultura possono essere assimilate a quelle religiose, nello specifico all'istruzione religiosa dei fedeli. Per quanto riguarda invece le attivit\u00e0 di assistenza e beneficenza, bisogna distinguere tra gli enti che svolgono queste attivit\u00e0 in modo complementare (che perci\u00f2 possono essere qualificati come ecclesiastici) ed enti per i quali l'assistenza e la beneficenza costituiscono il fine istituzionale (per i quali si porrebbe la presunzione di laicit\u00e0).\nTipologie.\nGli enti ecclesiastici possono svolgere attivit\u00e0 di ogni genere, finanche lucrativa, purch\u00e9 il fine principale sia e rimanga quello di religione di culto, potendo esercitare le prime soltanto nei limiti consentiti dalle leggi. Inoltre le attivit\u00e0 profane ricadono interamente sotto la legislazione specifica a loro destinate. L'esempio pi\u00f9 ricorrente \u00e8 quello delle scuole private gestite da enti confessionali, che non potranno invocare nessun privilegio: sar\u00e0 l'ente che le gestisce ad avere quelle caratteristiche, ma non quell'attivit\u00e0 dell'ente. Ne conseguono alcune conseguenze pratiche particolari, come l'obbligo di tenere distinte le scritture contabili e la totale sottoposizione al diritto comune delle attivit\u00e0 profane e al regime speciale di quelle totalmente religiose.\nIl legislatore italiano ha evitato accuratamente di fornire legislativamente una definizione o un genus di ente ecclesiastico, rimanendo totalmente aperto.\nEnti a base associativa e fondatizia.\n\u00c8 una delle tipologie pi\u00f9 corpose ed antiche, specialmente per la religione cristiana e cattolica. Sono gli Istituti religiosi conosciuti spesso come ordini, corporazioni, congregazioni eccetera. Sono molto differenti tra loro per struttura ed attivit\u00e0, mantenendo in comune solo due aspetti, la vita di povert\u00e0 e castit\u00e0 dei membri e l'aspetto della comunit\u00e0.\nHanno due requisiti generici:\nNel caso della Chiesa Cattolica, questi due requisiti sono sufficienti per quegli enti di diritto pontificio, approvati direttamente dalla Santa Sede. Per quelli diocesani, ovvero pi\u00f9 piccoli e approvati e/o eretti da un Ordinario di una diocesi, servono altri due requisiti complementari, l'assenso delle Santa Sede per il riconoscimento civile e garanzie di stabilit\u00e0.\nSono previste anche le \"Societ\u00e0 di vita apostolica\" per membri senza voti religiosi ma che abbiano deciso di condurre una vita in comune secondo un proprio stile. Anche in questo caso servono tutti i requisiti degli istituti religiosi di diritto pontificio ed assenso della Santa Sede, ma anche un carattere non locale dell'organizzazione la cui diffusione deve essere allegata nella domanda di riconoscimento con una relazione.\nPer i fedeli laici cattolici sono previste associazioni pubbliche, con gli stessi requisiti delle societ\u00e0 di vita apostolica.\nEsistono infine associazioni private di fedeli e pubbliche che non possono per vocazione o motivi di ogni tipo o non vogliono ottenere il riconoscimento. In questo caso, rimanendo persone giuridiche private, mantengono comunque alcuni aspetti degli enti ecclesiastici, potendo l'Autorit\u00e0 ecclesiastica intervenire sulle attivit\u00e0.\nDiscorso a parte meritano le confraternite, anche se rientrano fra le associazioni di fedeli, a seconda dei casi pubbliche o private.\nInfine vanno annoverate tra le associazioni fondatizie le fondazioni di culto e soprattutto le chiese. Queste ultime per avere il carattere di Chiesa, devono essere aperte al pubblico, provviste di mezzi sufficienti per manutenzioni ed ufficiatura ed annesse ad un altro ente ecclesiastico, non necessaria a livello materiale quanto a livello funzionale."}
{"id": "2404672", "revid": "15756", "url": "https://it.wikipedia.org/wiki?curid=2404672", "title": "Episodi di Darkwing Duck", "text": "La seguente voce contiene la lista degli episodi della serie televisiva animata Darkwing Duck."}
{"id": "2404675", "revid": "30909", "url": "https://it.wikipedia.org/wiki?curid=2404675", "title": "Opera Mini", "text": ""}
{"id": "2404677", "revid": "34928", "url": "https://it.wikipedia.org/wiki?curid=2404677", "title": "Joseph Balsamo (romanzo)", "text": ""}
{"id": "2404684", "revid": "287204", "url": "https://it.wikipedia.org/wiki?curid=2404684", "title": "Gregorio Sciroli", "text": "Biografia.\nEgli era figlio di Salvatore Sciroli, un ripostiere al servizio del Duca di Caprigliano. Il duca fu padrino di Gregorio e sostenne il giovane compositore per gli studi che comp\u00ec presso il Conservatorio della Piet\u00e0 dei Turchini, nel quale fu ammesso il 1\u00ba ottobre 1732. Rimase presso questo istituto musicale per dieci anni studiando sotto la guida di Lorenzo Fago e Leonardo Leo. Terminati gli studi ebbe inizi\u00f2 la sua carriera operistica. Inizialmente si dedic\u00f2 alla composizione di lavori comici, come intermezzi, farsette e opere buffe, che rappresent\u00f2 nei teatri minori di Napoli, Roma e Palermo, ma successivamente, acquisita una certa fama, fu attivo principalmente nelle citt\u00e0 nell'Italia settentrionale, dove produsse per lo pi\u00f9 opere serie per Pisa, Venezia, Milano e Bologna.\nNei primi anni della sua carriera musicale fu anche insegnante di canto; tra i suoi allievi il pi\u00f9 celebre fu senz'altro il soprano castrato Giuseppe Aprile che fece il suo debutto napoletano al Teatro San Carlo nel dicembre del 1753 sotto il soprannome di \"il Scirolino\". Nel 1752 fu maestro di cappella al servizio del Principe di Bisignano e dal 1753 al 1757 direttore del Conservatorio di Palermo. Nel giugno del 1753 fu ingaggiato come secondo clavicembalista al San Carlo per la stagione 1753-4, anche se non pot\u00e9 assolvere pienamente a tali doveri in quanto era contemporaneamente impegnato a Palermo per la produzione dei propri lavori comici:\nNel 1756 inizi\u00f2 la propria collaborazione anche con il Teatro dei Fiorentini:\nMa gi\u00e0 nell\"'Avvertenza\", la quale venne posta da Pasquale Mililotti dinanzi al suo libretto \"La Marina di Chiaia\", viene riportato:\nIn questa furia febbrile gran parte dei librettisti e compositori napoletani producevano le opere buffe per i piccoli teatri partenopei.\nConsiderazioni sull'artista.\nCome compositore Sciroli appartenne alla schiera dei maestri meno significativi dell'opera buffa napoletana. Infatti i suoi lavori comici sono caratterizzati da un linguaggio melodico sterile, nonostante sia mitigato da effetti ritmici pi\u00f9 vivaci. Le sue opere serie, seppur composte con gran maestria e competenza, sono poco fantasiose; ad es. la sua \"Merope\", composta in un'epoca in cui diverse innovazioni iniziavano a farsi sentire all'interno dell'opera seria, si presenta come un lavoro tradizionalista in cui le arie, stereotipate in certe parti, seguono pedissequamente la forma dell'aria da capo."}
{"id": "2404686", "revid": "117844544", "url": "https://it.wikipedia.org/wiki?curid=2404686", "title": "Premi Emmy 1959", "text": "I Premi Emmy 1959 (11\u00aa edizione) furono consegnati in una cerimonia tenuta al \"Moulin Rouge Nightclub\" di Hollywood (California) il 6 maggio 1959. La cerimonia fu presentata da Raymond Burr. Per le candidature, furono presi in considerazione i programmi trasmessi tra il 1\u00ba gennaio 1958 e il 28 febbraio 1959."}
{"id": "2404687", "revid": "287204", "url": "https://it.wikipedia.org/wiki?curid=2404687", "title": "Vitrectomia", "text": "La vitrectomia \u00e8 un intervento chirurgico oftalmico che consiste nell'asportazione del corpo vitreo (ossia del liquido contenuto nella cavit\u00e0 principale del bulbo oculare), il quale viene sostituito con un mezzo analogo (sostituto vitreale).\nLa vitrectomia si effettua quando il corpo vitreo \u00e8 divenuto opaco in seguito a emorragie (emovitreo), ma anche per infiammazioni oppure in seguito a trazioni sulla retina (che si pu\u00f2 essere danneggiata). Inoltre, potrebbe essere necessario l'intervento in presenza di membrane epiretiniche o di corpi estranei all'interno del bulbo oculare.\nLa vitrectomia \u00e8 utile per evitare che insorgano patologie oculari pi\u00f9 gravi. Tuttavia, essendo un intervento delicato, presenta alcuni rischi. Le complicanze principali sono: distacco di retina, sanguinamenti, opacizzazione del cristallino e glaucoma. \nOggi per l'esecuzione dell'intervento si utilizzano tecniche di chirurgia miniinvasiva con strumenti di calibro ridotto (25-23 gauge). Tali tecniche consentono di eseguire l'intervento senza ricorrere a suture. L'intervento \u00e8 divenuto molto pi\u00f9 veloce e sicuro rispetto al passato.\nAnestesia.\nL'anestesia pu\u00f2 essere sia locale, \"cavallo di Troia\", sia generale. Vengono applicate iniezioni peribulbari o retrobulbari per desensibilizzare l'occhio.\nConvalescenza.\nIn alcuni casi, quando si applica durante l'operazione gas o olio siliconico, la convalescenza impone di rispettare un particolare posizionamento dell'occhio. Spesso si chiede di tenere lo sguardo fisso al suolo. Questa posizione permette alla bolla di gas o di olio siliconico di esercitare una pressione sulla parte della retina che deve essere tenuta in posizione durante il processo di guarigione.\nSono prescritti colliri o pomate da usare quotidianamente. Inoltre l'occhio operato non deve assolutamente essere strofinato."}
{"id": "2404695", "revid": "287204", "url": "https://it.wikipedia.org/wiki?curid=2404695", "title": "Enrico di Trast\u00e1mara", "text": "Nome di vari membri della dinastia Trast\u00e1mara: "}
{"id": "2404696", "revid": "486946", "url": "https://it.wikipedia.org/wiki?curid=2404696", "title": "PowerBook 540c", "text": ""}
{"id": "2404697", "revid": "339392", "url": "https://it.wikipedia.org/wiki?curid=2404697", "title": "Trono di Castiglia e Le\u00f3n", "text": ""}
{"id": "2404698", "revid": "74801", "url": "https://it.wikipedia.org/wiki?curid=2404698", "title": "Casa di Borgogna", "text": "Con il termine di casa di Borgogna si distinguono diverse dinastie che presero il nome appunto dalla regione della Borgogna. \nPer esemplificare meglio la storia di queste casate, va ricordato che il territorio degli antichi Burgundi e poi del Regno di Borgogna, a partire circa dal X secolo, si era ridotto ormai a due grandi feudi contigui: l'uno era vassallo del Regno di Francia ed era il Ducato di Borgogna, l'altro era invece rimasto vassallo del Sacro Romano Impero ed era una contea, la cosiddetta Franca Contea di Borgogna)."}
{"id": "2404699", "revid": "216795", "url": "https://it.wikipedia.org/wiki?curid=2404699", "title": "Muscolo obliquo superiore", "text": "Il muscolo obliquo superiore (o trocleare, perch\u00e9 impegna la struttura fibrosa detta troclea) \u00e8 uno dei sei muscoli striati che consente il movimento del bulbo oculare.\nOrigine ed inserzione.\nOrigina dal contorno mediale del foro ottico e si dirige avanti sul tetto dell'orbita con un tendine che passa per la troclea, un piccolo anello fibrocartilagineo posto nell'angolo supero-mediale del tetto dell'orbita. Superata la troclea cambia direzione e si dirige lateralmente, inserendosi sul quadrante supero-esterno dell'emisfero posteriore del bulbo oculare per inserirsi sulla sclera, obliquamente e dietro l'equatore.\nInnervazione.\n\u00c8 innervato dal nervo trocleare.\nAzione.\nL'azione di questo muscolo consiste nello spostare il polo posteriore del bulbo oculare in alto e medialmente, permettendo cos\u00ec all'occhio di ruotare in basso e lateralmente (abduzione e abbassamento con extrarotazione)."}
{"id": "2404701", "revid": "1543377", "url": "https://it.wikipedia.org/wiki?curid=2404701", "title": "Apache Mobile Filter", "text": "Apache Mobile Filter \u00e8 un modulo Open Source per Apache creato da Idel Fuschini, che permette agli sviluppatori web di avere le informazioni sulle caratteristiche dei dispositivi mobili.\nCaratteristiche.\nAl momento dell'avvio del server il modulo mobile carica il device repository di WURFL precedentemente scaricato oppure direttamente dal sito ufficiale, una volta completato il caricamento il modulo identifica il dispositivo mobile e restituisce come variabili d'ambiente le sue caratteristiche.\nDurante il tempo si sono aggiunti altri moduli che si agganciano al modulo base, come l'Image Rendering, Carrier Detection.\nPiattaforme supportate.\nIl modulo si basa su una libreria mod perl2, una volta caricata, qualsiasi altro linguaggio web pu\u00f2 utilizzarla quindi php, jsp, Ruby, Perl, eccetera."}
{"id": "2404704", "revid": "486946", "url": "https://it.wikipedia.org/wiki?curid=2404704", "title": "Galleria L'Attico", "text": ""}
{"id": "2404705", "revid": "4175", "url": "https://it.wikipedia.org/wiki?curid=2404705", "title": "Goldfinger", "text": "Goldfinger pu\u00f2 riferirsi a:"}
{"id": "2404709", "revid": "986213", "url": "https://it.wikipedia.org/wiki?curid=2404709", "title": "Conclave del 1492", "text": "Il conclave del 1492 venne convocato a seguito della morte di papa Innocenzo VIII e si concluse con l'elezione di papa Alessandro VI.\nLo svolgimento.\nIl conclave si svolse nei primi giorni di agosto, negli stessi giorni in cui Cristoforo Colombo si accingeva a partire da Palos per scoprire quella che in seguito sarebbe stata chiamata \"America\". I 23 cardinali entrarono in conclave, nella cappella Sistina, il 6 agosto 1492. Il nuovo papa fu eletto l'11 agosto. L'incoronazione, e dunque l'inizio del suo pontificato, avvenne il 26 agosto.\nDiscussioni storiografiche.\nIl nepotismo fu certamente uno dei peggiori mali della chiesa rinascimentale, gi\u00e0 deplorato da Dante nel medioevo: i papi cercavano di elevare politicamente la loro famiglia, anche a scapito dello stato della Chiesa, parti del quale venivano date in feudo ai nipoti o ai figli (molti papi di quest'epoca ebbero figli, ma \u00e8 accertato storicamente che solo papa Borgia continu\u00f2 ad averli anche dopo l'elezione al soglio pontificio). Inevitabilmente legato al nepotismo, fu la simonia, attraverso la quale le pi\u00f9 importanti famiglie italiane dell'epoca, che annoveravano fra i propri ranghi almeno un cardinale, si contendevano l'ambito trono papale, che, oltre al prestigio della sede, permetteva di \"\u201csistemare\u201d\" i propri familiari.\nMolto si \u00e8 discusso e si discute ancora sulla possibile elezione simoniaca di papa Borgia. La maggior parte degli storiografi propende per l'elezione simoniaca, anche se non mancano tentativi apologetici recenti (Soranzo e Ferrara): l'incertezza, e con essa la discussione, rimane, per la mancanza di una prova documentaria certa. Il Martina comunque afferma:"}
{"id": "2404713", "revid": "125948384", "url": "https://it.wikipedia.org/wiki?curid=2404713", "title": "Massimo Turci", "text": "Biografia.\nFiglio di due antiquari, incomincia l'attivit\u00e0 di attore bambino per caso a undici anni, recitando nel film \"Fari nella nebbia\" (1942) e interpretando poi piccole parti in altre tre pellicole durante la guerra. Al termine del conflitto incomincia a recitare prima davanti ai microfoni dell'EIAR in programmi destinati ai ragazzi, poi nella prosa, sia in teatro sia nei radiodrammi con la Compagnia di prosa della Rai, prevalentemente presso la sede di Radio Roma.\nSuccessivamente entra nel mondo del doppiaggio cinematografico all'interno nella cooperativa CDC, dove diventa una delle principali voci giovanili. Doppi\u00f2 attori come Anthony Perkins, Alain Delon, Ryan O'Neal a Russ Tamblyn. Come direttore di doppiaggio ha diretto tutti i film di Luigi Magni e quelli di Mario Monicelli a partire dal film \"Camera d'albergo\" (1981). Nel 1999 si ritira dall'attivit\u00e0 artistica.\n\u00c8 stato sposato con la doppiatrice Serena Verdirosi, dalla quale ha avuto un figlio, Francesco."}
{"id": "2404715", "revid": "2127271", "url": "https://it.wikipedia.org/wiki?curid=2404715", "title": "Isole Auckland", "text": "Le isole Auckland sono un gruppo insulare dell'Oceano Pacifico che si trova circa 500\u00a0km a sud della Nuova Zelanda, cui appartengono politicamente. Insieme alle Isole degli Antipodi, Bounty, Campbell e Snares, le Isole Auckland sono state inserite nel 1998 nell'elenco dei Patrimoni dell'umanit\u00e0 dell'UNESCO, col nome unitario di Isole sub-antartiche della Nuova Zelanda.\nL'arcipelago ha una superficie di 606\u00a0km\u00b2 ed in passato \u00e8 stato utilizzato come base per la caccia alle balene, mentre oggi \u00e8 disabitato.\nGeografia.\nL'isola principale \u00e8 l'Isola Auckland e d\u00e0 il suo nome a tutto il gruppo di isole; essa si estende su di una superficie di 510 chilometri quadrati ed \u00e8 lunga circa 42 chilometri. Ha una costa molto frastagliata ed un terreno tutt'altro che pianeggiante, con picchi che si innalzano oltre i 600 metri d'altezza. I picchi pi\u00f9 alti sono Cavern Peak (650\u00a0m), Mount Raynal (635\u00a0m), Mount D'Urville (630\u00a0m), Mount Easton (610\u00a0m) e la Torre di Babele (550\u00a0m).\nLa parte meridionale dell'isola si allarga fino ad avere una larghezza di 26 chilometri. Qui uno stretto canale (conosciuto come Carnley Harbour o Adams Straits) separa l'isola Auckland dall'Isola Adams, un fazzoletto di terra di circa 100 chilometri quadrati, di forma simile ad un triangolo, ancora pi\u00f9 montagnosa (il Mount Dick raggiunge i 660 metri d'altezza). Il canale \u00e8 ci\u00f2 che resta del cratere di un vulcano estinto, mentre l'isola Adams e la parte meridionale dell'isola Auckland formano quello che era il bordo del cratere.\nCi sono numerose altre isolette che fanno parte dell'arcipelago, alcune poco pi\u00f9 che scogli; le maggiori sono Disappointment Island (che si trova 10 chilometri a nordovest dell'isola principale) e l'Isola Enderby (1 chilometro a nord dell'isola principale), ma entrambe non arrivano ai 5 chilometri quadrati.\nStoria.\nCon ogni probabilit\u00e0 le Isole Auckland sono state scoperte per la prima volta da popolazioni polinesiane, delle quali alcuni archeologi hanno trovato resti di insediamenti risalenti forse al XIII secolo, soprattutto sull'Isola Enderby. \nIl 18 agosto 1806 il cacciatore di balene \"Abraham Bristow\" riscopr\u00ec le isole, ormai disabitate, e le battezz\u00f2 \"Lord Auckland's\" in onore dell'amico di suo padre, \"William Eden, primo barone di Auckland\". L'anno successivo l'Impero britannico rivendic\u00f2 il possesso dell'arcipelago. Gli esploratori Jules Dumont d'Urville e James Clark Ross visitarono le isole rispettivamente nel 1839 e nel 1840.\nA met\u00e0 del XIX secolo ci furono alcuni tentativi di fondare colonie sulle isole dell'arcipelago. Alcuni cacciatori di balene costruirono insediamenti temporanei, un piccolo gruppo di M\u0101ori immigr\u00f2 dalle isole principali della Nuova Zelanda e \"Charles Enderby\" propose la fondazione di una comunit\u00e0 basata sull'agricoltura e sulla caccia alla balena. Questo insediamento, fondato nel 1850 a Port Ross, dur\u00f2 due soli anni.\nLe coste rocciose delle isole si sono rivelate estremamente insidiose per un gran numero di imbarcazioni Nel 1864 naufrag\u00f2 la \"Grafton\", nel 1865 la \"Invercauld\", mentre nel 1866 si ebbe uno dei pi\u00f9 famosi naufragi neozelandesi, quello della \"General Grant\", che trasportava lingotti d'oro; l'anno successivo vennero recuperati 10 uomini che facevano parte dell'equipaggio e che erano riusciti a sopravvivere per tutto quel tempo sull'Isola Auckland, ma del carico non si trov\u00f2 pi\u00f9 traccia (anche perch\u00e9 tutt'oggi non si sa con esattezza dove la nave fece naufragio).\nDopo altri naufragi che costellarono tutta la parte finale del XIX secolo, nel 1907 si verific\u00f2 un ulteriore episodio, quello del \"Dundonald\", al largo di Disappointment Island. A causa dell'alta probabilit\u00e0 di naufragi nei dintorni di queste isole, quell'anno le autorit\u00e0 decisero di istituire un deposito di viveri e vettovaglie nella zona di Port Ross.\nFra il 1942 e il 1945 l'arcipelago ospit\u00f2 una stazione meteorologica, come parte di un programma di sorveglianza delle coste condotto da scienziati volontari e conosciuto per ragioni di sicurezza come \"The Cape Expedition\". Nel 1947 il governo britannico trasfer\u00ec la sovranit\u00e0 dell'arcipelago alla Nuova Zelanda\nEcologia.\nNel marzo del 2000 la \"Manaaki Wenhua Landcare Research\", nell'ambito delle ricerche sulla biodiversit\u00e0 e sui processi dell'ecosistema, ha effettuato una spedizione sull'isola nei pressi di Port Ross all'estremit\u00e0 nord dell'arcipelago; tale spedizione ha suggerito che le variet\u00e0 presenti di funghi sono molte pi\u00f9 che sulle Isole Campbell, ed in particolare per gli ascomiceti presenti nel ciclo di decomposizione del legno si tratta di variet\u00e0 pi\u00f9 numerose che nel resto dei territori della Nuova Zelanda.\nLo stesso \"Manaaki Wenhua Landcare Research\" presenta online un erbario dei funghi delle Isole Auckland che contiene ben 104 specie diverse. \u00c8 prevista una nuova spedizione per le Isole Auckland da parte degli Enti di ricerca ambientale neozelandesi, per continuare lo studio sulla biodiversit\u00e0 di funghi e muffe nella zona delle isole sub-antartiche dell'Oceania."}
{"id": "2404718", "revid": "1442080", "url": "https://it.wikipedia.org/wiki?curid=2404718", "title": "Brasil Open 2009 - Singolare", "text": "Il singolare del Brasil Open 2009 \u00e8 stato un torneo di tennis facente parte dell'ATP World Tour 2009.\nNicol\u00e1s Almagro era il detentore del titolo, ma ha perso ai quarti contro Frederico Gil.\nTommy Robredo ha battuto in finale Thomaz Bellucci, 6\u20133, 3\u20136, 3\u20136."}
{"id": "2404719", "revid": "1543377", "url": "https://it.wikipedia.org/wiki?curid=2404719", "title": "Gran maestri della Gran loggia di Scozia", "text": "Qui di seguito sono raggruppati i gran maestri della Gran loggia di Scozia della massoneria, dalla sua fondazione ai giorni d'oggi:"}
{"id": "2404720", "revid": "125866162", "url": "https://it.wikipedia.org/wiki?curid=2404720", "title": "Auckland", "text": "Auckland (trascrizione IPA: ; in m\u0101ori: \"T\u0101maki-makau-rau\") \u00e8 una citt\u00e0 della Nuova Zelanda, situata nell'Isola del Nord. La sua area metropolitana \u00e8 la pi\u00f9 grande e popolosa del Paese con circa 1 700 000 abitanti a giugno 2018. La citt\u00e0, comunemente soprannominata \"Citt\u00e0 delle vele\", \u00e8 intitolata a George Eden, I conte di Auckland, primo Lord grand'ammiraglio e governatore generale dell'India. Sorta sull'omonimo istmo, Auckland \u00e8 una delle pochissime citt\u00e0 al mondo ad avere porti su due bacini marittimi distinti, ed \u00e8 il pi\u00f9 importante porto della Nuova Zelanda grazie alla sua posizione sulle rotte transpacifiche.\nL'istmo sul quale sorge la citt\u00e0 venne colonizzato una prima volta verso il 1350 da genti m\u0101ori attratte dalla fertilit\u00e0 del terreno; si stima che la popolazione nativa abbia raggiunto le 20 000 unit\u00e0 prima dell'arrivo degli europei. Dopo l'istituzione di una colonia britannica, nel 1840 William Hobson, governatore generale della Nuova Zelanda, scelse il sito come nuova capitale della colonia. Ben presto, verso la met\u00e0 del XIX secolo, sorsero dei conflitti tra i coloni europei e i m\u0101ori per il controllo delle terre. Nonostante la perdita del ruolo di capitale nel 1865, Auckland \u00e8 rimasta il principale polo d'attrazione per l'immigrazione e la pi\u00f9 grande citt\u00e0 del Paese. Oggi la citt\u00e0 \u00e8 il motore economico della Nuova Zelanda presentando un'economia molto diversificata e competitiva, mentre le proiezioni statistiche indicano che lo sviluppo demografico sar\u00e0 pi\u00f9 rapido di quello del resto della nazione ancora per molti decenni.\nSecondo il \"Globalization and World Cities Research Network\" Auckland \u00e8 una citt\u00e0 globale di fascia Beta + per via della sua importanza commerciale, nel mondo delle arti e in quello dell'istruzione. L'Universit\u00e0 di Auckland, fondata nel 1883, \u00e8 la pi\u00f9 grande della Nuova Zelanda. Le diverse istituzioni culturali della citt\u00e0, come l'Auckland War Memorial Museum, il Museum of Transport and Technology e l'Auckland Art Gallery Toi o T\u0101maki, e i numerosi siti storici nazionali, i festival e i grandi eventi sportivi rendono Auckland una meta molto popolare. La citt\u00e0 \u00e8 servita dall'aeroporto di Auckland, nel quale transitano circa un milione di passeggeri al mese. Sebbene la citt\u00e0 sia una delle pi\u00f9 care al mondo, Auckland \u00e8 comunque riconosciuta come una delle pi\u00f9 vivibili del pianeta e con una delle pi\u00f9 alte qualit\u00e0 di vita, occupando il terzo posto nella classifica stilata dal \"Mercer Quality of Living Survey\" del 2019.\nGeografia fisica.\nTerritorio.\nLa citt\u00e0 si trova tra il Golfo di Hauraki a est, il porto di Manukau a sudovest e alcune colline a sudest e a ovest. La parte centrale dell'agglomerato urbano occupa uno stretto istmo, che divide i porti di Manukau (sul Mar di Tasman) e Waitemata (sull'Oceano Pacifico).\nClima.\nAuckland ha un clima temperato, con estati calde e umide e inverni miti. Le temperature sono moderate dal fatto di trovarsi vicino alla costa: la media estiva normalmente \u00e8 tra i 24 e i 27 gradi e raramente si superano i 30 gradi. Come in molti luoghi della Nuova Zelanda, anche ad Auckland piove spesso, 1.250 millimetri l'anno in media. Prima del 15 agosto 2011, l'unica precipitazione a carattere nevoso risaliva al 27 luglio 1939.\nDurante i giorni invernali senza vento la citt\u00e0 viene di solito avvolta in una cappa di smog, dovuto al fatto che quasi tutti i suoi abitanti si spostano con mezzi privati e che i controlli sulla qualit\u00e0 dell'aria non sono molto stringenti. Va anche detto comunque che Auckland \u00e8 una citt\u00e0 costiera e che quindi la minima brezza disperde gli inquinanti senza lasciarli accumulare come nelle grandi metropoli come Los Angeles o Citt\u00e0 del Messico.\nVulcani.\nAuckland si estende al di sopra di un'area vulcanica. Nella zona della citt\u00e0 sono ben visibili una cinquantina di coni vulcanici, alcuni sotto forma di laghi, altri di isole, altri ancora di lagune; molti di questi in passato hanno prodotto colate laviche visibili ancora oggi. Tutti questi vulcani sono estinti, ma il campo vulcanico su cui si trova la citt\u00e0 \u00e8 solo allo stato quiescente.\nIl pi\u00f9 recente (e pi\u00f9 grande) di questi vulcani, il Rangitoto, si \u00e8 formato nel corso degli ultimi 1000 anni, nel corso dei quali le sue eruzioni hanno distrutto gli insediamenti maori della vicina Motutapu Island. Questo vulcano, grazie alla sua forma simmetrica, alla sua posizione all'ingresso del porto di Waitemata e alla sua visibilit\u00e0 da quasi ogni punto della citt\u00e0, \u00e8 diventato un'icona di Auckland. A causa del suo suolo fortemente acido l'isola su cui sorge il vulcano \u00e8 disabitata da pressoch\u00e9 qualsiasi forma di vita animale, sia che si parli di uccelli che di insetti; l'unica eccezione sono alcune forme di vita vegetali che si sono adattate a crescere in quel terreno.\nStoria.\nLa storia della citt\u00e0 inizia intorno al 1350, quando vennero creati numerosi villaggi fortificati (soprattutto sui picchi vulcanici) da popolazioni m\u0101ori che trovarono un territorio fertile e ricco. Prima dell'arrivo degli europei si stima che i m\u0101ori stanziati qui fossero circa 20.000.\nI primi europei arrivarono nel 1820, soprattutto si ricorda la figura di un missionario, Samuel Marsden, il primo europeo ad attraversare l'istmo della citt\u00e0 e a porre le basi per la costruzione di un insediamento anglofono.\nL'arrivo dei colonizzatori europei fu un evento che modific\u00f2 enormemente la societ\u00e0 maori: a causa delle armi da fuoco e delle malattie importate dall'esterno, i villaggi originari si spopolarono ben presto, anche se va detto che non c'\u00e8 nessuna fonte storica che indichi che questo sia stato il risultato di una politica deliberata da parte degli europei. \u00c8 un fatto per\u00f2 che, dopo le sanguinosissime guerre fratricide, i capitrib\u00f9 maori vendettero ai coloni le loro terre in cambio di qualche centinaio di utensili.\nNel 1840 il nuovo Governatore della Nuova Zelanda, William Hobson, scelse questa zona per costruirvi la nuova capitale della nazione. Per\u00f2 questa decisione non fu subito ritenuta ottimale, in quanto Port Nicholson (l'odierna citt\u00e0 di Wellington) pareva una scelta migliore per la costituzione di una capitale amministrativa, grazie alla sua posizione geografica (Wellington si trova molto pi\u00f9 vicino di Auckland all'Isola del Sud, che in quell'epoca si stava sviluppando molto rapidamente).\nNel 1841 Auckland contava 1.500 abitanti, nel 1864 ne contava gi\u00e0 12.423, e l'immigrazione rimase fortissima anche dopo che la citt\u00e0 perse il suo stato di capitale nel 1865. Lo sviluppo urbano fu abbastanza caotico, soprattutto nella zona del porto. Dal 1\u00ba novembre 2010 Auckland \u00e8 diventata una metropoli governata da un unico sindaco, ed \u00e8 stata suddivisa in 13 circoscrizioni: Albany, Albert-Eden-Roskill, Franklin, Howick, Manukau, Manurewa-Papakura, Maungakiekie-Tamaki, North Shore, Orakei, Rodney, Waitakere, Waitemat\u0101 Harbour e Whau. Oggi Auckland \u00e8 pertanto un'area metropolitana che ingloba quelle che erano varie citt\u00e0, e questo spiega il fatto che la citt\u00e0 si estenda su di un'area tanto vasta (per fare un esempio basta pensare che Londra ha sette volte pi\u00f9 abitanti di Auckland, ma si estende su 1.579 chilometri quadrati in confronto ai 1.086 della citt\u00e0 neozelandese).\nIn una citt\u00e0 di queste dimensioni il trasporto pubblico \u00e8 visto come poco concorrenziale rispetto al trasporto privato, anche se si sta cercando di limitare l'uso dei mezzi privati, soprattutto l'automobile. Studi statistici indicano che la popolazione dovrebbe raggiungere i 2 milioni di abitanti entro il 2050.\nSociet\u00e0.\nL\u2019area urbana di Auckland ha una popolazione di 1 628 900 abitanti secondo le stime compiute da \"Statistics New Zealand\" nel giugno 2018, cifra che corrisponde al 33,3% della popolazione totale della Nuova Zelanda.\nSono molteplici i gruppi etnici ad essere rappresentati nella societ\u00e0 di Auckland, fatto che rende la citt\u00e0 la pi\u00f9 cosmopolita della Nuova Zelanda. Gli europei, soprattutto i britannici, costituiscono la maggioranza della popolazione di Auckland, sebbene giochino un ruolo sostanziale anche i m\u0101ori, gli isolani del Pacifico e gli asiatici. Auckland, d\u2019altronde, possiede la pi\u00f9 grande comunit\u00e0 cittadina di polinesiani al mondo. Al censimento del 2013 la citt\u00e0 ospitava pi\u00f9 di 13 gruppi etnici che rappresentavano pi\u00f9 dell\u20191% della popolazione totale della citt\u00e0. I neozelandesi di origine europea sono la maggioranza (52,3%), mentre i m\u0101ori arrivano al 10,7%. Hanno una presenza importante anche i cinesi (8,4%), gli indiani (7,5%) e i samoani (7,2%).\nIn totale, il 59,3% degli abitanti di Auckland ritiene di appartenere all\u2019etnia europea, il 23,1% a quella asiatica, 14,6% a quella del Pacifico, il 10,7% a quella m\u0101ori, l\u20191,9% a quella mediorientale, latinoamericana o africana e l\u20191,1% ad un\u2019altra etnia.\nSecondo i censimenti del 2001 e del 2006, la popolazione di Auckland apparteneva alle seguenti etnie:\n(Nota: la somma \u00e8 pi\u00f9 del 100% perch\u00e9 molte persone si consideravano appartenenti a pi\u00f9 di un gruppo etnico, mentre la maggior parte del vistosissimo calo della percentuale degli europei \u00e8 dovuta al fatto che la maggior parte di loro nel 2006 si \u00e8 dichiarata \"neozelandese\").\nCultura.\nIstruzione.\nLa citt\u00e0 ospita l'Universit\u00e0 di Auckland, la maggiore del paese (nel 2012 aveva 32.600 studenti).\nVi ha sede anche la scuola secondaria St Peter's College (Auckland).\nEconomia.\nAuckland \u00e8 il principale centro economico e finanziario della Nuova Zelanda. Possiede un\u2019avanzata economia di mercato che ha nella finanza, nel commercio e nel turismo i suoi punti di forza. Buona parte dei grandi gruppi internazionali hanno un ufficio a Auckland; l\u2019area da esse pi\u00f9 ambita \u00e8 quella della parte bassa di Queen Street e del Viaduct Basin nel centro cittadino, dove in effetti hanno loro filiali diverse aziende finanziarie e commerciali, le quali rappresentano una parte molto importante dell\u2019economia del centro di Auckland. Le pi\u00f9 grandi aree commerciali ed industriali della regione di Auckland sono proprio il centro stesso di Auckland e i quartieri occidentali di Manukau che per lo pi\u00f9 costeggiano il porto di Manukau e l\u2019estuario del fiume Tamaki.\nSecondo il censimento del 2013 il settore con pi\u00f9 occupati a Auckland era quello che includeva servizi professionali, scientifici e tecnici (11,4%), quello manifatturiero (9,9%), quello del commercio al dettaglio (9,7%), la sanit\u00e0 e l\u2019assistenza sociale (9,1%) e l\u2019istruzione (8,3%). Il settore manifatturiero era tuttavia quello con pi\u00f9 occupati nelle aree di Henderson-Massey, Howick, Mangere-Otahuhu, Otara-Papatoetoe, Manurewa e Papakura e il commercio al dettaglio nella zona di Whau, mentre il settore dei servizi professionali, scientifici e tecnici rimaneva quello con pi\u00f9 occupati nelle restanti parti della citt\u00e0.\nIl prodotto interno lordo della citt\u00e0 di Auckland \u00e8 stato stimato, nel 2016, intorno ai 93,5 miliardi di dollari neozelandesi, equivalenti al 37,2% del PIL neozelandese di quell\u2019anno. Il PIL pro capite di Auckland risultava invece essere di 58 717 NZ$, il terzo valore pi\u00f9 alto del Paese dopo quello della regione di Taranaki e di Wellington e al di sopra della media nazionale di 54 178 NZ$.\nNel 2014 il reddito personale medio annuale di tutte le persone con pi\u00f9 di 15 anni per la citt\u00e0 di Auckland era di 41,860 NZ$, cifra che pone la citt\u00e0 dietro alla sola Wellington in Nuova Zelanda.\nInfrastrutture e trasporti.\nIl trasporto pubblico ad Auckland \u00e8 controllato dalla Auckland Transport, una societ\u00e0 governativa che a sua volta riunisce pi\u00f9 societ\u00e0 private. Il servizio prevede collegamenti con tutte le aree della citt\u00e0, dal North Shore collegato tramite una linea automobilistica espressa (Northern Express), alla parte pi\u00f9 meridionale della citt\u00e0. La citt\u00e0 \u00e8 servita dall'Aeroporto Internazionale di Auckland. \u00c8 istituito un servizio di collegamento dall'aeroporto verso la citt\u00e0 e viceversa, tramite dei pullman che partono ogni 15 minuti.\nRete ferroviaria di Auckland.\nL'area suburbana di Auckland \u00e8 servita da un servizio ferroviario suburbano diviso in 4 linee: Southern Line (collegamenti fino a Papakura), Eastern Line (collegamenti fino a Manukau), Western Line (collegamenti fino a Swanson) e Onehunga Line (collegamenti fino a Onehunga). Stazione terminale di tutte le linee \u00e8 Britomart, stazione principale della citt\u00e0 e luogo di interscambio con bus per tutte le aree al di fuori del Downtown; questo vasto interscambio comprendente una stazione ferroviaria e decine di fermate automobilistiche viene definito Britomart Transport Centre, definito come il pi\u00f9 importante hub d'interscambio dell'intero sistema di trasporto pubblico di Auckland.\nRelazioni internazionali.\nGemellaggi.\nAuckland \u00e8 gemellata con:\nInoltre nel 2007 \u00e8 stato siglato un accordo di alleanza strategica tra le citt\u00e0 di Auckland e Amburgo per favorire la crescita di settori chiave, come quello dell'industria creativa, delle biotecnologie e dell'istruzione.\nSport.\nLo sport pi\u00f9 popolare \u00e8 il rugby a 15, ad Auckland gioca le proprie partite interne la franchigia dei , partecipanti al Super Rugby, e la Auckland Rugby Football Union, partecipanti al campionato nazionale neozelandese, la Mitre 10 Cup. Nei sobborghi della citt\u00e0 sono presenti il North Harbour Rugby Union e il Counties Manukau Rugby Football Union. Nel rugby a 13 la squadra di punta \u00e8 che rappresentano l'intera nazione nel campionato australiano National Rugby League e giocano nel Mount Smart Stadium.\nNel calcio \u00e8 presente il club calcistico Auckland City Football Club che \u00e8 la squadra calcistica pi\u00f9 titolata della Nuova Zelanda e del\u013e'Oceania, vanta otto campionati nazionali e nove OFC Champions League. Altre societ\u00e0 sono Waitakere United e Eastern Suburbs Association Football Club. Fino al 2007 era attivo il che partecipava all'A-League australiana ma a causa del basso numero di spettatori che assistevano alle partite del North Harbour Stadium la licenza le venne revocata.\nPer la pallacanestro sono presenti i New Zealand Breakers giocano alla Spark Arena e partecipano alla National Basketball League, torneo vinto in quattro occasioni.\nAd Auckland \u00e8 nata la scuola di fitness Les Mills International.\nEventi sportivi.\nLe edizioni della Coppa del Mondo di rugby 1987 e 2011 hanno visto Auckland come sede di numerose partite nonch\u00e9 delle relative finali vinte dai padroni di casa degli All Blacks. \nNel tennis sono due i tornei di rango internazionale che vengono disputati ad Auckland, ASB Classic (WTA) e l'Auckland Open.\nManifestazioni multi-sportive di rilievo sono state i Giochi del Commonwealth ospitati dalla citt\u00e0 nel 1950 e nel 1990.\nNel 2000, 2003, 2021 Auckland \u00e8 stata teatro del torneo di vela dell'Coppa America.\nNei media.\nLa trama del videogioco \"The NewZealand Story\" si svolge ad Auckland."}
{"id": "2404732", "revid": "12109", "url": "https://it.wikipedia.org/wiki?curid=2404732", "title": "Prima gran loggia d'Inghilterra", "text": "La prima gran loggia d'Inghilterra (informalmente Premier Grand Lodge o anche Grand Lodge of London, conosciuta come Gran Loggia dei Moderni) \u00e8 una loggia massonica inglese fondata il 24 giugno 1717 a Londra, riunendo tre logge londinesi e una di Westminster.\nStoria.\nUfficialmente, venne fondata dopo che Giorgio I d'Inghilterra, primo re inglese del casato di Hannover, ascese al trono di Londra il 1\u00ba agosto 1714 e dopo il termine della prima rivolta giacobita del 1715. il giorno di San Giovanni Battista, 24 giugno 1717 a Londra, dove si riunirono le quattro logge massoniche di Londra, nella locanda \"All'Oca e alla Graticola\", nei pressi del sagrato della cattedrale di St. Paul. Alla riunione di fondazione parteciparono tre logge londinesi e una del Westminster, The Goose and Gridiron, The Crown, The Apple Tree e The Rummer and Grapes. I nomi di tali logge venivano dai locali presso i quali si riunivano: la Goose and Gridiron nella Ale-house in St. Paul's Church-yard (Loggia ora denominata Lodge of Antiquity No. 2); la Crown nella Ale-house in Parker's Lane off Drury Lane; la Apple-Tree nella Tavern in Charles Street, Covent Garden (Loggia ora denominata Lodge of Fortitude and Old Cumberland No. 12); infine la Rummer and Grapes nellaTavern in Channel Row, Westminster (Loggia ora denominata Royal Somerset House and Inverness Lodge No. IV). La Funzione della Gran Loggia era quella di organizzare in modo centralizzato le varie logge. Solo in seguito assunse la denominazione di \"Grand Lodge of England\", quando le logge sotto la sua giurisdizione si estesero in tutta l'Inghilterra. Gi\u00e0 nel 1725 la Gran Loggia si era ormai estesa ben oltre la citt\u00e0 di Londra e si trovano nelle minute della Gran Loggia l'adesione di molte altre logge, a Bath, Bristol, Norwich, Chichester, Chester, Reading, Gosport, Carmarthen, Salford, e Warwick, e due embrionali Provincial Grand Lodges nel Cheshire e nel South Wales.\nDurante i suoi primi anni di esistenza, la Gran Loggia non aveva ancora il nome di \"Gran Loggia d'Inghilterra\", limitando la propria giurisdizione alle sole aree di Londra e Westminster. Essa rimase attiva sino al 1813, quando venne unita con l'Antica Gran Loggia d'Inghilterra (conosciuta come Gran Loggia degli Antichi) assumendo la denominazione di \"Gran Loggia Unita d'Inghilterra\" (United Grand Lodge of England - UGLE). Tra i suoi principi aveva gli ideali che poi furono pi\u00f9 compiutamente espressi con le teorie illuministiche della libert\u00e0 e della fratellanza.\nCostituzione.\nFu George Payne in qualit\u00e0 di Gran Maestro della Gran Loggia nel suo secondo incarico, che aveva scritto nel 1720 il \"Regolamento Generale dei Framassoni\", a dare mandato al Reverendo Dottor James Anderson (1680-1739) di redigere un pi\u00f9 completo regolamento di Gran Loggia, dal titolo Costituzioni dei Liberi Muratori, comprensivo di una storia della Massoneria e di canzoni massoniche per le cerimonie di Loggia e Gran Loggia. Le Costituzioni vennero stampato nel 1722/3. In tal modo la Gran Loggia prese vigore appieno, costituendosi una storia che declamava gli antichi valori della massoneria. Una rinnovata versione delle costituzioni della Loggia venne pubblicata nel 1738 sempre da Anderson."}
{"id": "2404734", "revid": "28592", "url": "https://it.wikipedia.org/wiki?curid=2404734", "title": "Rivombrosa", "text": ""}
{"id": "2404737", "revid": "1305772", "url": "https://it.wikipedia.org/wiki?curid=2404737", "title": "Sayeret", "text": "Sayeret (in lingua ebraica \u05e1\u05d9\u05d9\u05e8\u05ea, pl. \"sayarot\"), \u00e8 un termine che individua le unit\u00e0 militari terrestri da ricognizione nelle \"Forze di Difesa Israeliane\" (le forze armate di Israele).\nCaratteristiche.\nQueste unit\u00e0 si specializzano in ruoli da commando o da forze speciali in generale, in aggiunta ai compiti di ricognizione \"stricto sensu\" (il grado di specializzazione varia a seconda delle unit\u00e0 e delle esigenze del momento). Queste unit\u00e0 di solito sono della dimensione organica di una compagnia o di un battaglione.\nOrganizzazione.\nUnit\u00e0 \"sayeret\".\nTutte le brigate da combattimento israeliane hanno un'unit\u00e0 con armamento ed addestramento migliorati, per missioni di ricognizione e da forze speciali. Storicamente, le brigate avevano di regola solo un reparto a livello compagnia adattato a questo scopo, e conosciuto come \"Palsar\" (abbreviazione ebraica di: \u05e4\u05dc\u05d5\u05d2\u05ea-\u05e1\u05d9\u05d5\u05e8, \"Plugat Siyur\" (singolare) / \"Plugot Siyur\" (plurale), \"compagnia da ricognizione\"). Sebbene le \"palsar\" siano pi\u00f9 che altro orientate al supporto sul campo di battaglia (la loro effettiva ragion d'essere) molte hanno partecipato ad operazioni speciali negli ultimi anni.\nTutte le unit\u00e0 di fanteria, ma anche alcune unit\u00e0 corazzate, dispongono di \"palsar.\"\nIl modello \"gadsar\".\nMentre in passato si registrava una qualche disomogeneit\u00e0 tra unit\u00e0 \"siyur,\" l'esperienza acquisita ne ha determinato l'attuale standardizzazione all'interno di reparti pi\u00f9 grandi con molte competenze diverse: unit\u00e0 di livello battaglione chiamate \"Gadsar\" (contrazione di \"Gdud siyur,\" \"battaglione da ricognizione\"). Ciascun \"Gadsar\" si compone di tre \"plugot\" (compagnie) specializzate:\nQuesto rientra nel \"Progetto Yatah\" (\"Unit\u00e0 da combattimento a bassa intensit\u00e0\"). Si tratta di un piano tendente a trasformare i battaglioni da ricognizione in reparti specializzati nell'antiterrorismo urbano, specificamente addestrati ed equipaggiati per operare in situazioni di combattimento dei nostri giorni. Va detto che una volta la \"palsar\" (compagnia ricognizione) di questi battaglioni era considerata di qualit\u00e0 superiore rispetto alle altre compagnie, ma attualmente tutte le componenti dei battaglioni sono sostanzialmente ritenute di pari condizione.\nAltre \"sayarot\" sono unit\u00e0 pi\u00f9 grandi, che operano all'interno di un corpo d'armata o di altra grande unit\u00e0. Vi sono diverse unit\u00e0 di forze speciali di livello battaglione che fanno capo direttamente a comandi regionali, funzionali (marina/aeronautica) o generali. Fra queste, le pi\u00f9 celebri sono: Sayeret Matkal, Shayetet 13 e Sayeret Shaldag.\nUnit\u00e0 famose.\nUnit\u00e0 \"sayarot\" organiche a grandi unit\u00e0 IDF.\nCiascuna delle quattro brigate di fanteria (1\u00aa Brigata di fanteria \"Golani\", 84\u00aa Brigata di fanteria \"Givati\", Brigata di fanteria \"Nahal\", e la Brigata Paracadutisti) dispone di un proprio \"gadsar:\""}
{"id": "2404740", "revid": "37401", "url": "https://it.wikipedia.org/wiki?curid=2404740", "title": "Eufrate", "text": "L'Eufrate (, F\u0131rat, \u0395\u1f50\u03c6\u03c1\u03ac\u03c4\u03b7\u03c2: \"Euphr\u00e1t\u0113s\", accadico \ud808\udf13\ud808\udd12\ud808\ude63: \"Purattu\", sumerico \ud808\udf13\ud808\udd12\ud808\ude63: \"Buranun\", \u05e4\u05e8\u05ea: \"Frat\", siriaco \u0307\u0726\u072a\u072c: \"P\u01ddr\u0101t\") \u00e8, con 2.760\u00a0km di corso, il fiume pi\u00f9 lungo dell'Asia occidentale, ed assieme al Tigri delimita la regione detta Mesopotamia, una delle culle della civilt\u00e0; nell'antichit\u00e0 vi vissero popoli quali i Sumeri, i Babilonesi e gli Assiri.\nIl corso del fiume.\nL'Eufrate nasce in Turchia dalla confluenza di due fiumi, il Kara (detto \"Eufrate occidentale\") e il Murat (detto \"Eufrate orientale\"). Il Kara proviene dagli altopiani armeni in territorio turco a nord di Erzurum, mentre il Murat proviene dall'area sud-occidentale del monte Ararat, a nord del lago di Van. Il bacino dell'Eufrate \u00e8 sfruttato per la sua grande portata in Turchia, con la centrale idroelettrica di B\u00fcy\u00fck\u00e7ay e poi in Siria dove forma il lago artificiale Assad.\nIl corso superiore del fiume Eufrate scorre fra profondi canyon e gole rocciose. Attraversa poi la Siria a sud-est, per raggiungere infine l'Iraq. Lungo il confine con la Siria confluiscono nell'Eufrate i due maggiori affluenti, il Khabur e il Balikh.\nEntrato in Iraq, l'Eufrate vi forma la pianura mesopotamica, per poi gettarsi infine nel golfo Persico dopo essersi unito con il Tigri.\nL'Eufrate riveste un ruolo di primaria importanza per le regioni di pianura che attraversa: nei periodi di piena inonda i territori circostanti le sue rive, fertilizzandoli e fornendo acqua per l'irrigazione.\nSu di esso sorgono diverse dighe tra le quali quella di Al-Baath, quella di Ram\u0101d\u012b, quella di Tichrienne, quella di Tabqa e quella di Hindiya.\nEtimologia.\nIl nome del fiume, secondo un'ipotesi, deriverebbe dal persiano antico \"Ufratu\", che proviene a sua volta dalla parola in lingua avestica \"hu-perethuua\", che significa \"facile da attraversare\". In alternativa a questa ipotesi c'\u00e8 quella secondo la quale il nome del fiume abbia origini dalla lingua curda, ed \u00e8 una combinazione delle tre parole \"fere\" (che significa \"ampio\"), \"re\" (che significa \"acqua\") e \"hat\" (ovvero \"scorrere\"), da cui \"fererehat\" ovvero \"grande acqua che scorre\". Il nome curdo moderno del fiume, ovvero \"ferat\" sarebbe quindi solo un'abbreviazione del suo nome originale. \nL'etimologia indo-aria del fiume \u00e8 tuttavia messa in dubbio dai nomi accadici e sumeri del fiume che sono rispettivamente \"Pu-rat-tu\" e \"Buranun\", che hanno paralleli nell'eblaita Pulat (Purat in ebraico, da cui ha-perat). Il nome sumero \u00e8 attestato in un'iscrizione del sovrano di Lagash Gudea. L'ipotesi del nome mesopotamico resta quindi la pi\u00f9 probabile, prendendo origine dal nome pre-iranico del fiume.\nL'Eufrate nella Bibbia.\nNella Bibbia, viene chiamato 'il fiume' (\"ha-nahar\") (Ad esempio nel libro della Genesi al capitolo 31 versetto 21 ;Giosu\u00e8 24:2,3;Ezra 8:36;Isaia 7:20;Isaia 27:12;Michea 7:12) oppure 'il fiume il grande' (\"ha-nahar haggadol\"- Genesi 15:18), su cui affacciavano le grandi citt\u00e0 dell'epoca (Babilonia e le altre). Inoltre si diceva che avesse origine dall'Eden: segnalava la parte orientale della terra."}
{"id": "2404741", "revid": "29268", "url": "https://it.wikipedia.org/wiki?curid=2404741", "title": "Occhiaie", "text": ""}
{"id": "2404742", "revid": "1386670", "url": "https://it.wikipedia.org/wiki?curid=2404742", "title": "H\u00f6chst am Main", "text": ""}
{"id": "2404750", "revid": "1296625", "url": "https://it.wikipedia.org/wiki?curid=2404750", "title": "Carta di Smith", "text": "In ingegneria elettrica, elettronica e delle telecomunicazioni, la carta di Smith \u00e8 un nomogramma usato nella soluzione di problemi delle linee di trasmissione o circuiti di adattamento nel campo della radiofrequenza (RF). L'uso della carta di Smith \u00e8 cresciuto in modo costante negli anni ed essa \u00e8 ancora oggi largamente utilizzata, non solo come aiuto nella risoluzione di alcuni problemi, ma anche per mostrare graficamente come alcuni parametri a RF si modifichino variando la frequenza. La carta di Smith, utilizzata a partire da determinati dati numerici risulta, infatti, in molti campi, di pi\u00f9 immediata comprensione rispetto a una tabella contenente le stesse informazioni e richiede un tempo minore per risolvere problemi numerici rispetto all'applicazione di formule matematiche.\nLa carta di Smith pu\u00f2 essere usata per rappresentare vari parametri nel campo dell'elettronica e dell'elettrotecnica, tra i quali impedenza, ammettenza, coefficienti di riflessione, parametri di scattering formula_1 (detti anche parametri S), cifra di rumore, curve a guadagno costante, regioni di stabilit\u00e0 incondizionata.\nDescrizione generale.\nLa carta di Smith viene tracciata sul piano complesso del coefficiente di riflessione, e i valori rappresentati sono tipicamente impedenze o ammettenze normalizzate, o in alcuni casi entrambi, che sono rappresentate con colori diversi per permettere di distinguerle. Tali grafici sono spesso conosciuti rispettivamente come carte di Smith Z, Y o YZ. La normalizzazione permette di usare la carta di Smith per problemi che riguardano un qualunque valore di impedenza caratteristica o impedenza di sistema, bench\u00e9 tale valore sia in molti casi pari a formula_2. Con semplici costruzioni grafiche \u00e8 possibile convertire ammettenze o impedenze normalizzate nel corrispondente coefficiente di riflessione.\nLa regione della carta di Smith pi\u00f9 frequentemente usata \u00e8 la regione interna o posta sulla circonferenza di raggio unitario, poich\u00e9 per componenti passivi il modulo del coefficiente di riflessione \u00e8 al pi\u00f9 pari a uno. In ogni caso, la restante zona ha comunque una rilevanza matematica, essendo usata ad esempio nel progetto di oscillatori e nell'analisi della stabilit\u00e0.\nLa carta di Smith possiede una scala angolare sia in gradi che in lunghezze d'onda. La scala delle lunghezze d'onda permette di risolvere problemi con componenti distribuiti, e rappresenta la distanza tra la sorgente o generatore e il carico misurata lungo la linea di trasmissione che li connette. La scala in gradi rappresenta invece la fase del coefficiente di riflessione complesso in tale punto. La carta di Smith pu\u00f2 essere anche usata per l'adattamento o l'analisi di circuiti a parametri concentrati.\nPoich\u00e9 l'impedenza e l'ammettenza e tutti gli altri parametri elettrici variano con la frequenza, la soluzione che pu\u00f2 venire trovata manualmente con la carta di Smith (rappresentata da un punto del piano) vale solo per una frequenza. In molti casi ci\u00f2 \u00e8 sufficiente, in quanto si tratta di applicazioni a banda stretta (tipicamente fino al 5-10% della banda), mentre per applicazioni su bande pi\u00f9 larghe \u00e8 necessario utilizzare pi\u00f9 volte la carta di Smith. Se la distanza in frequenza tra i punti per i quali si effettua il calcolo \u00e8 piccola, interpolando le soluzioni trovate si ottiene un luogo geometrico delle soluzioni.\nUn luogo di punti che copre una certa banda di frequenza su una carta di Smith pu\u00f2 essere usato per rappresentare:\nL'accuratezza dei metodi che si basano sulla carta di Smith si riduce ovviamente se si studiano componenti che presentano una grande variabilit\u00e0 statistica dei parametri, bench\u00e9 sia comunque possibile ingrandire la scala del grafico in aree ristrette in modo da diminuire l'errore commesso.\nBasi matematiche e fisiche.\nAmmettenze ed impedenze reali e normalizzate.\nUna linea di trasmissione con un'impedenza caratteristica di formula_3 pu\u00f2 essere sempre pensata caratterizzata da un'ammettenza caratteristica formula_4 pari a:\nUna qualunque impedenza formula_6 espressa in ohm, pu\u00f2 essere normalizzata dividendola per l'impedenza caratteristica. Per le impedenze normalizzate viene usata la notazione minuscola formula_7. La versione normalizzata di formula_6 risulta quindi:\nDualmente, per la corrispondente ammettenza normalizzata si ha:\nNel Sistema internazionale l'unit\u00e0 di misura per l'impedenza sono gli ohm, rappresentati dalla lettera greca omega (\u03a9) mentre per l'ammettenza vengono usati i siemens, rappresentati dalla lettera maiuscola \"S\". I parametri normalizzati invece risultano adimensionali, come si pu\u00f2 vedere dalla loro definizione. La normalizzazione delle ammettenze e impedenze \u00e8 necessaria prima di utilizzare la carta di Smith. I risultati andranno poi correttamente denormalizzati moltiplicandoli per l'impedenza o l'ammettenza caratteristica per ottenere il valore reale.\nLinee di trasmissione.\nSecondo la teoria delle linee di trasmissione, se una linea di trasmissione viene terminata su un carico costituito da un'impedenza formula_11 che differisce dall'impedenza caratteristica formula_3, si former\u00e0 un'onda stazionaria ottenuta dalla risultante dell'onda di tensione incidente formula_13 e di quella riflessa formula_14. Usando la rappresentazione esponenziale per i numeri complessi, e la trasformata nel dominio dei fasori:\ndove\nInoltre\ncon\nLa carta di Smith pu\u00f2 essere usata una frequenza alla volta, quindi la componente temporale della fase (formula_30) \u00e8 fissata, e per questo viene quindi spesso trascurata. Si ricordi che tale termine deve essere tenuto in conto se si vuole ricavare l'andamento temporale della corrente o della tensione. Si ottiene quindi:\nAndamento del coefficiente di riflessione rispetto alla coordinata spaziale.\nIl coefficiente di riflessione complesso formula_33 \u00e8 definito come il rapporto tra l'onda riflessa e quella incidente (o diretta), cio\u00e8:\ndove \"C\" \u00e8 un'opportuna costante dipendente dalle terminazioni.\nSi consideri ora una linea di trasmissione uniforme, cio\u00e8 nella quale formula_35 \u00e8 una costante. Considerando la formula precedente, il coefficiente di riflessione varia rispetto alla posizione lungo la linea di trasmissione. Se quest'ultima ha delle perdite (cio\u00e8 formula_28 \u00e8 non nullo), l'andamento di formula_33 \u00e8 rappresentato sulla carta di Smith da una curva a spirale. Infatti il termine\nNella maggior parte dei casi si possono ritenere le perdite nulle o quanto meno trascurabili (formula_41), e ci\u00f2 semplifica fortemente la risoluzione dei problemi. In assenza di perdite, l'espressione del coefficiente di riflessione diventa:\nLa costante di fase formula_29 pu\u00f2 inoltre essere riscritta come\ndove formula_45 \u00e8 la lunghezza d'onda caratteristica della linea di trasmissione alla frequenza considerata.\nSi ricava quindi:\nQuesta equazione mostra che, per un'onda stazionaria, il coefficiente di riflessione ha una periodicit\u00e0 pari a met\u00e0 della lunghezza d'onda della linea di trasmissione. Per questo, la scala in lunghezze d'onda sulla ghiera esterna della carta di Smith che rappresenta la distanza del carico dal generatore ha come estremi 0 e 0.5, in quanto all'esterno di tale intervallo il comportamento \u00e8 periodico.\nAndamento dell'impedenza normalizzata rispetto alla coordinata spaziale.\nSe formula_47 e formula_48 sono rispettivamente la tensione ai capi della linea di trasmissione e la corrente entrante nel carico formula_11 in fondo alla linea di trasmissione, si pu\u00f2 scrivere:\nEssendo formula_52, dividendo tra loro queste equazioni, si ricava proprio l'impedenza normalizzata:\nInserendo al posto di formula_13 e formula_14 il coefficiente di riflessione formula_33 si ottiene:\nInvertendo la formula e risolvendo rispetto a formula_33 :\nIn realt\u00e0, le stesse equazioni valgono, non solo a fine linea dove c'\u00e8 il carico formula_11, ma anche in un generico punto della linea, per il quale, connettendo in esso un generatore, la linea presenta una certa impedenza d'ingresso formula_61, dove formula_47 e formula_48 sono rispettivamente la tensione e la corrente nel punto della linea considerato. Infatti, se introduciamo l'impedenza d'ingresso normalizzata formula_64, dividendo le equazioni \nsi ricava proprio tale impedenza normalizzata: \ned inserendo al posto di formula_13 e formula_14 il coefficiente di riflessione formula_33 nel generico punto della linea si ottiene, anche per l'impedenza normalizzata in tale punto: \ne invertendo\nQueste sono le equazioni utilizzate per costruire la carte di Smith delle impedenze. Da un punto di vista matematico, formula_33 e formula_74, o in particolare formula_75 a fine linea, sono legati da una trasformazione di M\u00f6bius. Si noti che sia formula_33 che formula_77 sono numeri complessi adimensionali, dipendenti dalla frequenza, perci\u00f2 per ogni misurazione di essi bisogna anche tener conto della banda in cui tale misurazione \u00e8 stata effettuata.\nformula_33 pu\u00f2 essere espresso in modulo e fase sul diagramma polare, ed \u00e8 proprio quello che viene fatto sulla carta di Smith. Come detto in precedenza, nei dispositivi passivi ogni coefficiente di riflessione deve avere un modulo minore o uguale a uno, e quindi formula_33 pu\u00f2 essere rappresentato con un punto interno alla circonferenza di raggio unitario. Il principale vantaggio della carta di Smith \u00e8 che presenta diverse scale che permettono di convertire un generico valore del coefficiente di riflessione nel corrispondente valore di impedenza e viceversa. In sostanza, disegnando sulla carta di Smith come se fosse un generico diagramma polare un punto rappresentante un certo coefficiente di riflessione \u00e8 possibile leggere sulle scale l'impedenza ad esso associata. Viceversa, data una certa impedenza normalizzata, questa pu\u00f2 essere disegnata sulla carta di Smith mediante delle apposite scale e ricavare cos\u00ec graficamente il valore di formula_33. Questa tecnica in sostanza sostituisce l'utilizzo di equazioni per passare da formula_33 a formula_74, o in particolare formula_83 a fine linea.\nSostituendo l'espressione della variazione del coefficiente di riflessione lungo una linea di trasmissione senza perdite non adattata:\nnell'equazione dell'impedenza normalizzata in funzione del coefficiente di riflessione\ne usando la formula di Eulero:\nsi ottiene l'equazione che esprime come varia l'impedenza d'ingresso lungo una linea di trasmissione senza perdite: \nricordando ancora che, come detto in precedenza, la coordinata spaziale x \u00e8 crescente andando dal generatore verso il carico. Nel caso particolare in cui si ponga l'origine formula_25 proprio in corrispondenza del carico formula_11 a fine linea, per cui formula_90 ed ogni punto della linea ha coordinata x negativa, allora:\nSe, invece della x, introduciamo una seconda coordinata spaziale e cio\u00e8 la distanza formula_92 dal carico, la quale, contrariamente a x, \u00e8 crescente andando dal carico verso il generatore, ponendo formula_93 l'equazione diventa:\nL'equivalente grafico sulla carta di Smith di usare l'equazione appena ricavata \u00e8 normalizzare formula_95, tracciare il punto risultante su una carta di Smith delle impedenze e tracciare una circonferenza che passa per tale punto centrata nel centro del grafico. Il percorso lungo l'arco della circonferenza rappresenta come cambia l'impedenza muovendosi lungo la linea di trasmissione, come indicato pi\u00f9 sotto. In tal caso, risulta utile usare la ghiera esterna scalata in lunghezze d'onda, ricordando che la lunghezza d'onda della linea di trasmissione pu\u00f2 differire da quella nello spazio libero.\nImpedenze.\nCirconferenze a resistenza o reattanza costante.\nNel piano del coefficiente di riflessione, in cui le coordinate cartesiane sono: \nla carta di Smith occupa come detto un cerchio di raggio unitario centrato nell'origine. In coordinate cartesiane perci\u00f2 la circonferenza passer\u00e0 per i punti (1,0) e (-1,0) sull'asse u e i punti (0,1) e (0,-1) sull'asse w.\nLa carta di Smith delle impedenze contiene al suo interno due diverse famiglie di curve:\nOgnuna di queste curve \u00e8 contraddistinta da un numero, che rappresenta la resistenza (o la reattanza) normalizzata dei punti giacenti su di essa.\nPer capire l'origine di tali curve, si esprima sia formula_33 che formula_7 con la notazione cartesiana:\nSostituendo tali equazioni in quella che descrive la relazione tra l'impedenza normalizzata e il coefficiente di riflessione, cio\u00e8:\nsi ottiene:\nQuesta equazione descrive come il coefficiente di riflessione varia cambiando l'impedenza normalizzata e pu\u00f2 essere usata per costruire le curve a parte reale e immaginaria costante. Infatti, se formula_104 costante, si ottiene:\nche \u00e8 l'equazione di una circonferenza di raggio formula_106 e centro formula_107. \n = \\frac{1}{1+r_{in}} &lt;/math&gt;\nMa: \nSostituendo nell'uguaglianza precedente otteniamo: \nda cui, dividemdo membro a membro per formula_112, si ha: \nche, per formula_104, si scrive: \nAd esempio, i punti caratterizzati da formula_116 si trovano sulla circonferenza centrata in formula_117 e di raggio 1/2.\nUn calcolo analogo pu\u00f2 essere fatto anche per i punti a parte immaginaria costante formula_118, ottenendo l'equazione:\nche rappresenta circonferenze di raggio formula_120 e centro formula_121. \n &lt;/math&gt;\nda cui: \nche, per formula_118, si scrive: \nConsiderando il limite di queste circonferenze per formula_127, si deduce che i punti a parte immaginaria nulla collassano sull'asse delle ascisse (asse orizzontale delle u) della carta di Smith.\nRegioni.\nQuando viene mappato un diagramma polare in un sistema di coordinate cartesiane generalmente si misurano gli angoli rispetto al semiasse positivo delle ascisse (semiasse orizzontale positivo delle u) per carta di Smith, considerando positiva la direzione antioraria. Il modulo del numero complesso \u00e8 la lunghezza della linea retta tracciata tra l'origine e il punto considerato. La carta di Smith usa appunto questa convenzione. Si noti che il semiasse delle ascisse (semiasse orizzontale delle u) positive della carta di Smith mappa quindi le impedenze normalizzate che vanno da formula_128 (origine della carta di Smith) a formula_129, corrispondente al punto (1, 0).\nLa regione che si estende al di sopra dell'asse delle ascisse (asse orizzontale delle u) della carta di Smith corrisponde a reattanze di tipo induttivo, cio\u00e8 maggiori di zero. Infatti contiene le curve a reattanza costante che hanno centro formula_121 con formula_131 positivo. Dualmente, la parte della carta al di sotto dell'asse delle ascisse contiene le reattanze di tipo capacitivo.\nSe la terminazione \u00e8 perfettamente adattata, il coefficiente di riflessione \u00e8 pari a zero, ed \u00e8 rappresentato da una circonferenza di raggio nullo, corrispondente all'origine della carta di Smith. Se la terminazione \u00e8 un perfetto circuito aperto oppure un cortocircuito il modulo del coefficiente di riflessione sar\u00e0 unitario, tutta la potenza viene riflessa e il punto giace sulla circonferenza di raggio unitario. In particolare, un perfetto circuito aperto ha formula_132, e quindi \u00e8 rappresentato dal punto (1, 0), mentre un perfetto cortocircuito ha formula_133, e sulla carta di Smith giace alle coordinate (-1, 0).\nAlcuni esempi.\nUn punto con un modulo del coefficiente di riflessione pari a 0.63 e una fase pari a formula_134, rappresentabile in forma polare come formula_135, \u00e8 rappresentato nella carta di Smith a lato come il punto P1. Per tracciare tale punto, si pu\u00f2 usare la ghiera esterna scalata in gradi relativa al coefficiente di riflessione per cercare il punto formula_136 e tracciare una linea passante per tale punto e per il centro della carta. La distanza del punto dal centro deve essere ricavata scalando il modulo del punto P1 assumendo un raggio unitario per la carta di Smith. Per esempio, se il raggio reale della carta fosse 100 mm, la lunghezza OP1 sarebbe 63 mm.\nLa tabella seguente contiene altri esempi simili a questo di punti tracciati sulla carta di Smith delle impedenze. Per ciascuno, il coefficiente di riflessione \u00e8 dato in forma polare insieme alla corrispondente impedenza normalizzata in forma cartesiana o rettangolare. La conversione pu\u00f2 essere effettuata direttamente dalla carta di Smith o sostituendo i valori nell'equazione precedentemente ricavata.\nUtilizzo pratico della carta di Smith delle impedenze.\nEsaminiamo ora alcuni casi particolari, illustrando le relative sequenze di passi necessari per l'utilizzo pratico della carta di Smith:\nCaso 1 - Nota l'impedenza d'ingresso formula_137 in una certa posizione formula_24 lungo la linea di trasmissione, per determinare il coefficiente di riflessione formula_139 nella stessa posizione si pu\u00f2 procedere nel modo seguente: \nIn realt\u00e0, le carte di Smith moderne consentono di leggere anche le coordinate polari nel piano complesso, pertanto un punto del piano sar\u00e0 individuabile anche con tali coordinate.\nCaso 2 - Noto il coefficiente di riflessione formula_139 in una certa posizione formula_24 lungo la linea di trasmissione, per determinare l'impedenza d'ingresso formula_137 nella stessa posizione si pu\u00f2 procedere nel modo seguente:\nCaso 3 - Nota l'impedenza del carico a fine linea formula_154, oppure il coefficiente di riflessione a fine linea formula_155, per determinare l'impedenza d'ingresso formula_156 o il coefficiente di riflessione formula_157 in un'altra posizione della linea posta a distanza formula_92 dal carico, si pu\u00f2 procedere nel modo seguente:\nCaso 4 - Nota l'impedenza d'ingresso oppure il coefficiente di riflessione a una certa distanza dal carico, per esempio a inizio linea, per determinare l'impedenza del carico a fine linea o il coefficiente di riflessione presso il carico:\nRapporto di onda stazionaria e carta di Smith.\nConoscendo l'impedenza d'ingresso formula_174, o il coefficiente di riflessione formula_175, in una qualunque posizione lungo una linea non dissipativa, per esempio l'impedenza del carico a fine linea formula_176, o il coefficiente di riflessione a fine linea formula_155, per determinare il rapporto di onda stazionaria lungo una linea non dissipativa si pu\u00f2 procedere nel modo seguente:\nTuttavia, in molte carte di Smith moderne \u00e8 presente una scala in basso graduata in modo tale che, per leggere il valore del formula_182, occorre tracciare con un righello una linea verticale verso il basso dal punto P1 invece che dal punto P2.\nOsserviamo, infine, che, data una linea di trasmissione non dissipativa, per il fatto che, nel piano complesso della carta di Smith, lungo le circonferenze centrate nell'origine il modulo del coefficiente di riflessione \u00e8 costante, e quindi \u00e8 costante anche il rapporto di onda stazionaria, tali circonferenze sono dette circonferenze a formula_182 costante.\nAmmettenze.\nLa carta di Smith delle ammettenze viene costruita in maniera del tutto simile a quella delle impedenze. In un generico punto di una linea di trasmissione, si pu\u00f2 considerare l'ammettenza d'ingresso normalizzata che \u00e8 il reciproco dell'impedenza d'ingresso normalizzata, perci\u00f2:\nInoltre,\nquindi:\nCirconferenze a conduttanza o suscettanza costante.\nIn maniera del tutto equivalente a quanto fatto per la carta delle impedenze, \u00e8 possibile anche per la carta delle ammettenze ottenere due diverse famiglie di curve:\nAnche in questo caso ogni curva \u00e8 contrassegnata dal valore di conduttanza o suscettanza normalizzata che la contraddistingue.\nAnalogamente a prima, si esprime sia formula_33 che formula_193 con la notazione cartesiana:\nUtilizzando la relazione:\nsi ricava\nSe formula_198 costante, si ottiene:\nche \u00e8 l'equazione di una circonferenza di raggio formula_200 e centro formula_201. Ad esempio, i punti caratterizzati da formula_202 si trovano sulla circonferenza centrata in formula_203 e di raggio 1/2.\nPer i punti a parte immaginaria costante formula_204 invece si ottiene l'equazione:\nche rappresenta circonferenze di raggio formula_206 e centro formula_207. Anche per la carta delle ammettenze i punti a parte immaginaria nulla si trovano quindi sull'asse u della carta di Smith.\nLa carta di Smith delle ammettenze \u00e8 quindi identica a quella delle impedenze solo che risulta ruotata di formula_208.\nRegioni.\nAnche nella carta di Smith delle ammettenze la regione al di sopra dell'asse delle ascisse (asse orizzontale delle u) rappresenta suscettanze induttive, in quanto contiene le curve a suscettanza costante negativa. Al di sotto dell'asse delle ascisse ci sono invece i punti che rappresentano suscettanze capacitive.\nAnche in questo caso, se la terminazione \u00e8 perfettamente adattata, il coefficiente di riflessione sar\u00e0 pari a zero, rappresentato da una circonferenza di raggio nullo, cio\u00e8 il punto al centro della carta di Smith. In caso di circuito aperto o corto circuito, il modulo del coefficiente di riflessione sar\u00e0 unitario, tutta la potenza sar\u00e0 riflessa e il punto giacer\u00e0 sulla circonferenza di raggio unitario. In particolare, anche in questo caso il circuito aperto (formula_209) viene mappato nel punto (1, 0), mentre un cortocircuito (formula_210) \u00e8 rappresentato dal punto (-1, 0)."}
{"id": "2404763", "revid": "37401", "url": "https://it.wikipedia.org/wiki?curid=2404763", "title": "Tigri", "text": "Il Tigri (dall'antico persiano Tigr\u0101, poi divenuto \"Tigr\", conservato nel curdo \"T\u00eej / T\u00fbj / T\u00eer \", mentre in sumero era \ud808\udc00\ud808\uddc9\ud808\ude26\ud808\udd18\ud808\udcfc \"\u00cdDigna\" o \"\u00cdDigina\" \"fiume acqua corrente\" o \"fiume dalle acque rapide\" e in accadico \ud808\uddc9\ud808\ude26\ud808\udd18\ud808\udcfc \"Idiqlat\", da cui derivano l'aramaico \u0715\u071d\u0713\u0720\u0710\u072c \"Deqlath\" - o anche \u05d3\u05d2\u05dc\u05d4 \"Di\u01e7la\" -, il siriaco \u0715\u0739\u0729\u0720\u0735\u072c \"Deqlath\", l'arabo \u062f\u062c\u0644\u0629 \"Dijla\", il turco \"Dicle\" e l'ebraico \u05d7\u05d3\u05e7\u05dc \"\u1e25iddeqel\") \u00e8 un importante fiume dell'Asia occidentale lungo 1.900\u00a0km.\nPercorso del fiume.\nNasce in Turchia nella catena montuosa del Tauro armeno, circa 25\u00a0km a sudest della citt\u00e0 di El\u00e2z\u0131\u011f e a una trentina di chilometri di distanza dal corso superiore dell'Eufrate, l'altro grande fiume della Mesopotamia (che significa appunto \"terra in mezzo ai fiumi\") con cui andr\u00e0 a congiungersi dopo un percorso di circa 1850\u00a0km. Il Tigri scorre per 400\u00a0km attraverso il territorio turco prima di andare a costituire il confine tra Siria e Turchia. Questo tratto di 44\u00a0km \u00e8 l'unico che bagna la Siria. I rimanenti 1.418\u00a0km sono interamente in territorio iracheno, dove si sviluppa gran parte del suo corso e in cui riceve diversi affluenti da sinistra (Grande Zab, Piccolo Zab, al-Adhaym, Diyala e Karkheh).\nQui raggiunge poi la grande pianura alluvionale della Mesopotamia meridionale. Bagna importanti citt\u00e0 irachene come Mosul, e la capitale Baghdad, con un regime sempre soggetto a forti variazioni stagionali, creando le condizioni per piene catastrofiche in primavera, contrastate con la costruzione di diverse dighe lungo il suo corso. Prima di raggiungere la foce si unisce a Bassora con l'altro grande fiume iracheno, l'Eufrate, cambiando nome in Shatt al-'Arab e sfociando cos\u00ec nel Golfo Persico. \nPur essendo pi\u00f9 corto e con un bacino meno esteso, ha una portata quasi doppia rispetto all'Eufrate.\nSecondo la descrizione di Plinio il Vecchio e di altri storici antichi, sia il Tigri che l'Eufrate sfociavano direttamente nel mare, la cui linea di costa era allora molto pi\u00f9 arretrata di quella attuale, senza confluire l'uno nell'altro come nella situazione odierna.\nAi tempi dello sviluppo delle civilt\u00e0 mesopotamiche, come i Sumeri, molte delle citt\u00e0 pi\u00f9 importanti del periodo sorgevano sul Tigri o nelle sue vicinanze, come Ninive, Ctesifonte, Seleucia e Lagash, che era irrigata da un canale scavato nel 2400 a.C.\nLungo il corso del fiume presso la citt\u00e0 di al-Kut \u00e8 presente una diga."}
{"id": "2404770", "revid": "287204", "url": "https://it.wikipedia.org/wiki?curid=2404770", "title": "Crimson (album)", "text": ""}
{"id": "2404774", "revid": "762947", "url": "https://it.wikipedia.org/wiki?curid=2404774", "title": "Queen's Hall", "text": "La Queen's Hall \u00e8 stata una sala da concerto sita al centro di Londra, inaugurata nel 1893 e amata dai londinesi fino alla sua distruzione avvenuta nel 1941 a seguito dei bombardamenti tedeschi. Essa era stata sede dei Promenade Concerts fondati da Robert Newman e Henry J. Wood nel 1895.\nLa struttura.\nLa Queen's Hall era situata a \"Langham Place\", ed aveva un totale di 17 ingressi e uscite su tre strade (le altre due erano \"Riding House Street\" e Great Portland Street). Essa poteva ospitare circa 3.000 spettatori su di un'area di circa 2.000\u00a0m\u00b2. Era considerata una sala dall'acustica perfetta ed era stata progettata da Thomas Edward Knightley utilizzando un progetto sviluppato da C. J. Phipps. Una particolarit\u00e0 dell'edificio era quella di avere il palco dell'orchestra a livello strada, mentre i palchi e la sala erano al livello inferiore.\nLa Queen's Hall colm\u00f2 l'esigenza di avere una sala al centro della citt\u00e0. \"St James's Hall\", vicina ad Oxford Circus, era divenuta troppo piccola ed aveva seri problemi di sicurezza. La Wigmore Hall, che apr\u00ec circa dieci anni dopo, era una sala per recital e non una sla da concerto. La Queen's Hall fu dotata di servizi moderni come un ampio parcheggio per le carrozze e le prime automobili, una sla stampa, spazi pubblici e bar ed una sala pi\u00f9 piccola, la \"Queen's Small Hall\" da 500 posti. La sala piccola era al piano superiore ed aveva delle aperture sul tetto. I concerti della London Philharmonic Orchestra ed i \"Promenade Concerts\", e l'ideale calda acustica, ne fecero la sala da concerto favorita dai londinesi, facendo loro dire di essa \"come di un vecchio e caro amico.\"\nLa distruzione.\nIl pomeriggio del 10 maggio 1941, vi fu una esecuzione del \"Il sogno di Geronte\" di Edward Elgar con Muriel Brunskill, Webster Booth, Ronald Stear diretta da Malcolm Sargent, con la London Philharmonic Orchestra e la \"Royal Choral Society\". La notte successiva vi fu un massiccio attacco nel quale vennero seriamente danneggiati la House of Commons e molti altri edifici quali il British Museum e Westminster Abbey. Un'unica bomba incendiaria colp\u00ec la Queen's Hall, e l'auditorium fu distrutto completamente dalle fiamme. L'edificio si ridusse in un mucchio di cenere e la sola cosa a rimanere intatta fu il busto di Sir Henry Wood, emergente dal caos delle macerie. Vennero inoltre distrutti strumenti musicali per diverse migliaia di sterline.\nI Promenade concerts continuarono alla Royal Albert Hall, e durante il 1942 Wood e la BBC si riconciliarono. La BBC Symphony Orchestra spost\u00f2 i suoi concerti alla \"Bedford School\". Successivamente la BBC Symphony si spost\u00f2 alla Royal Festival Hall, che apr\u00ec nel 1951 durante il Festival of Britain.\nNel luogo in cui vi era la Queen's Hall vi \u00e8 ora il \"St George's Hotel\"."}
{"id": "2404783", "revid": "156136", "url": "https://it.wikipedia.org/wiki?curid=2404783", "title": "Mar Caspio", "text": "Il mar Caspio (in kazako \u041a\u0430\u0441\u043f\u0438\u0439 \u0442\u0435\u04a3\u0456\u0437\u0456, \"Kaspij Tengizi\" e in russo \u041a\u0430\u0441\u043f\u0438\u0439\u0441\u043a\u043e\u0435 \u043c\u043e\u0440\u0435, \"Kaspijskaie morie\"), mar Cazaro (o Khazaro, in persiano \u062f\u0631\u064a\u0627\u0649 \u062e\u0632\u0631 \"dary\u0101-ye xazar\", in turkmeno Hazar de\u0148izi e in azero X\u0259z\u0259r d\u0259nizi, \"Kazar danizi\") o anticamente mare Ircano, \u00e8 un bacino endoreico, riconosciuto mare tramite l'accordo di Aktau, situato a 28 metri sotto il livello del mare (depressione caspica), fra Russia, Kazakistan, Turkmenistan, Azerbaigian e il nord dell'Iran. \n\u00c8 lungo \u00a0km, con una larghezza media di 310\u00a0km, una superficie di \u00a0km\u00b2, un volume di km\u00b3 ed una profondit\u00e0 massima di metri nella parte meridionale (a nord la profondit\u00e0 non supera i 6 metri). Tre sono i fiumi maggiori che sfociano nel mar Caspio: Volga, Ural e Kura.\nDal mar Caspio \u00e8 possibile navigare fino al Mar Bianco (nell'Artico), Mar Baltico (in Scandinavia) e Mar Nero, utilizzando fiumi e canali congiunti a bacini e laghi, tra cui il lago Onega, il lago Ladoga ed il lago Vygozero, attraversando il canale Mar Bianco-Mar Baltico e il Canale Volga-Baltico.\nStoria.\nNell'area del mar Caspio si svilupparono diverse comunit\u00e0 dedite all'agricoltura e alla caccia fin dal IX secolo a.C. Ma si hanno informazioni solo su quelle che popolavano il territorio corrispondente agli odierni Azerbaijan e Iran. Dell'intera area non era mai stato definito un confine preciso che corrispondesse a mare o lago. Con le conquiste macedoni del III secolo a.C. il generale Patrocle giunse alla conclusione che fosse un golfo o una insenatura e che fosse quindi possibile arrivarci via mare passando dall'oceano Indiano.\nL'area meridionale del mar Caspio, dato il suo clima e le sue terre coltivabili, \u00e8 sempre stata una terra di conquiste da parte di diversi popoli: Medi, Persiani, Parti, Macedoni, Sassanidi, Achemenidi, Seleucidi, Mongoli (Il khanato) e Omayyadi.\nOriginariamente l'area che corrisponde al sud del mare veniva chiamata Ircania, parola derivante dal greco \"Hyrcania\", a sua volta risalente all'antico persiano \"Verk\u00e2na\" (\"lupo\"), quindi \"terra dei lupi\". Fin da allora la satrapia omonima venne chiamata Irania e diede nome anche alla distesa d'acqua circostante. In epoca romana fu chiamato \"mare Ircanio\" o \"mare Ircano\", da cui a sua volta deriva il nome moderno Caspio. Gli antichi Romani lo chiamarono Caspio o Ircanio a causa della salinit\u00e0 delle sue acque, seppure bassa ( rispetto a quella del mare).\nDescrizione.\nLago o mare?\nLa dizione \"lago\" o \"mare\" \u00e8 legata alle dimensioni dello specchio d'acqua e all'identificazione che si vuole dare al bacino stesso. Al Caspio vengono attribuiti contemporaneamente gli appellativi di \"lago\" e \"mare chiuso\". Si tratta della pi\u00f9 grande massa d'acqua chiusa della Terra, ed \u00e8 spesso classificato come il pi\u00f9 grande lago del mondo.\nLa salinit\u00e0 varia notevolmente da zona a zona, passando da livelli quasi nulli (particolarmente a nord nell'area del delta del Volga) a valori pi\u00f9 elevati a causa dell'intensa evaporazione a sud, dove raggiunge l'1,2% (12 g/litro), comunque piuttosto bassa considerato che nel Mediterraneo la salinit\u00e0 varia dal 3,6 al 3,9%, mentre nel Mar Rosso supera il 4,0% (tali valori escludono la laguna di \"Garabogazk\u00f6l\" che \u00e8 pressoch\u00e9 separata dal mar Caspio e che per l'evaporazione elevata raggiunge livelli di salinit\u00e0 molto alti).\nDal punto di vista giuridico, la Russia e l'Iran, eredi dei precedenti rapporti interstatali, non sono interessati a riconoscerlo come mare, mentre i nuovi stati creatisi dopo il collasso dell'Unione Sovietica insistono per un riconoscimento dello \"status\" di mare. Chiaramente, sono coinvolti interessi legati allo sfruttamento dei giacimenti di metano e petrolio. \nIl riconoscimento come mare viene raggiunto con il trattato di Aktau del 2018, che sancisce un diritto internazionale sulle acque caspiche.\nHa origini in comune con il mar Nero, il lago d'Aral e il lago Balaton: Quando il bacino era allo stesso livello degli altri mari, erano parte di un mare unico. Una volta isolati l'uno dall'altro i quattro bacini seguirono sviluppi completamente diversi.\nOrigine.\n Il mar Caspio si form\u00f2 progressivamente per via del ritiro delle acque marine della Paratetide, che diedero origine a diversi specchi d'acqua pi\u00f9 o meno grandi. Si tratta dunque di un relitto in fase di regresso: non solo i fondali sono in criptodepressione, ma il pelo d'acqua \u00e8 sotto il livello del mare. Il processo di ritiro delle acque, comunque, \u00e8 caratterizzato da continui alti e bassi: in passato il mar Caspio si era gi\u00e0 ritirato nel suo bacino meridionale, pi\u00f9 profondo a causa dell'assenza di immissari importanti.\nFluttuazioni recenti del mar Caspio e del Garabogazk\u00f6l.\nSulla costa orientale, in Turkmenistan, si trova un'ampia baia o laguna, il Garabogazk\u00f6l (\"Kara-Bogaz-Gol\"; vedi cartina a destra presso la costa del Turkmenistan); essa diventa un lago a s\u00e9 stante quando il livello delle acque si abbassa. Quando i due specchi d'acqua comunicano tra di loro, il Garabogazk\u00f6l sottrae al mar Caspio importanti quantit\u00e0 di acqua: essendo poco profondo e surriscaldandosi, viene infatti continuamente smagrito dall'evaporazione.\nLe autorit\u00e0 sovietiche, preoccupate dal regresso del mar Caspio, ritennero opportuno intervenirne in soccorso. Nel 1980 la baia/laguna venne separata dal Caspio tramite uno sbarramento. Tre anni dopo la laguna risultava del tutto prosciugata. Dato che il fondo altamente salino del Kara-Bogaz-Gol, sollecitato dal vento, produceva tempeste di sale e danni ambientali all'intera regione, il blocco tra i due specchi d'acqua fu soppresso nel 1992, e la piccola laguna si riemp\u00ec nuovamente di acqua.\nNel frattempo, in seguito a fluttuazioni naturali, il problema del regresso del mar Caspio si era invertito, tanto che in seguito le coste furono interessate da inondazioni e si pens\u00f2 addirittura ad un collegamento artificiale del mar Caspio con il lago d'Aral per salvare quest'ultimo.\nAspetti ambientali.\nAlla base dei maggiori problemi ambientali del mar Caspio e delle zone circostanti vi sono l'estrazione di metano e petrolio ed altri interventi umani, quale lo sbarramento pregresso della laguna e l'apporto di acque inquinate del Volga, il quale ha un bacino molto esteso e dal quale dipende in gran parte l'equilibrio idrico.\nSono state introdotte specie ittiche estranee alla fauna originaria e il numero di specie di animali in genere \u00e8 in regresso. Molte sono a rischio di estinzione e alcune si sono gi\u00e0 estinte, come la tigre del Caspio. \nFauna ittica.\nLa distribuzione della fauna ittica \u00e8 determinata principalmente dalle differenze di salinit\u00e0; vi si incontrano sia specie tipiche delle acque dolci (soprattutto nella parte settentrionale) che delle acque marine.\nNel mar Caspio sono censite 153 specie di pesci ossei comprese 7 di storioni mentre mancano del tutto i pesci cartilaginei. Particolarmente diffusi sono i ghiozzi, con molte specie endemiche, e il genere \"Alosa\". Sono state introdotte numerose specie aliene allo scopo di favorire la pesca: tra di esse la carpa, l'acciuga, la triglia di fango e il cefalo. Negli anni '80 \u00e8 stato introdotto lo ctenoforo alieno \"Mnemiopsis leidyi\" che ha causato un vero disastro ecologico e il crollo del pescato. \"M. leidyi\" infatti compete con gli stadi giovanili dei pesci nutrendosi di zooplancton e preda direttamente le larve dei pesci.\nInsediamenti.\nLe principali citt\u00e0 che si affacciano sul bacino sono Baku, capitale azera, e Macha\u010dkala."}
{"id": "2404784", "revid": "111233494", "url": "https://it.wikipedia.org/wiki?curid=2404784", "title": "Non smetterei pi\u00f9", "text": "Non smetterei pi\u00f9 \u00e8 un singolo di Renato Zero e Mario Biondi pubblicato nel 2009 in download digitale, secondo estratto dall'album \"Presente\".\nIl disco.\n\"Non smetterei pi\u00f9\" \u00e8 stata presentata, insieme con \"Ancora qui\", ai \"Wind Music Awards 2009\" da Renato Zero. Inoltre, \u00e8 inclusa solo nell'album \"Presente\" dell'artista romano, mentre Mario Biondi non l'ha inserita nel suo album uscito il 6 novembre 2009. La canzone, alla fine dell'estate, risulta una delle pi\u00f9 trasmesse in assoluto."}
{"id": "2404785", "revid": "287204", "url": "https://it.wikipedia.org/wiki?curid=2404785", "title": "Istvan Brockhauser", "text": ""}
{"id": "2404788", "revid": "46291", "url": "https://it.wikipedia.org/wiki?curid=2404788", "title": "Inula helenium", "text": "L'enula campana (nome scientifico Inula helenium ) \u00e8 una pianta erbacea, perenne a fiori gialli, appartenente alla famiglia delle Asteraceae.\nEtimologia.\nIl nome generico (\"Inula\") potrebbe derivare da un analogo vocabolo latino usato dai Romani per indicare proprio queste piante. Altri autori propongono un'altra etimologia: una derivazione da un vocabolo greco \"en\u00e0ein\" (= purificare) facendo riferimento ovviamente alle presunte propriet\u00e0 mediche della pianta.\nL'epiteto specifico (\"helenium\") potrebbe derivare da Elena: ci sono delle leggende che collegano questa pianta alla moglie di Menelao.\nIl binomio scientifico attualmente accettato (\"Inula helenium\") \u00e8 stato proposto da Carl von Linn\u00e9 nella pubblicazione \"Species Plantarum\" del 1753.\nDescrizione.\nSi tratta di una pianta erbacea perenne la cui altezza pu\u00f2 variare da 10 a 18 dm (massimo 200\u00a0cm). La forma biologica della specie \u00e8 emicriptofita scaposa (H scap); ossia \u00e8 una pianta perennante con gemme poste al livello del suolo con fusto allungato e mediamente foglioso.\nRadici.\nLa radice \u00e8 grossa e carnosa; \u00e8 inoltre aromatico-amara.\nFusto.\nIl fusto \u00e8 eretto ed ha una sezione grossa, la superficie \u00e8 striata e villosa (setole patenti alla base, meno pubescente in alto). Pu\u00f2 essere alto fino a 1,5\u00a0m. La parte ipogea consiste in un rizoma.\nFoglie.\nTutte le foglie sono irregolarmente dentate (o seghettate quelle superiori) con margini callosi, pubescente-scabre sulla pagina superiore, mentre sono tomentose sulla pagina inferiore. Lungo il fusto sono disposte in modo alterno.\nInfiorescenza.\nL'infiorescenza \u00e8 formata da grandi capolini sia solitari ma anche in formazioni corimbose che normalmente sovrastano l'apparato fogliare. La struttura dei capolini \u00e8 quella tipica delle \"Asteraceae\" : un peduncolo sorregge un involucro emisferico (che in questo caso \u00e8 nudo e fimbriato, ma cigliato) composto da pi\u00f9 squame (in 3 - 4 serie) embricate, tomentose, che fanno da protezione al ricettacolo basale sul quale s'inseriscono due tipi di fiori: quelli esterni ligulati (di colore giallo dorato) e quelli interni tubulosi (di colore giallo accentuato). Le squame esterne, carnose alla base, si presentano con una appendice fogliacea di forma ovalo-acuta, spatolata e ricurva verso l'esterno; quelle interne sono progressivamente pi\u00f9 ristrette. Diametro dell'involucro: 30 \u2013 40\u00a0mm. Dimensione delle squame esterne di tipo fogliaceo: larghezza 3 \u2013 8\u00a0mm; lunghezza 12 \u2013 20\u00a0mm.\nFiore.\nI fiori sono ermafroditi, zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali. I fiori sono profumati. Diametro del capolino: 6 \u2013 7\u00a0cm.\nFrutti.\nI frutti sono degli acheni glabri con quattro o cinque costolature; sono provvisti di pappo senza coroncina a setole dentate disposte su un unico rango (numero delle setole: 50 - 60). Dimensione degli acheni: 5 \u2013 10\u00a0mm. Lunghezza delle setole: 6 \u2013 10\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza della \"Inula helenium\" (Asteraceae) \u00e8 la pi\u00f9 numerosa nel mondo vegetale, organizzata in quasi 1000 generi per un totale di circa 20.000 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nIl genere di appartenenza (\"Inula\") \u00e8 mediamente numeroso comprendente circa un centinaio di specie, diffuse quasi unicamente nell'emisfero boreale (Europa, Asia e Africa del Nord), delle quali una dozzina circa sono proprie della flora italiana.\nAll'interno della famiglia delle Asteraceae le \u201cInule\u201d fanno pare della sottofamiglia delle \"Tubiflore\"; sottofamiglia caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e frutti con pappo biancastro e morbido; mentre all'interno del genere la \"Inula helenium\" appartiene alla sezione \"Corvisartia\" caratterizzata dall'avere frutti acheni di forma prismatico-tetra-pentagonale e ricettacolo fimbriato con capolini di 6\u00a0\u2013 7\u00a0cm e foglie radicali molto grandi.\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa pianta di questa scheda \u00e8 inoltre molto simile ad alcune \"Enule\" dello stesso genere in quanto i fiori sono molto simili e differiscono soprattutto per la forma delle foglie (\"Inula helvetica\", \"Inula spiraeifolia\", \"Inula hirta\", \"Inula britannica\").\nUsi.\nGiardinaggio.\nL'utilit\u00e0 delle piante di questa scheda si estende anche al giardinaggio e alla ornamentazione tramite fiore reciso. Anche se il loro aspetto \u00e8 un po' grossolano sono facili da coltivare ed hanno un forte sviluppo vegetativo.\nIndustria.\n\u201cEnula campana\u201d viene usata per tinture in blu. \nCucina.\nNell'antichit\u00e0 veniva usata per preparare alcuni liquori e bevande a base di vino. In Francia e Svizzera \u00e8 utilizzata nella fabbricazione dell'assenzio."}
{"id": "2404789", "revid": "767487", "url": "https://it.wikipedia.org/wiki?curid=2404789", "title": "Tank (cantante taiwanese)", "text": "Tank \u00e8 attualmente sotto contratto con la HIM International Music, che sponsorizza anche altri gruppi e cantanti famosi della portata di S.H.E, Fahrenheit e Power Station. L'album di debutto di Tank, Fighting \u751f\u5b58\u4e4b\u9053 (Fighting, The Law of Surviving) \u00e8 stato pubblicato il 23 febbraio 2006. Il suo ultimo album, \"The 3rd Round\", \u00e8 stato invece pubblicato il 31 marzo 2009.\nBiografia.\nTank ha origini taiwanesi, sebbene suo padre provenga dall'etnia Ami e sua madre discenda da un diverso gruppo di aborigeni taiwanesi. Prima di pubblicare il suo primo album, Tank ha collaborato alla stesura di alcune canzoni di Vic Zhou e delle S.H.E, oltre quelle di altri artisti famosi. All'et\u00e0 di 21 anni era gi\u00e0 popolare per aver composto pi\u00f9 di 200 canzoni. Si diceva che sarebbe stato il prossimo idolo di grande successo dopo David Tao e Jay Chou, grazie al suo talento nel comporre canzoni, cantare e ballare.\nDue canzoni da lui composte, \"Romance of Three Kingdoms\" (\u4e09\u570b\u6200) e \"Give Me Your Love\" (\u7d66\u6211\u4f60\u7684\u611b), sono diventate le sigle finali rispettivamente dei drama taiwanesi \"Seven Swordsmen\" (\u4e03\u528d\u4e0b\u5929\u5c71) e \"KO One\" (\u7d42\u6975\u4e00\u73ed). Un'altra sua canzone, \"Tears of a Thousand Years\" (\u5343\u5e74\u6dda), \u00e8 stata usata come sigla finale delle serie televisiva \"The Little Fairy\" (\u5929\u5916\u98db\u4ed9). Il suo secondo album \"Keep fighting\" (\u5ef6\u9577\u6bd4\u8cfd; Keep fighting, The Extended Battle) \u00e8 stato pubblicato il 19 gennaio 2007. La canzone \"Personal Angel\" (\u5c08\u5c6c\u5929\u4f7f) in esso contenuta \u00e8 stata usata come sigla finale del popolare Drama taiwanese \"Hanazakarino Kimitachihe\". Pi\u00f9 tardi, gli \u00e8 stato richiesto dalla NCsoft di comporre la canzone che fa da tema al gioco per computer Guild Wars. \"Intense Battle\" (\u6fc0\u6230) fu scelta per assecondare la richiesta. Nel 2007 ha registrato una canzone col suo collega pi\u00f9 giovane Yoga Lin, degli Xing Guang Bang, per la serie di successo \"Bull Fighting\" (\u9b25\u725b \u00b7 \u8981\u4e0d\u8981); la canzone porta lo stesso nome della serie."}
{"id": "2404796", "revid": "199745", "url": "https://it.wikipedia.org/wiki?curid=2404796", "title": "Enula campana", "text": ""}
{"id": "2404797", "revid": "785863", "url": "https://it.wikipedia.org/wiki?curid=2404797", "title": "Episodi de I favolosi Tiny", "text": "Questa voce contiene la lista degli episodi della serie televisiva animata I favolosi Tiny secondo l'ordine di trasmissione americano."}
{"id": "2404810", "revid": "1543377", "url": "https://it.wikipedia.org/wiki?curid=2404810", "title": "Pierre le Pelley III", "text": "Figlio di Pierre le Pelley II, eredit\u00f2 il titolo alla morte del padre, nel 1820.\nNel 1829 termin\u00f2 la costruzione della chiesa iniziata dal padre e dedicata a San Pietro. Sua fu l'idea di avviare insieme a John Hunt nel 1837 una miniera di rame, piombo ed argento (un locale, cercando di recuperare un coniglio che aveva abbattuto, rinvenne infatti delle rocce ricche di argento) il cui crollo causer\u00e0 nel 1847 il collasso economico della famiglia e la cessione del titolo feudale.\nTrov\u00f2 la morte annegando durante una tempesta ed il suo corpo non fu mai ritrovato. Non avendo generato eredi, gli succedette il fratello, Ernest le Pelley."}
{"id": "2404812", "revid": "123929702", "url": "https://it.wikipedia.org/wiki?curid=2404812", "title": "Episodi di Buzz Lightyear da Comando Stellare", "text": "Questa voce contiene la lista degli episodi della serie televisiva animata Buzz Lightyear da Comando Stellare.\nEpisodi.\nSeconda stagione.\nNella numerazione \u00e8 incluso il film pilota \"Buzz Lightyear da Comando Stellare - Si parte!\" che costituisce i tre episodi pilota della serie che vanno collocati, cronologicamente, prima di \"L'armata Torque\" per un totale di 65 puntate.\nLe due stagioni furono trasmesse negli Stati Uniti contemporaneamente su due canali diversi e man mano che gli episodi venivano prodotti, per cui la data di messa in onda delle puntate non combacia sempre con la data di produzione e la cronologia della trama: per esempio si pu\u00f2 vedere che gli eventi della puntata \"La luna verde\" si svolgono cronologicamente prima di \"Lupi wattary alla riscossa\". Inoltre 4 episodi non furono trasmessi. \nLa puntata \"Super Nova\" fu eliminata dalla trasmissione quando questa and\u00f2 in onda su Toon Disney per il suo contenuto: la trama ruota intorno ad un potere che Mira acquisisce per esposizione a una fonte di energia, Mira lo vede benefico e produttivo e sente il bisogno di ricaricarsene in continuazione, senza farne pi\u00f9 a meno. Questa situazione \u00e8 paragonabile a una tossicodipendenza e scopo della puntata era mettere lo spettatore in guardia contro la dipendenza da sostanze, ma gli effetti apparentemente benefici della dipendenza rendevano il messaggio ambiguo, per cui si decise di non ritrasmetterla. Furono cancellati anche gli episodi \"Braccio destro assassino\" e \"Complotto\" a causa della trama, in riferimento agli attentati dell'11 settembre 2001."}
{"id": "2404813", "revid": "84604", "url": "https://it.wikipedia.org/wiki?curid=2404813", "title": "Taxideinae", "text": ""}
{"id": "2404814", "revid": "729019", "url": "https://it.wikipedia.org/wiki?curid=2404814", "title": "Guerra sammarinese", "text": "La guerra sammarinese \u00e8 stato un conflitto combattuto tra il 1460 e il 1463 da San Marino contro il comune di Rimini, a seguito di una disputa per il possesso di alcuni territori promessi dal Papa. Al termine della guerra vennero fissati i nuovi confini della Repubblica di San Marino, rimasti immutati fino ad oggi.\nStoria.\nNel 1460 papa Pio II promise a San Marino alcuni dei territori amministrati dai Malatesta. Con un breve apostolico del 30 dicembre il papa concesse dei feudi.\nTra il 1460 e il 1463 San Marino si alle\u00f2 con il duca di Urbino Federico da Montefeltro e con papa Pio II contro i Malatesta, che minacciavano il Monte Titano con i fortilizi presenti a Domagnano, Faetano e Fiorentino, situati a pochi chilometri dalla capitale, Citt\u00e0 di San Marino. Durante la guerra i sammarinesi occuparono tutti i fortilizi dei Malatesta che minacciavano San Marino, arrivando ad occupare i territori malatestiani fino a Falciano, a soli 10 km da Rimini. I Malatesta, guidati da Sigismondo Pandolfo, riuscirono invece soltanto a mantenere il fortilizio di Cerasolo a protezione di Rimini.\nDopo varie vittorie sammarinesi, nel 1462 il pontefice concesse anche il castello di Faetano. A San Marino vennero cos\u00ec annessi i castelli di Domagnano, Faetano, Fiorentino, Montegiardino e Serravalle.\nLa guerra si concluse con la firma dei Patti di Fossombrone, avvenuta il 27 giugno 1463, che sanc\u00ec la pace tra i Malatesta di Rimini e San Marino. Il trattato di pace stabil\u00ec i confini di San Marino, che sono rimasti immutati da allora."}
{"id": "2404819", "revid": "24451037", "url": "https://it.wikipedia.org/wiki?curid=2404819", "title": "Corona di Citt\u00e0", "text": ""}
{"id": "2404821", "revid": "110157", "url": "https://it.wikipedia.org/wiki?curid=2404821", "title": "Jos\u00e9 Enrique de la Pe\u00f1a", "text": "Sotto gli ordini del generale Antonio L\u00f3pez de Santa Anna, partecip\u00f2 all'assedio di Fort Alamo nel 1836. Nel 1955 Jes\u00fas Sanchez Garza pubblic\u00f2 un libro, presentato come le memorie del colonnello, intitolato \"La Rebellion de Texas\u2014Manuscrito Inedito de 1836 por un Ofical de Santa Anna\" (in italiano \"La ribellione del Texas-Manoscritto inedito del 1836 di un ufficiale di Santa Anna\") in cui racconta come David Crockett sarebbe morto durante l'assedio."}
{"id": "2404824", "revid": "767487", "url": "https://it.wikipedia.org/wiki?curid=2404824", "title": "Erika (film)", "text": "Erika \u00e8 un film del 1971 diretto dal regista Filippo Walter Ratti.\nTrama.\nUna graziosa ventenne tedesca, Erika, giunge in un paesino siciliano, ospite dell'anziano barone Giovanni Laurana, gi\u00e0 amico della madre. Libera e spregiudicata - ha avuto precoci esperienze - la giovane non esita a concedersi a Renato, il figlio maggiore del barone, destinato a un matrimonio di convenienza con Concettina, una ragazza del paese. Mentre lo stesso barone, accanito dongiovanni, stenta a frenare la propria attrazione per Erika, il figlio minore, Luca - tornato, dopo una lunga assenza nella casa paterna - si innamora della giovane che, facendogli credere di amare per la prima volta, concede anche a lui le proprie grazie. Alla vigilia del ritorno di Erika in Germania il barone ha un improvviso attacco di paralisi. Recatosi a Catania per chiamare un medico, Luca scopre, al ritorno, la giovane tra le braccia di Renato, per cui, disperato, si uccide. Partita Erika, Renato sposa Concettina.\nColonna sonora.\nLa colonna sonora, composta da Roberto Pregadio facendo largo uso di sonorit\u00e0 lounge \u00e8 stata pubblicata su CD in edizione limitata nel 2013 dalla Beat Records Company"}
{"id": "2404829", "revid": "339392", "url": "https://it.wikipedia.org/wiki?curid=2404829", "title": "Congresso nazionale africano", "text": ""}
{"id": "2404830", "revid": "1993636", "url": "https://it.wikipedia.org/wiki?curid=2404830", "title": "Vasil Radoslavov", "text": " Fu primo ministro del proprio paese durante la maggior parte della prima guerra mondiale.\nNato a Love\u010d, Radoslavov studi\u00f2 giurisprudenza all'Universit\u00e0 di Heidelberg e divenne in seguito un sostenitore della Germania. Fece il suo ingresso in politica nel 1884 quando fu nominato ministro della giustizia nel governo di Petko Karavelov, mantenendo questa posizione anche durante il governo dell'arcivescovo Kliment T\u0103rnovski. Succedette a Karavelov come primo ministro il 28 agosto 1886, un breve governo (fino al 10 luglio 1887) segnato dalla corruzione ed infine da una scissione del partito liberale, con la formazione del Partito liberale Radoslavov nel 1887, come raggruppamento per i liberali di destra. Radoslavov si fece notare per il forte sostegno all'amicizia con l'impero austro-ungarico.\nRitorn\u00f2 al governo nel 1899 come ministro degli interni nel governo di Todor Ivan\u010dov, anche se dopo questo incarico rimase estromesso da ogni incarico fino al 17 luglio 1913, quando ricopr\u00ec di nuovo la carica di primo ministro. La sua retorica anti-russa impression\u00f2 lo zar Ferdinando che lavor\u00f2 a stretto contatto con Radoslavov per modellare la politica estera. Si assicur\u00f2 un forte prestito dalla Germania e dall'Austria-Ungheria nel luglio 1914 ma riusc\u00ec anche a procrastinare l'entrata in guerra della Bulgaria. La sua popolarit\u00e0 cominci\u00f2 a scendere dopo che la Bulgaria entr\u00f2 ufficialmente in guerra, con capitali e risorse assorbiti direttamente dagli sforzi di guerra. Come primo ministro supervision\u00f2 l'occupazione della Dobrugia nel 1916 con l'aiuto del generale tedesco August von Mackensen, anche se questa mossa gli alien\u00f2 alcuni dei sostegni tedeschi, che desideravano dei territori per s\u00e9. Il suo governo rimase in carica fino al giugno 1918, quando fu richiamato il moderato Aleksand\u0103r Malinov nella speranza di un accordo di pace pi\u00f9 favorevole, mentre Radoslavov venne incolpato del fallimento della Bulgaria nell'acquistare il pieno controllo della Dobrugia settentrionale nel trattato di Bucarest (la regione era stata posta sotto amministrazione congiunta bulgara-tedesca-austriaca). A questo punto il governo di Radoslavov divenne sinonimo di corruzione e asservimento alla Germania.\nRadoslavov lasci\u00f2 la Bulgaria dopo la guerra, andando in esilio in Germania. Nel 1922 il governo di Aleksand\u0103r Stambolijski lo condann\u00f2 a morte in contumacia per il suo ruolo nella sconfitta. La pena gli venne condonata nel 1929, lo stesso anno in cui mor\u00ec durante il suo esilio a Berlino il 21 ottobre. Il 3 novembre venne seppellito a Sofia."}
{"id": "2404831", "revid": "228587", "url": "https://it.wikipedia.org/wiki?curid=2404831", "title": "James Patrick Mallory", "text": "Biografia.\nRiceve il suo B.A. in Storia dall'Occidental College in California nel 1967, prestando poi il servizio militare per tre anni nelle forze armate statunitensi nel corpo della polizia militare con il grado di sergente. Ricevette il suo dottorato in filosofia (Ph.D.) per gli studi indoeuropei dall'UCLA nel 1975. ha tenuto diverse mansioni durante l'esordio del Queen nel 1977, diventando Professore di Archeologia Preistorica nel 1998.\nLa ricerca del professor Mallory ha focalizzato un primo neolitico e un'et\u00e0 del bronzo in Europa, il problema della patria dei proto-indoeuropei, e l'archeologia dell'antica Irlanda, favorendo un approccio integrativo a queste questioni, comparando le prove letterarie, linguistiche e archeologiche per risolvere gli enigmi storici.\nUna conseguenza di questa sua preferenza verso un approccio integrato \u00e8 la sua tenace critica riguardo alla teoria ampiamente pubblicizzata sulle origini indoeuropee avanzata da Colin Renfrew, la quale localizza la urheimat, o \"patria\" che dir si voglia, di questa famiglia linguistica nell'antica Anatolia neolitica, associando la sua espansione con quella parallela dell'agricoltura. Un elemento chiave di questa critica \u00e8 stata una vigorosa difesa della paleontologia linguistica come un valido strumento per risolvere il problema della patria indoeuropea, argomentando che Renfrew sia scettico al suo riguardo, pi\u00f9 precisamente perch\u00e9 essa offre alcune delle pi\u00f9 forti prove contro il proprio ultimo modello. Mallory ha pubblicato recentemente un nuovo libro insieme a D.Q. Adams, intitolato \"The Oxford Introduction to Proto-Indo-European and the Proto-Indo-European World\" (L'introduzione di Oxford al proto-indoeuropeo e il mondo proto-indoeuropeo) edito dalla \"Oxford University Press\", dove senza dubbio il dibattito con Renfrew verr\u00e0 riassunto in modo pi\u00f9 zelante.\nMallory \u00e8 redattore del \"Journal of Indo-European Studies\", pubblicato dall\"'Istituto per lo studio dell'uomo\" di cui Roger Pearson \u00e8 il direttore e fondatore."}
{"id": "2404834", "revid": "352448", "url": "https://it.wikipedia.org/wiki?curid=2404834", "title": "J. P. Mallory", "text": ""}
{"id": "2404840", "revid": "109917883", "url": "https://it.wikipedia.org/wiki?curid=2404840", "title": "Thank You for the Venom", "text": "Thank You for the Venom \u00e8 il primo singolo estratto dal secondo album dei My Chemical Romance, pubblicato unicamente in Europa. La canzone raggiunse la posizione n\u00ba71 nella classifica britannica."}
{"id": "2404841", "revid": "122580529", "url": "https://it.wikipedia.org/wiki?curid=2404841", "title": "Juniper Networks", "text": "Juniper Networks, Inc. \u00e8 una societ\u00e0 multinazionale fondata nel 1996 che si occupa di tecnologie dell'informazione e della comunicazione e di tecnologie di rete con quartier generale \u00e8 a Sunnyvale, California (Stati Uniti). L'azienda progetta e vende prodotti e servizi per reti IP. I prodotti Juniper comprendono famiglie di router \"T\", \"M\", \"E\", \"MX\" e \"J\", gli switch ethernet serie \"EX\", i dispositivi per l'ottimizzazione in wan serie \"WX\" e le appliance per il controllo di sessioni e risorse serie \"SRC\".\nIl JUNOS, il sistema operativo di Juniper, esegue sulla maggior parte dei prodotti Juniper. Nel 2009, Juniper ha debuttato sul magazine Fortune tra le \"migliori 100 aziende per cui lavorare\". Juniper si \u00e8 piazzata al quarto posto su Fortune nella lista delle \"Aziende pi\u00f9 ammirate del mondo\" nella categoria delle telecomunicazioni (\"Networking Communications\") del 2009. I prodotti sono largamente usati nelle grandi reti in tutto il mondo e l'azienda \u00e8 leader nelle reti ad alta velocit\u00e0.\nStoria.\nJuniper Networks fu fondata da Pradeep Sindhu, Dennis Ferguson, e Bjorn Liencres nel febbraio 1996 in California, Stati Uniti. Juniper Networks fu una creazione dell'informatico Pradeep Sindhu, uno dei principali scienziati del rinomato centro ricerche della Xerox di Palo Alto (Palo Alto Research Center, PARC), che lasci\u00f2 nel 1995 per una vacanza e ritorn\u00f2 con un'idea per una nuova compagnia che avrebbe costruito router affidabili, ad alte prestazioni per supportare il rapido avanzamento di Internet. Sindhu var\u00f2 l'azienda nel febbraio del 1996, con un investimento di $ da parte della potente azienda di venture capital Kleiner, Perkins, Caufield &amp; Byers. Assunse altri due ingegneri Bjorn Liencres della Sun Microsystems e Dennis Ferguson della MCI. Come esperto di business, Sindhu reclut\u00f2 Scott Kriens, cofondatore della StrataCom, fornitore leader di apparati di switching venduta nel luglio del 1996 a Cisco per 4,67 miliardi di dollari.\nPradeep Sindhu lavor\u00f2 come CEO e direttore del consiglio di amministrazione fino al settembre 1996. Scott Kriens (della StrataCom) divent\u00f2 il CEO nell'ottobre del 1996, e gli \u00e8 riconosciuto il merito del successo commerciale di Juniper. Juniper fu poi reincorporata nel marzo 1998 nel Delaware.\nCome startup, Juniper ricevette 6 milioni di dollari dall'AT&amp;T, Anschutz nel 1997. Ricevette altri 14 milioni di dollari da una serie di investitori. Ottenne il supporto finanziario per oltre 40 milioni da Northern Telecom, 3Com, UUNET Technologies, una sussidiaria della WorldCom, dall'alleanza Siemens AG/Newbridge Networks, e da Ericsson.\nJuniper var\u00f2 il suo primo prodotto l\"'M40\", nel settembre 1998. L'M40 fu unico nel suo genere in quanto a velocit\u00e0. L'M40 era capace di fare il \"forwarding\" di 40 milioni di pacchetti al secondo, e Juniper sosteneva che questo router gigabit avrebbe gestito il traffico fino a 10 volte pi\u00f9 velocemente dei prodotti esistenti. L'M40 vinse il riconoscimento dell'industria per il miglior prodotto nuovo, incluso il \"Technology Innovation Award\" del 1999 di PC Magazine UK's.\nJuniper divenne una societ\u00e0 per azioni il 25 giugno 1999. Il prezzo per azione fu fissato a 34$, e furono offerte 4.8 milioni di azioni sul mercato del Nasdaq con la sigla JNPR. L'azienda ebbe una delle maggiori offerte iniziali della storia. Alla fine del primo giorno come azienda ad azionariato pubblico, le azioni di Juniper salirono a 98,88$, un salto giornaliero del 190% che increment\u00f2 la capitalizzazione di mercato dell'azienda poco sotto i 4.9 miliardi di dollari, la pi\u00f9 alta valutazione nella prima giornata per un'azienda tecnologica. Nel 2000 Forbes riconobbe Scott Kriens come il maggiore dei manager di aziende tecnologiche. Nel 2000 Juniper inizi\u00f2 a consumare parte della crescente fetta del suo principale rivale Cisco Systems nella torta dei router per Internet. Nel 2000 Juniper raggiunse uno sbalorditivo 30% del mercato dei router di core, dal 22.5% del precedente quarto.\nDal 1999 al 2005, Juniper acquist\u00f2 molte compagnie tecnologiche come NetScreen Technologies, Unisphere Networks, Funk Software ecc. Nel 2002, Juniper annunci\u00f2 i suoi piani di espandere la linea di \"core router\" verso l\"'edge\".\n\"Kevin Johnson\", ex-capo della divisione Microsoft \"platform and services\", divenne il CEO di Juniper nel luglio del 2008, succedendo a Scott Kriens. Scott continu\u00f2 ad essere il presidente del consiglio di amministrazione di Juniper Networks.\nAcquisizioni.\nNei primi tre anni di esistenza Juniper non effettu\u00f2 alcuna acquisizione. La prima acquisizione fu nel novembre 1999 quando Juniper acquis\u00ec Layer Five, un'azienda di ideazioni brevetti per 19 milioni di dollari. Nel dicembre del 2000, acquis\u00ec un'azienda di progettazione di ASIC, la Micromagic, per 260 milioni di dollari in azioni e contanti. Il novembre 2001 vide l'acquisizione della startup CMTS Pacific Broadband Communications per 200 milioni di dollari. Nel maggio 2002, Juniper acquis\u00ec la propriet\u00e0 intellettuale di Nexsi Systems. Nel luglio del 2002 Unisphere Networks, una sussidiaria di Siemens, fu acquisita per 740 milioni di dollari.\nL'aprile 2004 vide l'acquisizione pi\u00f9 grosso della compagnia: l'acquisizione di NetScreen Technologies (che aveva precedentemente acquistato Neoteris) per 4 miliardi di dollari. Nell'aprile 2005, Kagoor Networks fu acquisita per 65.7 milioni di dollari. In luglio 2005, Juniper acquis\u00ec due aziende: Peribit Networks (337 milioni)\ne Redline Networks (132 milioni). Acorn Packet Solutions fu acquisita nell'ottobre del 2005 per 8,7 milion. L'ultima acquisizione fatto da Juniper ad oggi \u00e8 stata l'acquisizione di Funk Software, nel dicembre 2005, per 122 milioni di dollari.\nPrincipali sussidiarie.\nLe principali consociate di Juniper Networks Inc., US includono Juniper Networks K. K. (Giappone), Juniper Networks B.V. (Paesi Bassi), Juniper Networks International Limited (Isole Cayman), Juniper Networks FSC Inc. (Barbados), Juniper Networks U.K. Ltd. (Regno Unito), Juniper Networks GmbH (Germania), Juniper Networks France SARL (Francia), Juniper Networks Australia Ltd. (Australia), Juniper Networks Hong Kong Ltd. (Hong Kong), Juniper Networks South Asia Ltd. (Hong Kong), Juniper Networks China Ltd. (Hong Kong), Juniper Networks Canada Inc. (Canada), Juniper Acquisition Corporation; Juniper Networks International, Inc e Juniper Networks India Pvt Ltd (India).\nProdotti.\nIl sistema operativo.\nJUNOS \u00e8 il sistema operativo che gira sulla maggior parte dei dispositivi di rete Juniper. \u00c8 l'unico sistema operativo di Juniper e svolge compiti di routing, switching, e sicurezza informatica sui suoi prodotti. La strategia dell'azienda \u00e8 di offrire un sistema operativo unico per tutti i dispositivi di \"routing\" e \"switching\". Il singolo sistema operativo \u00e8 pi\u00f9 semplice sia per Juniper che per gli utenti, e aiuta a differenziare Juniper dai suoi concorrenti nel mondo del \"networking\" che spesso ha molti sistemi operativi. Il concetto nuovo del Partner Solution Development Platform (PSDP) apre lo sviluppo di nuove funzionalit\u00e0 e applicazioni del software JUNOS ai clienti e i partner. Il sistema operativo JUNOS \u00e8 basato su FreeBSD, il cui vantaggio \u00e8 l'ambiente Unix-like: i clienti possono accedere ad una shell Unix ed eseguire i normali comandi Unix. Il JUNOS \u00e8 indipendente dalla piattaforma Juniper hardware sul quale \u00e8 installato. Dopo che Juniper acquis\u00ec NetScreen, anche le funzioni di sicurezza del NetScreenOS vennero integrate all'interno del sistema operativo JUNOS cosicch\u00e9 ora Juniper offre funzionalit\u00e0 di routing e di sicurezza in un singolo dispositivo. Il pi\u00f9 grande concorrente del JUNOS \u00e8 l'IOS di Cisco Systems.\nI Router.\nIl router M40 della serie M fu il primo prodotto di Juniper Networks e fu distribuito nel 1998. L'M40 fu il primo del suo tipo capace di scalare per venire incontro agli standard Internet, e poteva processare 40 milioni di pacchetti al secondo con un throughput di oltre 40 gigabit per secondo.. Con l'offerta iniziale dell'M40, Juniper utilizz\u00f2 l\"'Internet Processor I\". L'ASIC proprietario era il cuore del \"packet forwarding engine\" (PFE) di Juniper. La PFE consisteva di una shared memory, una singola \"forwarding table\", un'architettura \"one-write\"-\"one-read\". L'intera PFE era capace di inoltrare a 40 Mpps (milioni di pacchetti per secondo), una capacit\u00e0 oltre 100 volte superiore di ogni altra architettura di router del tempo. L'M40 \u00e8 uno dei primi router su questa scala, circa 10 volte pi\u00f9 veloce del 12000 Cisco.\nMentre le serie E, M e T sono tutti dispositivi basati su ASIC ad alta velocit\u00e0, capaci di terminare molte connessioni ottiche ad alta velocit\u00e0, la serie J \u00e8 pi\u00f9 bassa di velocit\u00e0. Capace di terminare linee DS3 (45 Mbit/s) e anche pi\u00f9 lente, i prodotti della serie J sono destinati alle sedi aziendali remote e i service provider premise equipment. Nell'autunno 2006, la serie J ebbe un aggiornamento dei prodotti modulari, offrendo un incremento significativo delle performance per incontrare i bisogni attuali delle tecnologie WAN. Nello stesso annuncio Juniper comunic\u00f2 che avrebbe cooperato con Avaya per integrare la telefonia IP nei router della serie J.\nSicurezza.\nIl sistema operativo ScreenOS che attrezza la gamma NetScreen conteneva del \"codice non autorizzato\", scoperto durante un controllo di sicurezza effettuato nel 2015 da Juniper. E presente dal 2008 nella versione 6.2 di ScreenOS. Introduce una vulnerabilit\u00e0 che permette di decifrare le connessioni VPN, di guadagnare i diritti di amministratore e l'accesso alla configurazione dei prodotti. Juniper ha pubblicato un aggiornamento per i suoi clienti. Tuttavia, secondo il ricercatore di sicurezza Ralf-Philipp Weinmann, il costruttore non ha corretto tutte le vulnerabilit\u00e0 ed \u00e8 sospettato di continuare a sfruttare una backdoor che avrebbe inserito volontariamente. Juniper ha utilizzato l'algoritmo crittografico Dual_EC_DRGB creato dalla NSA, che non \u00e8 considerato come sicuro.\nJuniper Networks Technical Certification Program.\nIl programma di certificazione Juniper (Juniper Networks Technical Certification Program, JNTCP) fu introdotto da Juniper Networks, Inc. e fu concepito per acquisire competenze sulle linee di prodotti Juniper. Le certificazioni sono diversificate in molti livelli basati su requisiti di conoscenza.\nRiconoscimenti.\nNel 2009 Juniper debutt\u00f2 su Fortune tra le \"100 migliori aziende per cui lavorare\"."}
{"id": "2404847", "revid": "879165", "url": "https://it.wikipedia.org/wiki?curid=2404847", "title": "Vanni Codeluppi", "text": "Biografia.\n\u00c8 professore ordinario di Sociologia dei media presso l'Universit\u00e0 IULM di Milano, dove \u00e8 stato direttore del Dipartimento di Comunicazione, arti e media ed \u00e8 coordinatore del Dottorato in Communication, Markets and Society. Ha insegnato anche nelle universit\u00e0 di Urbino, Palermo, Modena e Reggio Emilia.\nHa creato e diretto il \"Master in Management del Made in Italy. Consumi e comunicazione della moda, del design e del lusso\" e diretto il \"Master in International Communication\" dell'Universit\u00e0 IULM di Milano.\n\u00c8 stato inoltre docente presso il \"Master in Comunicazione d'Azienda\" dell'UPA e dell'Universit\u00e0 C\u00e0 Foscari di Venezia. \u00c8 Direttore di C3 (Centro internazionale di studi sulla comunicazione, la creativit\u00e0 e i consumi del Dipartimento di Comunicazione ed Economia dell'Universit\u00e0 di Modena e Reggio Emilia) ed \u00e8 membro di CESCOCOM (Centro Studi Avanzati sul Consumo e la Comunicazione dell'Universit\u00e0 di Bologna).\n\u00c8 stato membro del Comitato scientifico del Triennale Design Museum della Triennale di Milano e attualmente \u00e8 membro del Comitato scientifico dell'Archivio Cesare Zavattini e del Comitato scientifico della Fondazione Palazzo Magnani di Reggio Emilia.\nDirige presso l'editore Franco Angeli le collane \u201cImpresa, comunicazione, mercato\u201d e \u201cComunicazione e societ\u00e0\u201d e presso l'editore Carocci (con Mauro Ferraresi) la serie editoriale \u201cConsumi, comunicazione e cambiamento sociale\u201d.\n\u00c8 membro dei Comitati scientifici delle collane editoriali \"Societas\" (Edizioni Nuova Cultura), \u201cConsumo, comunicazione, innovazione\u201d (Franco Angeli), \u201cBiblioteca di cultura\u201d (Bulzoni), \u201cSociologie\u201d (Mimesis), \"Social Theory, Communication and Media Studies\" (Aracne), \"Strutture e culture sociali\" (Franco Angeli), iMedia (Edizioni Estemporanee), \"Societ\u00e0, comunicazione, impresa (Guerini Next), \"I pescatori di perle\" (Meltemi) e \"Motus. Studi sulla societ\u00e0\" (Meltemi).\n\u00c8 inoltre membro dei Comitati scientifici delle riviste \"Micro &amp; Macro Marketing\", \"Sociologia del lavoro\", \"Pensar la publicidad. Revista internacional de investigaciones publicitarias\", \"Im@go. Rivista di studi sociali sull'immaginario\", \"Mediascapes\", \"ISR Italian Sociological Review\", \"Zone Moda Journa\"l, \"Studi di Sociologia\", \"Origine\", \"Doppiozero\", \"Digit Cult\", \"MeTis\" e \"Ocula\".\nHa pubblicato pi\u00f9 di 70 volumi (tra monografie e curatele). Alcuni suoi saggi sono usciti anche in Francia, Spagna, Inghilterra, Germania, Stati Uniti e Giappone. Nel 2013 il libro \"Ipermondo\" \u00e8 stato premiato al Premio \u201cEnrico Fermi\u201d Citt\u00e0 di Cecina per la Divulgazione Scientifica e le scienze umane.\nHa scritto numerosi articoli per quotidiani e testate online, tra cui \"La Repubblica\", \"Il manifesto\" e \"Doppiozero\". Ha pubblicato inoltre sulle riviste culturali \"Alfabeta\" e \"La Gola\" e ha tenuto rubriche continuative su \"Micro &amp; Macro Marketing\", \"Strategia\" e \"Mark Up\".\nHa un H Index di 30 su Google Scholar, che ha registrato oltre 3.500 citazioni."}
{"id": "2404848", "revid": "88740", "url": "https://it.wikipedia.org/wiki?curid=2404848", "title": "Augusta Evans Wilson", "text": "Scrisse nove romanzi: \"Inez: a Tale of the Alamo\" (1850), \"Beulah\" (1859), \"Macaria\" (1863), \"St. Elmo\" (1866), \"Vashti\" (1869), \"Infelice\" (1875), \"At the Mercy of Tiberius\" (1887), \"A Speckled Bird\" (1902) e \"Devota\" (1907). Il suo contributo pu\u00f2 essere considerato decisivo allo sviluppo letterario e alla cultura della Confederazione, in particolare, e del Sud in generale, come una civilt\u00e0, supportando la Confederazione degli Stati d'America dalla prospettiva di una patriota del sud, e con la sua attivit\u00e0 letteraria durante la guerra civile americana.\nBiografia.\nNacque come Augusta Jane Evans l'8 maggio del 1835 a Wynnton (ora MidTown, Columbus), in Georgia. Come ogni giovane ragazza del diciannovesimo secolo in America, ricevette poca educazione scolastica. Tuttavia divenne una vorace lettrice fin da piccola. Il suo sfortunato padre, Matthew Evans, perse la ricca propriet\u00e0 di famiglia di Sherwood Hall per bancarotta negli anni 1840. Si trasfer\u00ec con la sua famiglia dalla Georgia a San Antonio, nel Texas nel 1845. Il tempo passato qui ispir\u00f2 ad Augusta il suo primo lavoro. All'et\u00e0 di 15 anni scrisse \"Inez: A Tale of the Alamo\", una storia d'amore romantica, sentimentale, moralista anti-cattolica. Si narra la storia del viaggio spirituale di un orfano dallo scetticismo religioso alla fede fervente. La giovane Augusta regal\u00f2 il romanzo al padre nel Natale del 1854. Fu pubblicato in forma anonima nel 1855. Tuttavia la vita in una citt\u00e0 di frontiera coma San Antonio si rivel\u00f2 pericolosa, specialmente durante la guerra contro il Messico. I genitori di Augusta si trasferirono in seguito a Mobile in Alabama. All'et\u00e0 di 18 anni scrisse il suo secondo romanzo, intitolato \"Beulah\". Fu pubblicato nel 1859. \"Beulah\" cominci\u00f2 il tema dell'educazione femminile nei suoi romanzi. Il libro ebbe successo e vendette 22.000 copie durante il primo anno di pubblicazione. Questo fu un risultato sorprendente che la port\u00f2 ad essere la prima scrittrice professionista dell'Alabama. La sua famiglia us\u00f2 il ricavato del suo successo letterario per acquistare il Georgia Cottage a Springhill Avenue. Quando molti Stati del sud dichiararono la loro indipendenza e si staccarono dagli Stati Uniti creando la Confederazione degli Stati d'America, Augusta Evans divenne un'accanita patriota del sud. Divenne attiva nella conseguente guerra civile come propagandista. Si fidanz\u00f2 con un giornalista di New York, James Reed Spalding, ma ruppe il fidanzamento nel 1860 poich\u00e9 egli supportava Abraham Lincoln e dunque l'Unione. Aiut\u00f2 come infermiera i soldati confederati a Fort Morgan a Mobile Bay e visit\u00f2 i soldati a Chickamauga. Cuciva i sacchi di sabbia per la difesa della comunit\u00e0, scriveva messaggi patriottici e organizz\u00f2 un ospedale vicino a casa sua. L'ospedale fu chiamato \"Camp Beulah\" dagli ammiratori locali in onore del suo romanzo. Tenne una corrispondenza con il generale P.G.T. de Beauregard nel 1862. Il suo capolavoro di propaganda fu \"Macaria\" \u2013 un romanzo che dichiar\u00f2 di aver scritto a lume di candela mentre assisteva i feriti. Esso narra di una donna del sud che compie il sacrificio ultimo per la confederazione; fu pubblicato a Richmond in Virginia nel 1863. Questo romanzo promosse il desiderio nazionale per una cultura nazionale indipendente e si riflett\u00e9 su quelli che allora erano i valori del sud. L'opera fu stampata su carta da imballaggio e fu utilizzata la carta da parati per la copertina. Fu contrabbandato al Nord per minare il sostegno pubblico tra i nordisti. Fu fatto circolare anche tra le truppe nordiste per causare rancore tra i ranghi. Divenne quindi famoso da ambo le parti. Il generale George Henry Thomas, comandante della Union Army in Tennessee, confisc\u00f2 le copie e le bruci\u00f2. \"Macaria\" fu pubblicato anche a New York, senza che l'autrice ne fosse a conoscenza. Le royalties di vendita furono mantenute anche dopo la fine della guerra civile. Questi profitti avrebbero supportato le finanze disperate della sua famiglia durante la Ricostruzione. Venne a conoscenza delle royalties dopo la fine della guerra quando accompagn\u00f2 il fratello Howard Evans a New York per vedere un medico specialista per curare il braccio paralizzato da una ferita di guerra.\nAugusta fin\u00ec il suo romanzo celebrativo, \"St. Elmo\", presso \"El Dorado\", la residenza della zia Mary Howard Jones (moglie del colonnello Seaborn Jones). In \"St. Elmo\" sembra esserci nell'impostazione generale, se non nei dettagli specifici, a residenza \"El Dorado\" dei Jones. Nel 1878 la casa fu acquistata dal capitano e dalla signora James J. Slade, che cambiarono il nome in \"St. Elmo\" in onore del romanzo che l'aveva ispirato. \"St. Elmo\" fu pubblicato nel 1866. In soli quattro mesi vendette un milione di copie. Il romanzo \u00e8 caratterizzato dalla tensione sessuale tra il protagonista, il cinico St. Elmo, e l'eroina Edna Earl, bellissima e devota. Questo romanzo divenne cos\u00ec popolare da dare il nome a citt\u00e0, hotel, battelli e marche di sigarette. Fu il suo romanzo pi\u00f9 famoso e fu adattato sia per il teatro che per il cinema; \u00e8 considerato uno dei romanzi statunitensi pi\u00f9 famosi del XIX secolo. L'eroina Edna Earl divenne l'omonima dell'eroina di Eudora Welty (Edna Earle Ponder) nel romanzo \"The Ponder Heart\", pubblicato nel 1954. Ispir\u00f2 anche una parodia del 1867, \"St. Twel'mo, or the Cuneiform Cyclopedist of Chattanooga\".\nNel 1868 Augusta Jane Evans spos\u00f2 il veterano dei Confederati colonnello Lorenzo Madison Wilson, diventando cos\u00ec Augusta Evans Wilson, nome con il quale verr\u00e0 ricordata nella letteratura. Aveva 27 anni in meno del marito. Il colonnello Wilson aveva acquisito ricchezza con banche, ferrovie e ingrosso di generi alimentari. I due si stabilirono in una dimora chiamata Ashland a Mobile, non lontano dalla sua precedente casa a Georgia Cottage. La coppia frequentava la chiesa metodista di St. Francis Street. Augusta Evans Wilson fu la prima signora dell'alta societ\u00e0 di Mobile ad aiutare Madame Le Vert che aveva perso popolarit\u00e0 per aver accolto l'occupazione federale di Mobile troppo calorosamente.\nIl colonnello Wilson mor\u00ec nel 1892. Augusta Evans scrisse altri cinque romanzi: \"Vashti\", \"Infelice\", \"At the Mercy of Tiberius\", \"A Speckled Bird\", e \"Devota\". Mor\u00ec per un attacco di cuore il 9 maggio del 1909 e fu seppellita nel cimitero Magnolia di Mobile. La sua amata Ashland bruci\u00f2 totalmente nel 1926. Tuttavia il Georgia Cottage esiste ancora con un viale a Springhill Avenue che porta alla sua casa.\nStile.\nAugusta scrisse in stile sentimentale quotidiano, tipico dell'et\u00e0 vittoriana. La critica femminista vede nei suoi romanzi non solo le trame coniugali, ma anche la capacit\u00e0 intellettuale dei suoi personaggi femminili, che consente loro di acquisire potere personale e pubblico. Una critica su \"St. Elmo\" sostiene che \"il tormento con l'eroina di St. Elmo fu che ella aveva inghiottito in intero dizionario\". Augusta fu la prima scrittrice statunitense a guadagnare pi\u00f9 di $100.000 e questo record fu superato solo da Edith Wharton."}
{"id": "2404852", "revid": "290948", "url": "https://it.wikipedia.org/wiki?curid=2404852", "title": "Reale Consiglio delle Indie", "text": ""}
{"id": "2404853", "revid": "1305772", "url": "https://it.wikipedia.org/wiki?curid=2404853", "title": "Corinthians Association Football Club", "text": "Il Corinthians Association Football Club \u00e8 una societ\u00e0 calcistica di Douglas, Isola di Man. Milita nella Premier League, la massima divisione del campionato nazionale.\nStoria.\nFondato nel 1930, si \u00e8 associato alla IoMFA solo nel 1933. Hanno vinto il primo trofeo nel 1949, battendo nella finale della Junior Cup gli avversari del St Marys A.F.C.. Nel 1966 e nel 1979 hanno vinto il titolo di Division Two. Nel 1984-85 retrocessero in Division Two. Nel 1989/90 conquistarono per la terza volta la vittoria del campionato di Division Two. Ottenuta la promozione, non riuscirono a conquistare la salvezza nel campionato successivo, retrocedendo nuovamente nel 1991/92. Il club rimase in seconda divisione fino alla stagione 1999/00 quando, essendosi classificati secondi dietro al Pulrose United A.F.C., ottennero la promozione.\nIl 30 dicembre 2001, battendo in finale per 2-0 il Colby A.F.C. al \u201cBowl stadium\u201d di Douglas, vinse la Gold Cup, dopo essere stato sconfitto in finale nelle tre precedenti edizioni. Furono anche finalisti della Manx FA Cup, persa per 1-0 contro il St Marys A.F.C. Nel 2001/02 ottennero la promozione in prima divisione dopo essersi classificati secondi dietro al Colby A.F.C.. Riuscirono ad ottenere la salvezza nelle due stagioni successive, retrocedendo nuovamente nel 2003-04. Nel 2004/05 vinsero la Woods Cup, battendo in finale il Police A.F.C. per 4-1 il 26 marzo 2005. Si classificarono secondi nel 2006/07 ottenendo la promozione battendo il Pulrose United A.F.C. per 3-1 il 2 maggio 2007."}
{"id": "2404863", "revid": "767487", "url": "https://it.wikipedia.org/wiki?curid=2404863", "title": "Sodagreen", "text": "I Sodagreen (cinese tradizionale: \u8607\u6253\u7da0; cinese semplificato: \u82cf\u6253\u7eff; pinyin: S\u016bd\u00e1 l\u01dc) sono un gruppo pop rock taiwanese. Divennero popolari nel 2004, dopo aver ricevuto il Premio \"Gran Giuria\" al Hohaiyan Gongliau Rock Festival. Nel 2006 ricevettero le nomination come \"Miglior Arrangiamento\" e \"Miglior Gruppo\" al diciassettesimo Golden Melody Awards. I Sodagreen sono anche rinomati per la voce unica e grande estensione vocale del cantante, Qing Feng."}
{"id": "2404864", "revid": "290948", "url": "https://it.wikipedia.org/wiki?curid=2404864", "title": "Marchesa de S\u00e9vign\u00e9", "text": ""}
{"id": "2404865", "revid": "1442080", "url": "https://it.wikipedia.org/wiki?curid=2404865", "title": "Brasil Open 2009 - Doppio", "text": "Il doppio del Brasil Open 2009 \u00e8 stato un torneo di tennis facente parte dell'ATP World Tour 2009.\nMarcelo Melo e Andr\u00e9 S\u00e1 erano i detentori del titolo, ma hanno perso al 1\u00ba turno contro Thomaz Bellucci e Sebasti\u00e1n Prieto.\nMarcel Granollers e Tommy Robredo hanno battuto in finale Lucas Arnold Ker e Juan M\u00f3naco, 6\u20134, 7\u20135."}
{"id": "2404870", "revid": "287204", "url": "https://it.wikipedia.org/wiki?curid=2404870", "title": "Campo Largo", "text": "Campo Largo \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Curitiba. Si trova a 30\u00a0km dalla capitale dello Stato Curitiba."}
{"id": "2404875", "revid": "122315", "url": "https://it.wikipedia.org/wiki?curid=2404875", "title": "Zenkerrinae", "text": ""}
{"id": "2404881", "revid": "290948", "url": "https://it.wikipedia.org/wiki?curid=2404881", "title": "Gomme", "text": ""}
{"id": "2404883", "revid": "1873126", "url": "https://it.wikipedia.org/wiki?curid=2404883", "title": "Latifondo in Sicilia", "text": "I latifondi in Sicilia si sono sviluppati tra il periodo che va dalla caduta dell'impero romano d'occidente agli anni cinquanta del XX secolo.\nI latifondi hanno determinato l'arretratezza economica della Sicilia e la nascita della mafia e del brigantaggio.\nStoria.\nOrigini.\nL'origine del feudalesimo in Sicilia va ricercata in ogni dominazione che ha subito l'isola. Infatti ogni conquistatore cedeva appezzamenti di terra ai propri uomini d'arme che erano stati fedeli, che divenivano \"vassalli\". Unica eccezione la fecero gli Arabi, che non utilizzarono questo metodo.\nIl feudo per\u00f2 non era sfruttato perch\u00e9 veniva coltivato in parte a grano e fave mentre il resto veniva lasciato incolto per i pascoli.\nIl padrone del feudo, che apparteneva al \"ceto dei galantuomini\", si rifugiava nei castelli per via delle rivolte popolari nelle campagne e a guardia lasciava le \"guardie campestri\" (o campieri) e le \"Compagnie d'Armi\".\nLe zone che contavano pi\u00f9 feudi erano le province di Palermo, Girgenti (oggi Agrigento) e Caltanissetta.\nSperequazione sociale.\nIl Vicer\u00e9 di Sicilia Domenico Caracciolo cos\u00ec scriveva su latifondisti e contadini: I \u00abproprietari e gli affittatori de\u2019 terreni mercantano sopra il loro travaglio e sopra il soccorso che loro danno n\u00e9 tempi in cui cessa il lavoro\u00bb \u00abSicch\u00e9 han gi\u00e0 ridotto quello, che un guadagna in tutto l\u2019anno, alla sola sussistenza\u00bb.\n\u00abnella Sicilia son molti ricchissimi proprietari, che in riguardo alla sua grandezza sono sproporzionati e mostruosi\u00bb \nUn'analisi quantitativa della ripartizione del suolo agricolo in Sicilia fu compiuta dall\u2019ufficiale borbonico Afan de Rivera, direttore del Deposito della guerra.\nEgli scriveva che gli 8/10 dei terreni siciliani erano latifondi e che in pi\u00f9 1/10 della terra rimanente, per quanto ripartita in appezzamenti relativamente piccoli, era posseduta dai medesimi latifondisti.\n\u00abIvi pi\u00f9 che in qualunque al tra contrada dell\u2019Europa fan contrasto le immense fortune di una ristretta casta privilegiata, e la miseria estrema della numerosa classe del popolo, che nulla possedendo per lo pi\u00f9 manca di mezzi per guadagnar la vita coi suoi sudori. Egli \u00e8 conosciuto che del suolo della Sicilia i quattro quinti sono ripartiti in latifondi e feudi nobili, che appartengono ai baroni o alla chiesa: che del quinto rimanente la met\u00e0 almeno \u00e8 in potere dei medesimi gran proprietarj, e che appena l\u2019altra met\u00e0 ossia la decima parte del suolo e divisa in piccoli poderi. Quindi risulta che nove decimi della superficie del terreno sono destinati a sostenere il lusso di poche centinaja di famiglie [\u2026]: che una decima parte solamente forma la propriet\u00e0 di poche migliaja di persone; e che la massa della nazione non possiede nulla.\u00bb \nLa Costituzione del 1812.\nL'aristocratico padrone del feudo, chiamato anche \"barone\" o \"galantuomo\", godeva del \"Mero e Misto Imperio\", cio\u00e8 il diritto di amministrare la giustizia civile e penale all'interno del proprio feudo.\nI Borboni, volendo togliere l'antico potere agli aristocratici ed abbattere il vecchio istituto giuridico feudale, approvarono nel 1812 una Costituzione. Secondo quest'ultima il \"Mero e Misto Imperio\" era abrogato insieme a molti altri privilegi.\nDopo il 1812 i baroni si ritirarono nelle grandi citt\u00e0 siciliane, lasciando i feudi in affitto tramite un contratto \"a gabella\" a guardie, che divenivano i \"gabellotti\".\nI gabellotti a loro volta lasciarono in affitto piccoli pezzi di terra a poveri contadini (chiamati \"coloni\" o \"borgesi\"). Inoltre i gabellotti assoldarono ladri e banditi senza scrupoli e li fecero entrare nelle \"Compagnie d'Armi\" per far da guardia ai terreni. Queste Compagnie erano comandate da un \"capitano\", che si impegnava a difendere il feudo dietro grossi compensi.\nI campieri invece andavano in giro a cavallo armati di fucile e compivano qualunque sopruso contro i contadini e i pastori (chiamati anche \"pecorai\").\nIn quegli anni nei feudi si diffuse l'abigeato ai danni dei borgesi e con la complicit\u00e0 dei gabellotti.\nDeclino.\nDopo l'unit\u00e0 d'Italia, la Sicilia era ancora divisa in feudi. Il governo di Giovanni Giolitti tent\u00f2 di abbattere definitivamente il sistema feudale e sconfiggere il diffuso analfabetismo dell'isola con una serie di riforme, abbandonate a seguito delle pressioni della mafia e del \"Partito conservatore dei Cappeddi\", di cui facevano parte tutti i baroni e gli aristocratici siciliani.\nIn seguito scoppi\u00f2 la Prima guerra mondiale ed il governo promise che se la guerra fosse stata vinta avrebbe approvato la riforma agraria. Intanto nel 1917 fu promulgata una legge contro il furto di bestiame, che dava pi\u00f9 poteri alle forze di polizia in Sicilia e che toglieva l'obbligo ai pecorai e ai contadini di prendere parte al servizio di leva. Ma dopo la guerra la legge fu ritirata e della riforma agraria non se ne fece pi\u00f9 niente.\nTra la fine del 1918 e l'estate del 1919 nell'intera Italia meridionale scoppiarono violenti scioperi per via della mancata promessa della riforma agraria. In seguito gli scioperi furono sedati e i partecipanti furono schedati come \"mafiosi\".\n . Questo port\u00f2 a facilitare lo sbarco degli Alleati in Sicilia del 1943.\nInfine il latifondo subisce un irreversibile declino, che lo porter\u00e0 alla fine, nel 1950, quando viene finalmente approvata la riforma agraria secondo cui non si possono pi\u00f9 possedere appezzamenti superiori ai 300 ettari di terra."}
{"id": "2404886", "revid": "110157", "url": "https://it.wikipedia.org/wiki?curid=2404886", "title": "Euroseries 3000", "text": "L'Euroseries 3000, gi\u00e0 conosciuta come Euro Formula 3000, \u00e8 stato un campionato motoristico utilizzante vetture di Formula 3000. Dal 2010 prende il nome di Auto GP e impiega solamente vetture derivanti dall'A1 Grand Prix.\nStoria.\nF3000 italiana.\nLa serie ha le sue radici nella \" Formula 3000 italiana\" nata nel 1999, con l'organizzazione di Pier Luigi Corbari. Vennero utilizzate vecchie vetture di F3000, costruite dalla Lola (telaio Lola T96/50) con motori Zytek.\nF3000 europea.\nNel 2001 la formula cambi\u00f2 il nome in \"Euro Formula 3000\", quando la FIA ridenomin\u00f2 la Formula 3000 come \"International\". Nei tre anni seguenti (2001-2003) venne impiegato il telaio Lola B99/50. Nel 2004 il Superfund divenne lo \"sponsor\" principale; nella categoria vennero introdotti dei premi per chi saliva sul podio in ciascuna gara. L'obiettivo della Superfund era di creare una \"Formula Superfund\", utilizzante vetture di nuova concezione. Tale vettura, ridenominata \"SF01\", venne presentata il 30 ottobre 2004, e venne anche testata ma la mancanza di fondi fece abortire il progetto.\nIl ritorno al campionato italiano e l'Euroseries 3000.\nQuell'anno la categoria torn\u00f2 nuovamente a definirsi come campionato italiano, e pass\u00f2 sotto l'organizzazione della Coloni Motorsport. Nel 2006 Coloni ribattezz\u00f2 il campionato come europeo, col nome \"Euroseries 3000\", utilizzando vetture Lola B02/50.\nNel 2007 risorse il campionato italiano di Formula 3000, da correre contemporaneamente all'Euroseries 3000, ma con telai di F3000 pi\u00f9 vecchi.\nL'avvento dell'A1 GP.\nNel 2009 gli organizzatori introducono le Lola utilizzate in passato per l'A1 Grand Prix (telaio 05/52), che corrono assieme ai vecchi telai di F3000, prima di sostituirli definitivamente dal 2010. Dal 2010 il campionato prende il nome di Auto GP e le gare avvengono nei fine settimana dei campionati International GT Open e European F.3 Open\n3000 ProSeries.\nIl 2005 vide la creazione di una serie rivale, denominata 3000 Pro Series. Anch'essa con base in Italia, fu organizzata dalla Peroni Promotion e usava telai Lola B99/50 assieme ai telai previsti per il 2002."}
{"id": "2404890", "revid": "538198", "url": "https://it.wikipedia.org/wiki?curid=2404890", "title": "Rancitelli", "text": ""}
{"id": "2404891", "revid": "729019", "url": "https://it.wikipedia.org/wiki?curid=2404891", "title": "Andr\u00e9 Boniface", "text": "Biografia.\nOriginario delle Landes, crebbe nel suo club cittadino, L'U.S. Montfort; passato al Dax a 17 anni nel 1952, ivi rimase pochi mesi prima di passare al Mont-de-Marsan, con il quale vinse un campionato francese nel 1963 e tre Coppe di Francia consecutive dal 1960 al 1962, che costituiscono tuttora il palmar\u00e8s di tale club.\nEsord\u00ec in Nazionale nel corso del Cinque Nazioni 1954, in occasione della prima vittoria della nel Torneo, sebbene a pari merito di e ; qualche anno pi\u00f9 tardi disput\u00f2 il suo primo incontro internazionale in coppia con suo fratello Guy, anch'egli tre quarti centro, il 12 luglio 1961 ad Auckland contro la ; nacque cos\u00ec la coppia che i francesi chiamarono \"les Boni\"; i due fratelli disputarono insieme 17 incontri in Nazionale, compreso l'ultimo per entrambi, il \"match\" del Cinque Nazioni 1966 contro il .\nQuando nel 1968 Guy mor\u00ec per un incidente stradale, Andr\u00e9 Boniface lasci\u00f2 il rugby attivo e pass\u00f2 a guidare le giovanili del Mont-de-Marsan.\nRitiratosi in seguito anche dall'attivit\u00e0 tecnica, ha continuato la sua professione di commerciante di articoli sportivi.\nNel 2005, per il suo contributo alla disciplina, fu ammesso nella International Rugby Hall of Fame; analogo riconoscimento gli fu riservato nel 2011 dall'International Rugby Board."}
{"id": "2404893", "revid": "119979112", "url": "https://it.wikipedia.org/wiki?curid=2404893", "title": "Marco Capoferri", "text": "Figlio del sindacalista Pietro Capoferri, ha cominciato come pilota e costruttore di auto da corsa nel 1965, conquistando numerose affermazioni. Nel 1979 conquista la 1000 km di Monza con Renzo Zorzi.\nDebutta nelle gare di offshore nel Gran Premio di Tremezzo nel 1987 prendendo parte al campionato mondiale corso a Key West\nNel 1988 ha gareggiato col catamarano Cougar, rivisto per\u00f2 dal suo team; nello stesso anno ha fatto segnare ben quattro record di velocit\u00e0: fondo, 1 ora, 2 ore, 3 ore.\nNel 1991, con Maurizio Darai su imbarcazione Sireg arriva al quarto posto nel Campionato Europeo di Offshore Classe 1 e sesto al Campeonato Mondiale a Key West. Si rif\u00e0 nel 1992 dove arriva primo nel Campionato Europeo.\nHa avuto 4 figli. Muore nel 1995. \nFonti: \nUnion Internationale Motonautique (UIM) - \nBoatMag http://www.boatmag.it/4404-motonautica-italiano-offshore-endurance-europeo-circuito-o175/ "}
{"id": "2404894", "revid": "124123", "url": "https://it.wikipedia.org/wiki?curid=2404894", "title": "Hellier de Carteret", "text": "Fu il figlio di Edouard de Carteret, signore di Saint Ouen (Jersey) e nipote di Philip De Carteret, ottavo Seigneur di Saint Ouen. Spos\u00f2 la propria cugina Margaret de Carteret e il loro figlio fu Philippe de Carteret I. Respinse un tentativo di invasione francese sull'isola di Jersey nella battaglia di Bouley bay .\n\u00c8 stata sua l'idea di reclutare 40 famiglie e colonizzare l'isola di Sark nel 1563, idea che l'allora regina d'Inghilterra Elisabetta I approv\u00f2 dando a De Carteret nel 1565 il titolo feudale di \"seigneur\" e la propriet\u00e0 dell'isola a patto per\u00f2 che egli si impegnasse a difenderla dai pirati e dai francesi. Helier si riserv\u00f2 un sesto dell'isola per la costruzione della propria residenza \"Le Manoir\", affittando il resto alle seguenti famiglie: Gosselin (a cui Helier, per un debito contratto con loro, permise di possedere il secondo maggiore appezzamento dell'isola a condizione di fornire quattro uomini e pagare un affitto di 50 scellini), Du Val, Le Cerf, Vibert, Chevalier, Le Brocq, Le Couteur, Rogier e Guille da Saint Ouen; Poingdestre e Hamon da Saint Saviour; Le Masurier e Le Gros da Trinity, Hotton da Saint John, Alexandres da St Peter e Smith, Dare, Brayer, Slowley e Roo dall'Inghilterra.\nAncora oggi a distanza di oltre 400 anni i discendenti delle quaranta famiglie possiedono l'originale moschetto dato loro da Hellier per costituire la milizia e poco lontano dalla Seigneurie ci sono i cannoni donati a Sark da Elisabetta I per difendersi da eventuali invasioni.\n\u00c8 andata persa invece, durante un naufragio della nave di propriet\u00e0 della precedente famiglia dei signori (i Collings), l'originale lettera in cui la regina autorizzava De Cartered a colonizzare Sark, tuttavia ne esiste una copia nell'archivio reale di Londra.\nVoci correlate.\nFamiglia De Carteret"}
{"id": "2404895", "revid": "729019", "url": "https://it.wikipedia.org/wiki?curid=2404895", "title": "Qwest Records", "text": "La Qwest Records \u00e8 un'etichetta discografica statunitense fondata nel 1980 da Quincy Jones tramite una joint venture con la Warner Music Group, nel 1981 il musicista realizza anche accordi con la A&amp;M Records. Il primo prodotto dell'etichetta \u00e8 l'LP \"Give Me the Night\" di George Benson. Nonostante l'etichetta sia fortemente legata all'R'n'B mette sotto contratto anche artisti di altri generi, come Frank Sinatra, Tevin Campbell, i Radiance e nuovi gruppi britannici come New Order e Joy Division; durante gli anni novanta l'etichetta si allarga anche nel campo della musica rap. La joint venture termina nel 2000 quando la Warner acquista tutta l'etichetta, vendendo parti del catalogo alla Universal."}
{"id": "2404903", "revid": "2014155", "url": "https://it.wikipedia.org/wiki?curid=2404903", "title": "Conclave del 1404", "text": "Il conclave del 1404 venne convocato a seguito della morte del papa Bonifacio IX e si concluse con l'elezione del papa Innocenzo VII.\nSituazione generale.\nFu uno dei conclavi del periodo del Grande Scisma d'Occidente.\nDiversi ecclesiastici e laici esortarono i cardinali romani a non eleggere il successore di papa Bonifacio IX e di riconoscere Benedetto XIII di Avignone come papa o, almeno, di aspettare la sua morte e solo poi di eleggere il nuovo papa.\nTra i sostenitori di questo punto di vista ci fu il cardinale protodiacono Ludovico Fieschi che non partecip\u00f2 al conclave e pi\u00f9 tardi non ne riconobbe il suo risultato.\nNonostante ci\u00f2, nove cardinali presenti a Roma entrarono in Conclave il 10 ottobre. Inizialmente sottoscrissero la capitolazione del conclave, che obbligava gli elettori a fare tutto ci\u00f2 che era possibile (compresa l'abdicazione) per ristabilire l'unit\u00e0 della Chiesa. Dopo sette giorni di deliberazioni il cardinale camerlengo Cosimo de' Migliorati fu eletto papa all'unanimit\u00e0 prendendo il nome di Innocenzo VII. Cinque giorni dopo il cardinal Fieschi abbandon\u00f2 ufficialmente l'obbedienza romana e riconobbe Benedetto XIII di Avignone come vero papa, cos\u00ec il rito dell'incoronazione papale dell'11 novembre fu eseguito dal nuovo cardinale protodiacono Landolfo Maramaldo."}
{"id": "2404907", "revid": "731511", "url": "https://it.wikipedia.org/wiki?curid=2404907", "title": "Viktor Aleksandrovi\u010d Hartmann", "text": "Modest Petrovi\u010d Musorgskij si \u00e8 ispirato ai suoi quadri per comporre la sua celeberrima Suite \"Quadri di un'esposizione\".\nVita.\nDi origini tedesche, Hartmann fu orfano sin da giovane e crebbe a San Pietroburgo in casa di suo zio, che era un noto architetto. Studi\u00f2 all'Accademia Russa di Belle Arti a San Pietroburgo e inizi\u00f2 a lavorare illustrando libri.\nInoltre lavor\u00f2 come architetto ed abbozz\u00f2, tra le altre cose, il Millenario della Russia di Velikij Novgorod, che venne inaugurato nel 1862."}
{"id": "2404916", "revid": "1543377", "url": "https://it.wikipedia.org/wiki?curid=2404916", "title": "Formula Nippon 2002", "text": "La stagione 2002 della Formula Nippon fu corsa su 10 gare. 11 differenti \"team\", 22 differenti piloti vi presero parte. Tutte le vetture utilizzarono telai Reynard e motori Mugen Honda \"MF308\".\nAl termine delle competizioni il titolo venne aggiudicato al pilota irlandese Ralph Firman alla guida di una monoposto dotata di telaio Reynard 01L e motorizzazione Mugen-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR14=ritirato, ma classificato R=ritirato S=non parte NC=non classificato"}
{"id": "2404927", "revid": "666668", "url": "https://it.wikipedia.org/wiki?curid=2404927", "title": "Torneo Sudamericano de Clubes de Futsal 2000", "text": "Il Torneo Sudamericano de Clubes de Futsal 2000 \u00e8 la 1\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dall'8 al 13 febbraio 2000.\nSquadre partecipanti.\nTutte le nazioni schierano una o pi\u00f9 squadre, per un totale di 5 squadre.\nFormula.\nLe 5 squadre si affrontano in un girone unico. Le prime due accedono alla finale."}
{"id": "2404933", "revid": "599013", "url": "https://it.wikipedia.org/wiki?curid=2404933", "title": "Zumba", "text": "Zumba \u00e8 una lezione di fitness musicale di gruppo che utilizza i ritmi e i movimenti della musica afro-caraibica, combinati con i movimenti tradizionali dell'aerobica. Fu creata dal ballerino e coreografo Alberto \"Beto\" Perez alla fine degli anni novanta in Colombia.\nStoria.\nHa come obiettivo principale creare un alto consumo calorico grazie alla sua intensit\u00e0 variabile. Inoltre le musiche e le coreografie hanno lo scopo principale di divertire il praticante in modo da fargli dimenticare lo sforzo fisico.\nLe coreografie sono create appositamente per fornire al partecipante un lavoro di alta intensit\u00e0 cardio-vascolare e un'alta dose di tonificazione su gambe e glutei principalmente.\nNel maggio 2012 era diffusa in 125 paesi del mondo e contava 12 milioni di praticanti.\nLa zumba \u00e8 riconosciuta da diverse associazione come: Aerobics and Fitness Association of America (AFAA), IDEA Health &amp; Fitness Association, American Council on Exercise (ACE), UK Register of Exercise Professionals (REPS) e Fitness Australia.\nLa zumba \u00e8 una disciplina in continua evoluzione. Alla fine della lezione viene svolto un defaticamento che serve a rilassare e ad allungare i muscoli. Negli ultimi anni inizia a trarre ispirazione anche dalla musica pop-commerciale, hip-hop, soca, samba, salsa, merengue, mambo, reggaeton.\nPopolarit\u00e0.\nLa sua popolarit\u00e0 \u00e8 dovuta anche al fatto che diversi VIP hanno dichiarato di praticarla. Alcuni esempi sono: Jennifer Lopez, Kirstie Alley, Jackie Chan, Eva LaRue, Jennifer Love Hewitt, Natalie Portman, Emma Watson, Victoria Beckham, Halle Berry, Toni Braxton, Nicky Hilton e Wyclef Jean."}
{"id": "2404936", "revid": "767487", "url": "https://it.wikipedia.org/wiki?curid=2404936", "title": "Cultura di Ezero", "text": "La cultura di Ezero, 3300\u20142700 a.C., fu una cultura archeologica dell'et\u00e0 del bronzo che occupava la maggior parte dell'attuale Bulgaria. Essa prende il suo nome dall'insediamento di Tell a Ezero.\nSegue le culture dell'et\u00e0 del rame limitrofe (Karanovo VI, Gumelni\u0163a, Kodzadjemen e Varna), dopo uno hiatus di insediamento nella Bulgaria settentrionale. Essa reca alcune correlazioni con la pi\u00f9 antica cultura di Cernavod\u0103 III al nord. Alcuni insediamenti erano fortificati.\nLa cultura di Ezero viene interpretata come parte di una pi\u00f9 ampia e complessa prima et\u00e0 del bronzo balcanica-danubiana, un orizzonte che proviene dalla Troia Id-IIc nel Centro Europa, abbracciando Baden nel bacino dei Carpazi e la cultura di Co\u0163ofeni in Romania. Secondo Parzinger, ci sono anche connessioni tipologiche con Poliochni IIa-b e Sitagroi IV.\nEconomia.\nL'agricoltura \u00e8 in primo piano insieme all'allevamento del bestiame, la coltivazione della vite e l\"'industria\" della metallurgia.\nInterpretazione.\nDentro il contesto della teoria kurganica, essa rappresenterebbe una fusione di elementi di \"vecchie culture europee\" native e culture del \"Kurgan\" intrusive, oppure una cultura \"influenzata\" dell'Anatolia, proveniente dall'Anatolia (secondo l'ipotesi di Renfrew), o diretta in Asia Minore."}
{"id": "2404941", "revid": "122315", "url": "https://it.wikipedia.org/wiki?curid=2404941", "title": "Idiurus kivuensis", "text": ""}
{"id": "2404944", "revid": "122315", "url": "https://it.wikipedia.org/wiki?curid=2404944", "title": "Anomalurus fraseri", "text": ""}
{"id": "2404951", "revid": "2121138", "url": "https://it.wikipedia.org/wiki?curid=2404951", "title": "Talikota", "text": " \nTalikota (o Talikoti) \u00e8 una citt\u00e0 dell'India di 26.217 abitanti, situata nel distretto di Bijapur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 28' 60 N e 76\u00b0 19' 0 E e ha un'altitudine di 508 .\nSociet\u00e0.\nEvoluzione demografica.\nAl censimento del 2001 la popolazione di Talikota assommava a 26.217 persone, delle quali 13.293 maschi e 12.924 femmine. I bambini di et\u00e0 inferiore o uguale ai sei anni assommavano a 3.928, dei quali 2.002 maschi e 1.926 femmine. Infine, coloro che erano in grado di saper almeno leggere e scrivere erano 16.230, dei quali 9.610 maschi e 6.620 femmine."}
{"id": "2404953", "revid": "287204", "url": "https://it.wikipedia.org/wiki?curid=2404953", "title": "Tekkalakota", "text": " \nTekkalakota (o Tekkalakote, Takkalakote) \u00e8 una suddivisione dell'India, classificata come \"town panchayat\", di 23.578 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 31' 60 N e 76\u00b0 52' 60 E e ha un'altitudine di 401 .\nSociet\u00e0.\nEvoluzione demografica.\nAl censimento del 2001 la popolazione di Tekkalakota assommava a 23.578 persone, delle quali 11.731 maschi e 11.847 femmine. I bambini di et\u00e0 inferiore o uguale ai sei anni assommavano a 4.315, dei quali 2.166 maschi e 2.149 femmine. Infine, coloro che erano in grado di saper almeno leggere e scrivere erano 7.160, dei quali 4.833 maschi e 2.327 femmine."}
{"id": "2404955", "revid": "287204", "url": "https://it.wikipedia.org/wiki?curid=2404955", "title": "Terdal", "text": " \nTerdal \u00e8 una suddivisione dell'India, classificata come \"town panchayat\", di 23.642 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 30' 0 N e 75\u00b0 2' 60 E e ha un'altitudine di 535 .\nSociet\u00e0.\nEvoluzione demografica.\nAl censimento del 2001 la popolazione di Terdal assommava a 23.642 persone, delle quali 12.006 maschi e 11.636 femmine. I bambini di et\u00e0 inferiore o uguale ai sei anni assommavano a 3.260, dei quali 1.658 maschi e 1.602 femmine. Infine, coloro che erano in grado di saper almeno leggere e scrivere erano 12.649, dei quali 7.512 maschi e 5.137 femmine."}
{"id": "2404960", "revid": "287204", "url": "https://it.wikipedia.org/wiki?curid=2404960", "title": "Thokur-62", "text": " \nThokur-62 \u00e8 una suddivisione dell'India, classificata come \"census town\", di 6.166 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 57' 58 N e 74\u00b0 50' 18 E.\nSociet\u00e0.\nEvoluzione demografica.\nAl censimento del 2001 la popolazione di Thokur-62 assommava a 6.166 persone, delle quali 3.149 maschi e 3.017 femmine. I bambini di et\u00e0 inferiore o uguale ai sei anni assommavano a 818, dei quali 401 maschi e 417 femmine. Infine, coloro che erano in grado di saper almeno leggere e scrivere erano 4.722, dei quali 2.584 maschi e 2.138 femmine."}
{"id": "2404965", "revid": "287204", "url": "https://it.wikipedia.org/wiki?curid=2404965", "title": "Thumbe", "text": " \nThumbe \u00e8 un centro abitato dell'India, classificato come \"census town\", di 5.558 abitanti, situato nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 52' 37 N e 74\u00b0 59' 23 E.\nSociet\u00e0.\nEvoluzione demografica.\nAl censimento del 2001 la popolazione di Thumbe assommava a 5.558 persone, delle quali 2.770 maschi e 2.788 femmine. I bambini di et\u00e0 inferiore o uguale ai sei anni assommavano a 650, dei quali 332 maschi e 318 femmine. Infine, coloro che erano in grado di saper almeno leggere e scrivere erano 4.068, dei quali 2.203 maschi e 1.865 femmine."}
{"id": "2404966", "revid": "729019", "url": "https://it.wikipedia.org/wiki?curid=2404966", "title": "Battaglia di Carlow", "text": "La battaglia di Carlow fu combattuta durante la rivolta irlandese del 1798 tra i ribelli irlandesi locali e i soldati britannici il 25 maggio 1798, un giorno dopo lo scoppio della rivolta, dopo le notizie degli assalti alle roccaforti inglesi in tutta la vicina contea di Kildare.\nLa rivolta fu capitanata per parte irlandese da un giovane calzolaio di nome Mick Heydon, il quale aveva appena preso il posto di Peter Ivers, il precedente leader locale della societ\u00e0 segreta \"Society of United Irishmen\", che aveva organizzato la sommossa indipendentista in tutto il territorio irlandese. Ivers era stato arrestato nel marzo di quello stesso anno durante una irruzione della polizia inglese nella casa del rivoluzionario e leader degli \"United Irishmen\", Oliver Bond; l'irruzione port\u00f2 all'arresto di tutti i partecipanti alla riunione clandestina.\nLa notte del 24 maggio il giovane Heydon radun\u00f2 un folto gruppo di ribelli, provenienti da numerose parti del circondario, come Grange, Hacketstown, Tullow e Leighlin. Secondo i piani dei ribelli, il gruppo avrebbe dovuto penetrare nelle vie cittadine ed unirsi presso il ponte di \"Graigue Bridge\" ad un secondo gruppo di rivoltosi provenienti dalla vicina contea di Laois.\nTuttavia gli inglesi erano gi\u00e0 al corrente del tentativo di insurrezione, a causa di una missiva che era stata intercettata giorni prima, e perch\u00e9 gli stessi rivoltosi erano gi\u00e0 stati avvistati la sera prima mentre si assemblavano da una pattuglia inglese appartenente alla \"milizia\" di North Cork. Le forze inglesi nella guarnigione locale erano composte da un battaglione di dragoni appartenente al \"9th Queen's Royal Lancers\", dalla compagnia leggera della milizia di North Cork, da un battaglione della milizia di Louth, oltre che dal corpo di volontari di Carlow, per un totale di circa 450 soldati. Secondo il piano inglese, gran parte del contingente sarebbe stato posto sui tetti e alle finestre delle abitazioni lungo le vie principali della citt\u00e0, in modo da poter colpire dall'alto i rivoltosi ignari di cadere in trappola.\nDopo essersi assemblati a circa due miglia dalla citt\u00e0, nella propriet\u00e0 di un loro simpatizzante, il barone Sir Edward Crosbie, e, intorno alle 2:00 del mattino del 25 maggio si diressero verso Carlow entrando nella citt\u00e0 attracersando Tullow Street. I rivoltosi, senza alcuna precauzione, penetrarono nelle strade convinti di essersi impadroniti della citt\u00e0 senza colpo ferire, e di essere riusciti a sorprendere la guarnigione inglese. Ad essi si riunirono ben presto anche numerosi abitanti della cittadina, soprattutto di religione cattolica, ma ben presto, giunti nei pressi di \"Potato Market\", i rivoltosi si resero ben presto conto della realt\u00e0 quando gli inglesi dall'alto dei tetti e delle abitazioni iniziarono a sparare all'impazzata. A nulla valse la loro fuga disordinata verso la ritirata, che si risolse nella maggior parte dei casi in una fuga disperata nelle abitazioni private dove li attendevano i soldati inglesi pronti a far fuoco. Si stima che circa sei abitazioni, dove i rivoltosi si erano trincerati, vennero bruciate durante i combattimenti dagli inglesi. Il giorno successivo gli inglesi raccolsero circa cinquecento corpi dalle strade e dalle case incendiate, che vennero tutti portati all'estremit\u00e0 pi\u00f9 lontana di Graigue Bridge, dove vennero sepolti in tre fosse comuni.\nDel gruppo di ribelli che avrebbero dovuto unirsi al corpo principale presso Graigue Bridge, avendo saputo che sul luogo erano stati piazzati due cannoni, deviarono il loro percorso e si diressero verso il vicino villaggio di Ballyckmoiler, dove presero d'assalto, incendiandole, le case appartenenti ai protestanti, accanendosi in particolare contro la dimore di un pastore protestante, il reverendo John Witty, il quale tuttavia con l'aiuto di circa undici persone, respinse l'assalto uccidendo diversi rivoltosi i quali si ritirarono intorno alle sei del mattino.\nLe rappresaglie per l'assalto dei ribelli furono davvero pesanti, prima fra tutte l'esecuzione del barone Edward Crosbie, il quale, dopo un processo farsa, venne condannato a morte e impiccato a Carlow il 5 giugno 1798 con l'accusa di aver ospitato i ribelli nella sua tenuta e di aver partecipato direttamente con loro all'assalto nelle vie cittadine. Si stima che almeno altre 150 persone vennero arrestate e poi condannate a morte, e in loro memoria venne eretto nel 1898 un monumento, ancora oggi visibile, noto con il nome di \"Croppy Grave Memorial\", per volere del poeta locale Rowan McCombe."}
{"id": "2404971", "revid": "31886", "url": "https://it.wikipedia.org/wiki?curid=2404971", "title": "Croce Rossa del Kenya", "text": "La Societ\u00e0 Keniota della Croce Rossa \u00e8 la societ\u00e0 nazionale di Croce Rossa della Repubblica del Kenya, stato dell'Africa orientale. La sede si trova nella capitale Nairobi.\nAttivit\u00e0.\nLa Croce Rossa del Kenya \u00e8 uno dei membri del Rome Consensus per la lotta alla tossicodipendenza."}
{"id": "2404977", "revid": "1305772", "url": "https://it.wikipedia.org/wiki?curid=2404977", "title": "ARP Odyssey", "text": "L'ARP Odyssey era una tastiera analogica messa in commercio nel 1972 dalla compagnia statunitense ARP Instruments. Per rispondere alla \"pressione\" della Moog Music e creare una tastiera portatile ed economicamente abbordabile (il Minimoog costava 1,495 dollari alla messa in commercio) la ARP ridusse di dimensioni il famoso synth 2600 creando cos\u00ec l\"'Odyssey\", che divent\u00f2 la pi\u00f9 venduta fra le tastiere ARP.\nStoria.\nL'Odyssey era un sintetizzatore analogico con due oscillatori (il Minimoog ne aveva tre e perci\u00f2 il suo suono era considerato pi\u00f9 \"corposo\"). L'Odyssey fu uno dei primi sintetizzatori con capacit\u00e0 duofonica (la capacit\u00e0 di suonare due note contemporaneamente). Una delle maggiori potenzialit\u00e0 dell'Odyssey \u00e8 il fatto che tutti i parametri, inclusi un filtro risonante a passa basso, uno non risonante a passa-alto, i controlli per gli effetti di inviluppo ADSR ed AR e quelli per le onde LFO triangolare e quadra (ma non sinusoidale) e una funzione di Sample&amp;Hold erano modificabili con cursori e pulsanti situati tutti sul pannello frontale; ARP Instruments gi\u00e0 dal modello 2600 adottava gli slider a cursore al posto dei potenziometri rotativi, poich\u00e9 si riteneva che fosse pi\u00f9 immediata la percezione dello stato dei controlli da parte del musicista.\nNei primi modelli, molti dei circuiti (come per esempio il filtro 4023) erano incastonati nella resina, per mantenere la stabilit\u00e0 della temperatura (o, secondo molti, per salvaguardare i segreti di costruzione della ARP). In ogni caso, questa caratteristica rendeva difficile, se non impossibile, effettuare riparazioni.\nNel 1976 il direttore musicale della \"Viacom\" utilizz\u00f2 un \"Odyssey Mark II\" per comporre la musica per il logo TV della compagnia (logo \"\"V of Doom\"). Nel 1980 un \"Odyssey Mark III\" venne usato dalla BBC Radiophonic Workshop per il remake della melodia principale di \"Doctor Who\".\nUn \"Odyssey Mark II\" pu\u00f2 essere visto nel film d'animazione \"Tutti a Hollywood con i Muppet\".\nNegli anni furono costruite tre versioni dell'Odyssey, denominate \"Mark I\", \"II\", e \"III\"\".\nLa tastiera fu messa in commercio in tre modelli differenti:\nQuesti primi modelli contenevano un gran numero di regolazioni interne ed erano per questo piuttosto difficili da calibrare."}
{"id": "2404978", "revid": "1305772", "url": "https://it.wikipedia.org/wiki?curid=2404978", "title": "Euroseries 3000 2009", "text": "La stagione 2009 della Euroseries 3000 parte il 16 maggio con un \"weekend\" di gare presso l'Aut\u00f3dromo Internacional do Algarve in Portogallo e termina all'Autodromo di Monza il 18 ottobre, dopo 13 gare. Venne annunciato che PartyPoker.com sarebbe stato lo \"sponsor\" della categoria per i prossimi tre anni.\nLa serie venne vinta dal pilota britannico Will Bratt. La serie fu l'ultima prima del cambio di denominazione in Auto GP.\nLa pre-stagione.\nCalendario.\nLa prima versione del calendario venne presentata il 29 ottobre 2008 e prevedeva sette appuntamenti, con prima gara a Imola. Successivamente l'apertura del campionato venne spostata in Portogallo.\nLa vettura.\nIn febbraio, gli organizzatori del campionato, la Coloni Motorsports hanno annunciato che le vetture utilizzate un tempo nell'A1 Grand Prix, le Lola B05/52, saranno introdotte al fine di sostituire le Lola B02/50, anche se per la stagione entrambi i telai potranno essere utilizzati.\nPremi al vincitore.\nCome risultato della sponsorizzazione, il vincitore del campionato ottenne il sostegno economico per affrontare la stagione nella GP2 Series nel 2010. Inoltre parteciper\u00e0 alla GP2 Asia Series 2009-2010 e ai \"test\" ufficiali previsti per il 23 e 24 ottobre, meno di una settimana dal termine della stagione di Euroseries.\nRiassunto della stagione.\nIl calendario.\nUn \"weekend\" che avrebbe dovuto tenersi presso l'Autodromo Enzo e Dino Ferrari di Imola non \u00e8 stato confermato. Il 22 luglio \u00e8 stato cancellato l'evento che doveva tenersi sul Circuito di Donington, per tale ragione viene inserito un nuovo \"weekend\" di gare (ben 3) da disputarsi sul Circuito di Valencia il 12 e 13 settembre. Viene definitivamente esclusa la possibilit\u00e0 invece di correre a Imola.\nIl campionato.\nIl campionato viene vinto dal pilota britannico Will Bratt che chiude a 71 punti e 4 vittorie, cos\u00ec come Marco Bonanomi. Il britannico prevale per un maggior numero di secondi posti, 3 contro 2.\nRisultati e classifiche.\nClassifica piloti.\nVengono assegnati punti secondo lo schema seguente:\nLa griglia di partenza di gara 2 \u00e8 determinata sulla base della classifica di gara 1. I primi otto vengono determinati con inversione di classifica. Chi parte in \"pole\" in gara 2 non ottiene il punto bonus."}
{"id": "2404986", "revid": "993779", "url": "https://it.wikipedia.org/wiki?curid=2404986", "title": "Enrico di Rovasenda", "text": "Nato a Torino nel 1906 figlio del conte Alessandro e della contessa Alice Andreis, discendente della nobile famiglia dei conti di Rovasenda, si laurea in ingegneria al Politecnico di Torino nel 1926. Intanto aderisce alla FUCI. Nel 1929 prende i voti ed entra nell'Ordine dei Frati Predicatori.\nNel 1929 \u00e8 nel convento di San Domenico di Chieri (TO), nel 1933 viene ordinato sacerdote.\nPoi va studiare teologia e filosofia a Parigi all'Institut Catholique dove ottiene il dottorato e la licenza. Tra il 1939 e il 1945 \u00e8 Maestro dei Frati Studenti. Nel 1954 viene spostato da Chieri al convento di Santa Maria del Castello di Genova.\nNel 1974 papa Paolo VI lo nomina direttore della cancelleria della Pontificia Accademia delle Scienze, incarico riconfermato da Giovanni Paolo II nel 1978, con cui comincia la riapertura del caso Galileo Galilei da parte della Chiesa cattolica. Nel 1977 diventa assistente ecclesiastico del Movimento laureati di Azione Cattolica. Negli anni '80 promosse insieme a Giovanni Paolo II un'obiezione di coscienza agli scienziati nucleari contro l'uso militare delle loro ricerche.\nNel 1987 \u00e8 nominato accademico onorario della Pontificia Accademia delle Scienze. Nel 1992 l'Universit\u00e0 di Genova gli conferisce la laurea honoris causa in architettura per aver promosso i restauri nel centro storico di Genova. Poi si ritir\u00f2 nel convento di Santa Maria del Castello di Genova dove mor\u00ec nel 2007 a 101 anni d'et\u00e0. I funerali sono stati celebrati nella sua chiesa di Santa Maria di Castello in Genova il giorno 17 dicembre 2007, la cerimonia \u00e8 stata presieduta dal cardinale Angelo Bagnasco, arcivescovo di Genova e presidente della CEI; nel pomeriggio \u00e8 stata celebrata l'eucaristia anche nella chiesa parrocchiale di Rovasenda (VC) ove la salma \u00e8 stata tumulata nella tomba di famiglia."}
{"id": "2404987", "revid": "599013", "url": "https://it.wikipedia.org/wiki?curid=2404987", "title": "KRCS", "text": ""}
{"id": "2404993", "revid": "767487", "url": "https://it.wikipedia.org/wiki?curid=2404993", "title": "Jo Bonfr\u00e8re", "text": "Carriera.\nCalciatore.\nAla destra, ha militato per tutta la carriera agonistica nella squadra della sua citt\u00e0 natale, il Maastricht.\nAllenatore.\nNigeria.\nBonfr\u00e8re guida la Nazionale nigeriana ai Giochi olimpici del 1996, conquistando la medaglia d'oro. Inoltre guida la Nigeria anche per la Coppa d'Africa 2000, disputatasi in Nigeria e nel Ghana, perdendo la finale contro il Camerun ai rigori.\nAsia e Corea del Sud.\nNel 2002-2003 allena l'Al-Ahly nel campionato egiziano, perdendo il campionato all'ulitma giornata per soli due punti, in seguito a questo risultato il suo contratto viene risolto.\nNel giugno 2004 \u00e8 ingaggiato per allenare la Corea del Sud in sostituzione di Humberto Coelho, I primi risultati sono e in un'amichevole nel dicembre 2004 la Corea batte 3-1 la Germania. Nel 2005 arriva la qualificazione per i mondiali, e una serie di risultati successivi causano l'ira dei fan e dei media contro Bonfr\u00e8re, fino a costringerlo alle dimissioni il 23 agosto 2005 dopo la Coppa dell'Asia orientale e a una sconfitta contro la Arabia Saudita.\nNella stagione 2007 va ad allenare il Dalian Shide nella Chinese Super League con un contratto annuale. A fine stagione ottiene un quinto posto senza essere mai stato in lotta per il titolo cos\u00ec il Dalian Shide decide di non rinnovargli il contratto."}
{"id": "2404994", "revid": "154893", "url": "https://it.wikipedia.org/wiki?curid=2404994", "title": "Primo punto della bilancia", "text": ""}
{"id": "2404995", "revid": "154893", "url": "https://it.wikipedia.org/wiki?curid=2404995", "title": "Punto della bilancia", "text": ""}
{"id": "2404996", "revid": "154893", "url": "https://it.wikipedia.org/wiki?curid=2404996", "title": "Punto della Bilancia", "text": ""}
{"id": "2404998", "revid": "154893", "url": "https://it.wikipedia.org/wiki?curid=2404998", "title": "Primo punto della Bilancia", "text": ""}
{"id": "2404999", "revid": "666668", "url": "https://it.wikipedia.org/wiki?curid=2404999", "title": "Torneo Sudamericano de Clubes de Futsal 2001", "text": "Il Torneo Sudamericano de Clubes de Futsal 2001 \u00e8 la 2\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 7 al 10 febbraio 2001.\nSquadre partecipanti.\nTutte le nazioni schierano una o pi\u00f9 squadre, per un totale di 8 squadre.\nFormula.\nLe 8 squadre si affrontano in due girone da quattro. Le prime di ogni girone si affrontano nella finale e le seconde per il 3\u00ba posto."}
{"id": "2405010", "revid": "339392", "url": "https://it.wikipedia.org/wiki?curid=2405010", "title": "Victor Alexandrovich Hartmann", "text": ""}
{"id": "2405018", "revid": "270833", "url": "https://it.wikipedia.org/wiki?curid=2405018", "title": "Giornata della vittoria", "text": ""}
{"id": "2405020", "revid": "24453195", "url": "https://it.wikipedia.org/wiki?curid=2405020", "title": "Den' Pob\u00e9di", "text": ""}
{"id": "2405021", "revid": "242653", "url": "https://it.wikipedia.org/wiki?curid=2405021", "title": "Manchester City-Manchester United", "text": ""}
{"id": "2405022", "revid": "242653", "url": "https://it.wikipedia.org/wiki?curid=2405022", "title": "Manchester United-Manchester City", "text": ""}
{"id": "2405023", "revid": "339392", "url": "https://it.wikipedia.org/wiki?curid=2405023", "title": "Jo Bonfree", "text": ""}
{"id": "2405024", "revid": "59912", "url": "https://it.wikipedia.org/wiki?curid=2405024", "title": "Capocotta", "text": "La spiaggia di Capocotta \u00e8 la zona di litorale romano compresa tra Castel Porziano e Torvaianica (dal km 7,600 al km 10,100 della Via Litoranea), uno dei tratti di dune meglio conservati d'Italia. \nEstesa per 45 ettari, dal 1996 fa parte della Riserva naturale statale Litorale Romano.\nStoria.\nLa tenuta di Capocotta, probabilmente gi\u00e0 nota in passato con il nome di \"Capocorso\", emerge per la prima volta come unit\u00e0 autonoma nel XV secolo, quando risulta di propriet\u00e0 di Camillo Capranica. Pass\u00f2 poi durante il XVII secolo ai Borghese; secondo il Catasto Annonario del 1803, aveva una superficie di circa 760 ettari. Agli inizi del secolo XX, divenne propriet\u00e0 privata della Casa reale, che intendeva cos\u00ec ingrandire l'adiacente Tenuta di Castelporziano, in uso alla famiglia regnante ma di propriet\u00e0 dello stato italiano.\nDopo la fine della monarchia, la tenuta segu\u00ec la sorte dei possedimenti privati di casa Savoia e divenne per tre quarti propriet\u00e0 degli eredi di Vittorio Emanuele III. Su quest'area si progett\u00f2 la costruzione di un quartiere residenziale, finch\u00e9 nel 1985, su iniziativa dei movimenti ambientalisti e dell'allora Presidente Sandro Pertini, 1.000 ettari dell'area furono annessi a Castel Porziano, assegnata in uso al Presidente della Repubblica dopo la guerra, ripristinando cos\u00ec l'unit\u00e0 storica dell'antico territorio laurentino.\nQuella che oggi viene considerata la spiaggia di Capocotta rappresenta quindi, in senso stretto, la fascia litoranea del vecchio latifondo non incluso nella Tenuta presidenziale; ci\u00f2 giustifica l'appellativo di \"ex Tenuta di Capocotta\" per la localit\u00e0.\nAmbiente.\nL'oasi naturista di Capocotta.\nLa zona dunale di Capocotta \u00e8 di notevole interesse ambientale, ma anche antropologico e sociale: la spiaggia infatti \u00e8 riconosciuta dal movimento naturista internazionale ed \u00e8 punto di incontro per la comunit\u00e0 LGBT romana.\nControversie ambientali.\nNegli ultimi anni, i diversi interessi che ruotano attorno a Capocotta hanno dato luogo a controversie. La \"Commissione di controllo della Riserva Naturale Statale Litorale Romano\" del Ministero dell'Ambiente, su invito dell'Unione Naturisti Italiani, sezione Lazio, ha trasmesso una richiesta di chiarimento al Comune di Roma e al Corpo Forestale dello Stato a proposito delle mancate demolizioni degli insediamenti abusivi su suolo demaniale, gi\u00e0 ordinate a partire dal 1999.\nAnche l'attenzione degli ambientalisti \u00e8 alta per questa zona di costa: i problemi derivati dalla pressione antropica si sommano a quelli dovuti all'erosione della spiaggia causata dalle mareggiate, come quella del 2001, con 50 metri di costa \"mangiata\" e dune franate, e quella del 2008, per far fronte alla quale la Regione Lazio, nel 2009, ha stanziato 24 milioni di euro.\nNella cultura di massa.\nRiferimenti nella cultura popolare:"}
{"id": "2405034", "revid": "834", "url": "https://it.wikipedia.org/wiki?curid=2405034", "title": "Fargo (North Dakota)", "text": ""}
{"id": "2405035", "revid": "121837", "url": "https://it.wikipedia.org/wiki?curid=2405035", "title": "Eteropolimero", "text": ""}
{"id": "2405036", "revid": "287204", "url": "https://it.wikipedia.org/wiki?curid=2405036", "title": "Cultura di Co\u0163ofeni", "text": "La cultura di Usatovo o cultura di Co\u0163ofeni, 3500\u20143000 a.C., \u00e8 una cultura archeologica prospiciente al Mar Nero, localizzata tra le foce del Bug e quella del Danubio, nel territorio dell'attuale Romania, Moldavia, e Ucraina meridionale.\nEssa \u00e8 stata una forma di ibrido, con radici sia nella cultura di Cernavod\u0103 che in quella di Tripolye, soffocata da un elemento intrusivo derivato dalla steppa della cultura kurgan che parla l'indoeuropeo. Manufatti in metallo sono connessi ai contatti con il lontano Caucaso.\nEssa viene vista come parte del \"complesso balcanico-danubiano\" che si estende da Troia, valle del Danubio fin all'Elba. In periodi successivi, le regioni saranno linguisticamente daciche e traci."}
{"id": "2405039", "revid": "174925", "url": "https://it.wikipedia.org/wiki?curid=2405039", "title": "Chiesa di Santa Marta (Roma)", "text": ""}
{"id": "2405041", "revid": "125242389", "url": "https://it.wikipedia.org/wiki?curid=2405041", "title": "Yaltah Menuhin", "text": "Biografia.\nYaltah nacque da genitori di origine russo-ebraica ultima figlia di tre straordinari fratelli, dei veri e propri fenomeni musicali. I suoi fratelli erano Yehudi e Hephzibah Menuhin. Tramite il padre Moshe Menuhin, un ex studente rabbinico e scrittore anti-sionista, Menuhin discendeva da un'importante dinastia rabbinica. Yaltah prese il nome dalla citt\u00e0 natale della madre, Marutha, nativa di Jalta in Crimea. All'et\u00e0 di tre anni, ella venne invischiata in un regime imposto agli altri suoi fratelli maggiori: la famiglia affid\u00f2 l'educazione dei figli a dei tutori e Yaltah ebbe la sua prima lezione di pianoforte dalla moglie del maestro di armonia e contrappunto dei fratelli maggiori.\nVenne portata a Parigi, all'et\u00e0 di quattro anni, quando Yehudi e Hephzibah andarono a studiare l\u00ec. Marcel Ciampi, ingaggiato per insegnare a Hephzibah, rifiut\u00f2 inizialmente di insegnare a Yaltah adducendo a motivazione la tenera et\u00e0 della bambina, ma rimase molto impressionato quando Yaltah, di sua iniziativa, suon\u00f2 \"Kinderszenen\" di Schumann. Allora egli non pot\u00e9 fare a meno di dire \"...l'utero della signora Menuhin \u00e8 una vera serra\"\" ed accett\u00f2 di darle lezioni. Il farle prendere lezioni di pianoforte non voleva dire che i suoi genitori la considerassero - o Hephzibah - capace di intraprendere la carriera di concertista: in particolare, sua madre era molto contraria all'idea che la figlia volesse seguire le orme del fratello Yehudi. Oltre che con Ciampi, studi\u00f2 con Rudolf Serkin a Basilea, Armando Silvestri a Roma e Carl Friedberg a New York.\nUno dei suoi primi concerti fu quello con Pierre Monteux e la San Francisco Symphony Orchestra, nell'esecuzione del Concerto dell'Imperatore di Beethoven. Nel corso degli anni Yaltah interpret\u00f2 un vasto repertorio. Ella assunse grande importanza nella carriera di tanti giovani compositori, particolarmente nel periodo in cui risiedette a Los Angeles nel corso degli anni cinquanta. Ella am\u00f2 molto la musica da camera e suon\u00f2 l'intera letteratura pianistica con violino, viola e violoncello, oltre che oper per gruppi strumentali pi\u00f9 ampi. Yaltah esegu\u00ec molte prime esecuzioni di opere di giovani compositori come Erich Zeisl, George Antheil, Ernst Krenek, Frank Martin, Louis Gruenberg, Mario Castelnuovo-Tedesco e Walter Piston. Ella esegu\u00ec incisioni discografiche per Everest, EMI, Deutsche Grammophon Gesellschaft, SPA, Music Library e EMI-World Record Club.\nComp\u00ec tourn\u00e9e dall'Alaska alla Nuova Zelanda, dal Texas alla Svizzera visitando un'infinit\u00e0 di paesi. Suon\u00f2 in duo con i violoncellisti Gabor Rejto, George Neikrug, Guy Fallot e Felix Schmidt, con il violinista Israel Baker, con i violisti Michael Mann e Paul Doktor e con Joel Ryce in duo pianistico con il quale apparve molto spesso nei concerti, nei doppi concerti, ed in televisione, specialmente a Parigi, Londra e New York. Il duo Menuhin-Ryce vinse l'\"Harriet Cohen International Music Award\" nel 1962, con un programma dedicato a Schubert per pezzi a quattro mani. Nel 1966, eseguirono il \"Doppio concerto per pianoforte\" di Mozart sotto la direzione di Yehudi Menuhin a Gstaad ed in altre sale in Europa. Nel 1967, Yaltah e Joel registrarono l'intero repertorio di Mozart, negli Stati Uniti per la Everest Records; la prima volta per uno stesso gruppo di artisti.\nYaltah suon\u00f2 regolarmente sia da solista sia in duo ed in altre formazioni allargate. Nel 1951 debutt\u00f2 a New York con il violinista Israel Baker. Suon\u00f2 anche con il violista Michael Mann, figlio dello scrittore Thomas Mann. Poco prima della seconda guerra mondiale venne ingaggiata dalla Juilliard School of Music di New York dove assunse l'identit\u00e0 di \"Kate Davis\". Nessuno la riconobbe fino a quando ella prov\u00f2 il suo talento e gli furono affidati altri studenti.\nLei e Joel Ryce furono solisti ne \"Il carnevale degli animali\" di Saint-Sa\u00ebns per la BBC, e del \"Triple Piano Concerto\" di Mozart per il cinquantesimo compleanno di Yaltah alla Royal Festival Hall di Londra. Registr\u00f2, con gli altri musicisti della famiglia Menuhin, il Triplo concertio di Mozart (Yaltah, Hephzibah and Jeremy al pianoforte, con Yehudi direttore) ed i duetti a quattro mani di Mozart con Joel.\nLa sua grande facilit\u00e0 linguistica le permise di scrivere un poema al giorno in sei lingue diverse. Nel 1939 fece pubblicare privatamente un'antologia di sue poesie intitolata \"Malgr\u00e9 L'Espace\". Il manoscritto \u00e8 oggi detenuto dall'\"Harry Ransom Humanities Research Center\" dell'Universit\u00e0 del Texas.\nYaltah visse sotto l'ombra dei suoi fratelli pi\u00f9 celebri; nonostante il fatto che molti, Yehudi incluso, la considerassero la pi\u00f9 talentuosa dei tre fratelli Menuhin, non riusc\u00ec mai ad eguagliare la fama dei suoi fratelli. Questo non le procur\u00f2 amarezza; lei ador\u00f2 completamente ed inequivocabilmente i suoi fratelli, e rimase affezionata e - addirittura con un leggero timore riverenziale nei loro confronti - per tutta la vita.\nCome suo fratello e sua sorella, Yaltah possedette in sommo grado l'arte di mettere a proprio agio le persone che incontr\u00f2 nella sua vita. Ella fu circondata, in ogni momento della sua vita da giovani e vecchi e la sua casa fu sempre un porto di mare per tutti. Un giorno Yehudi disse: \"Yaltah \u00e8 un angelo che amministra e distribuisce rimedi e conforto a tutti coloro che bussano alla sua porta, mietendo ricompense in gentilezza e gratitudine che la vita le ha negato altrimenti\".\nYaltah mor\u00ec nella sua casa a Londra il 9 giugno 2001, alcuni giorni dopo aver dato il suo ultimo concerto alla \"Orwell Park School\" nel Suffolk, della quale era presidente onoraria.\nUn fondo benefico intestato al nome di Yaltah \u00e8 mantenuto da Iain e Charlotte Phillips. Con sede ad Amsterdam, nei Paesi Bassi, ha l'obiettivo primario di aiutare lo sviluppo del talento dei giovani pianisti che hanno gi\u00e0 dato prova della loro abilit\u00e0 musicale, con premi e borse di studio. Il pianista francese, C\u00e9cile Ousset \u00e8 attualmente il presidente onorario dello \"Yaltah Menuhin Commemorative Fund\"."}
{"id": "2405044", "revid": "352448", "url": "https://it.wikipedia.org/wiki?curid=2405044", "title": "Cultura di Usatovo", "text": ""}
{"id": "2405051", "revid": "181699", "url": "https://it.wikipedia.org/wiki?curid=2405051", "title": "Cultura di Tripolye", "text": ""}
{"id": "2405061", "revid": "72396", "url": "https://it.wikipedia.org/wiki?curid=2405061", "title": "Pim Verbeek", "text": "Biografia.\nIl padre, Koos Verbeek, era un calciatore, cos\u00ec come il fratello di Pim, Robert Verbeek, che \u00e8 stato pure allenatore.\n\u00c8 scomparso nel 2019, sessantatreenne, a seguito di un tumore diagnosticatogli quattro anni prima.\nCarriera.\nGiocatore.\nVerbeek ebbe una breve carriera da giocatore, militando come difensore nel Roda JC (con il quale esord\u00ec da professionista all'et\u00e0 di 18 anni), nel NAC Breda e nello Sparta Rotterdam, club nel quale termin\u00f2 la sua carriera nel 1980 a 23 anni per via di un grave infortunio ad un ginocchio.\nAllenatore.\nInizi.\nNella stagione successiva al suo ritiro da calciatore, Verbeek divent\u00f2 l'allenatore delle giovanili della squadra nella quale si era ritirato dal calcio giocato, lo Sparta Rotterdam, mantenendo l'incarico fino al 1984. Dopo qualche anno passato sulla panchina dell\"'Unitas Gorinchem\", formazione amatoriale olandese, pass\u00f2 nel 1987 al De Graafschap, formazione della Eredivisie dove rimase fino al 1989, anno in cui divenne co-allenatore del (squadra rivale dello Sparta Rotterdam) insieme a Gunder Bengtsson: nella stagione 1990-1991 conquist\u00f2 proprio con il Feyenoord la KNVB beker.\nNel 1991-1992 guid\u00f2 il Wageningen nella seconda divisione (la Eerste Divisie), per poi tornare in Eredivisie l'anno successivo alla guida del . Nel 1994 si trasfer\u00ec invece al Fortuna Sittard, che condusse alla promozione in prima divisione e dove rimase fino al 1997. L'anno successivo emigr\u00f2 in Giappone, per sedere sulla panchina dell'Omiya Ardija, militante nella seconda divisione giapponese (J. League 2), dove rimase per due stagioni. Torn\u00f2 in patria nel 2000 come scout della nazionale olandese, ruolo che mantenne fino al 2001, quando divenne vice di Guus Hiddink sulla panchina della nazionale sudcoreana. La formazione asiatica, co-padrone di casa nel Campionato mondiale di calcio 2002 insieme al Giappone, raggiunse le semifinali del torneo e concluse al quarto posto. Alla fine della competizione, Verbeek lasci\u00f2 l'incarico e torn\u00f2 nei Paesi Bassi, accettando il ruolo di allenatore delle riserve del Psv Eindhoven, che mantenne solo per una stagione. Torn\u00f2 dunque in Giappone per allenare il Kyoto Sanga, militante in J League. Anche in questo caso mantenne il ruolo per poco tempo: nel 2004 divent\u00f2 infatti vice-allenatore delle .\nLa collaborazione con Advocaat.\nDopo pochi mesi cambi\u00f2 nuovamente incarico, diventando il vice-allenatore del Borussia M\u00f6nchengladbach, club della Bundesliga, come secondo di Dick Advocaat, dove fu in carica dal 2 novembre 2004 al 18 aprile 2005. La collaborazione tra i due fu tale che Verbeek segu\u00ec Advocaat nella breve avventura alla guida degli dal 17 luglio al 13 settembre 2005, con il trasferimento dei due olandesi alla panchina della il 1\u00ba ottobre 2005. Con i sudcoreani partecip\u00f2 al suo secondo campionato del mondo, quello di , dove la nazionale sudcoreana usc\u00ec al primo turno. Terminato il contratto con Advocaat, Verbeek fu promosso primo allenatore e durante la propria gestione ottenne il terzo posto alla Coppa d'Asia 2007, prima di dimettersi dall'incarico nel luglio 2007.\nAustralia.\nIl 6 dicembre 2007 accett\u00f2 l'incarico di allenatore dell', con cui vinse per 3-0 la partita d'esordio contro il .\nFu spesso criticato per le dichiarazioni poco felici in merito al calcio praticato in Australia anche al massimo livello (la A-League, massima serie nazionale), da lui giudicato come \"assolutamente senza speranza\". Sotto la sua guida, la nazionale australiana fu la seconda selezione a qualificarsi per il campionato del mondo del 2010 (escludendo la nazionale sudafricana, paese ospitante), subito dopo quella giapponese.\nAl campionato del mondo di la sua Australia usc\u00ec al primo turno, dopo aver ottenuto 4 punti in 3 partite contro , e . Il 2 agosto 2010 Verbeek lasci\u00f2 la panchina ad Han Berger.\nMarocco U-23.\nL'8 aprile 2010 era stato nominato commissario tecnico delle giovanili del , incarico che ricopr\u00ec da agosto 2010 (al termine della fase finale del campionato del mondo). Il suo ruolo principale fu di scoprire nuovi talenti per la nazionale marocchina, che aveva fallito la qualificazione sia alla fase finale della Coppa del mondo 2010, sia alla Coppa d'Africa 2010.\nFu elogiato per il suo lavoro nella scoperta di nuovi talenti, che formarono l'ossatura della nazionale Under-23 marocchina da lui guidata al secondo posto al Campionato africano di categoria del 2011, risultato che consent\u00ec la qualificazione alle Olimpiadi del 2012, dove la nazionale usc\u00ec al primo turno.\nOman.\nNel 2016 fu nominato commissario tecnico dell', alla cui guida cui vinse, in Kuwait, la Coppa delle Nazioni del Golfo 2017-2018, primo trofeo da allenatore per l'olandese. In seguito raggiunse gli ottavi di finale della Coppa d'Asia 2019. Al termine di quest'ultimo torneo si dimise, annunciando la fine della propria carriera di allenatore.\nSparta Rotterdam.\nIl 12 febbraio 2019 fu nominato membro della dirigenza dello ."}
{"id": "2405068", "revid": "24454008", "url": "https://it.wikipedia.org/wiki?curid=2405068", "title": "Osmanli", "text": ""}
{"id": "2405069", "revid": "24454015", "url": "https://it.wikipedia.org/wiki?curid=2405069", "title": "Sultanati", "text": ""}
{"id": "2405070", "revid": "287204", "url": "https://it.wikipedia.org/wiki?curid=2405070", "title": "Edgardo Codesal Mendez", "text": ""}
{"id": "2405075", "revid": "3831", "url": "https://it.wikipedia.org/wiki?curid=2405075", "title": "Cultura della ceramica decorata a tratteggi", "text": ""}
{"id": "2405077", "revid": "599013", "url": "https://it.wikipedia.org/wiki?curid=2405077", "title": "Quadre Lollis", "text": "Carriera.\nEsce dall'universit\u00e0 di Montana State e al termine di una parentesi nella lega CBA gioca nel campionato turco tra le file dell'Oyak Renault Bursa. Dopo un anno in Belgio fa ritorno in Turchia dove passa prima al Galatasaray e poi all'\u00dclker, con cui nel 2000-01 vince sia campionato che coppa, chiudendo invece con la migliore percentuale al tiro di tutto il campionato 2001-02 (66,5%) nell'anno del suo debutto in Eurolega, massima competizione continentale.\nLa conquista dell'accoppiata campionato-coppa viene ripetuta nel 2002-03, stavolta coi colori dell'ALBA Berlino, giocando anche in Eurolega a 15,3 punti e 9,5 rimbalzi di media. Da qui seguir\u00e0 un biennio all'AEK Atene dove \u00e8 nuovamente impiegato anche in Eurolega in entrambe le annate, ritornando poi all'ALBA Berlino dove \u00e8 ancora schierato sia in campionato che nelle coppe europee, in questo caso in ULEB Cup.\nNel 2006 si trasferisce in Italia alla Vanoli Soresina dove rimane per tre stagioni, tanto da diventare capitano ed essere tra gli artefici della storica promozione in Serie A ottenuta nel 2009. Successivamente vive una nuova esperienza in Bundesliga con l'EnBW Ludwigsburg, poi nell'estate seguente passa ai Crabs Rimini in Legadue con cui mette a referto 12,1 punti e 7,8 rimbalzi a partita. Nel dicembre 2011 il trentottenne Lollis \u00e8 nuovamente di scena in Germania, questa volta con i Giants D\u00fcsseldorf del coach turco Murat Didin, gi\u00e0 suo allenatore ai tempi dell'\u00dclker."}
{"id": "2405078", "revid": "3831", "url": "https://it.wikipedia.org/wiki?curid=2405078", "title": "Vasellame decorato a tratteggi", "text": ""}
{"id": "2405098", "revid": "767487", "url": "https://it.wikipedia.org/wiki?curid=2405098", "title": "DFB-Pokal 1994-1995", "text": "La Coppa di Germania 1994\u201395 fu la 52\u00aa della competizione svolta tra il 13 agosto 1994 e il 24 giugno 1995. In finale il Borussia M\u00f6nchengladbach sconfisse il 3 \u2013 0 conquistando il suo terzo titolo.\nFinale.\nBorussia M\u00f6nchengladbach(3\u00ba successo)"}
{"id": "2405101", "revid": "124808", "url": "https://it.wikipedia.org/wiki?curid=2405101", "title": "Frederik Andersson", "text": ""}
{"id": "2405102", "revid": "339392", "url": "https://it.wikipedia.org/wiki?curid=2405102", "title": "North-West derby", "text": ""}
{"id": "2405103", "revid": "15756", "url": "https://it.wikipedia.org/wiki?curid=2405103", "title": "Moshe Menuhin", "text": "Biografia.\nMoshe Menuhin nacque nell'odierna Bielorussia in una distinta famiglia di religione ebraica. Egli fu il pronipote di Shneur Zalman, il fondatore di Chabad Chassidismo. Quando la famiglia emigr\u00f2 in Palestina, Moshe venne inviato alla \"Orthodox Jewish school\", prima a Yeshivas a Gerusalemme, e quindi all'ebraico \"Gymnasia Herzlia\" di Giaffa - Tel Aviv.\nNel 1913 si trasfer\u00ec negli Stati Uniti per completare i suoi studi, iscrivendosi alla New York University dove studi\u00f2 matematica, politica, scienze ed educazione. Si trasfer\u00ec poi in California dove inizi\u00f2 a lavorare come professore di lingua ebraica. Impegnato anti-sionista, fu autore di \"The Decadence of Judaism in Our Time\" , \"Jewish Critics of Zionism\", e la storia della famiglia Menuhin, \"The Menuhin Saga\".\nMoshe Menuhin fu il padre del famoso violinista Yehudi Menuhin e delle altrettanto famose pianiste Hephzibah Menuhin e Yaltah Menuhin."}
{"id": "2405104", "revid": "767487", "url": "https://it.wikipedia.org/wiki?curid=2405104", "title": "Rodolfo Valenti", "text": "Nel luglio del 2018 \u00e8 passato alla Juvi Cremona, club neo-promosso e militante in Serie B."}
{"id": "2405106", "revid": "767487", "url": "https://it.wikipedia.org/wiki?curid=2405106", "title": "Tricociste", "text": "Una tricociste \u00e8 un estrusoma: un organello dei protozoi allungato, sottile e con una estremit\u00e0 a punta (paragonabile a un ago), situato nella cellula sotto la membrana cellulare, ma che pu\u00f2 venire espulso per due scopi:"}
{"id": "2405107", "revid": "729019", "url": "https://it.wikipedia.org/wiki?curid=2405107", "title": "Stazione di Shibukawa", "text": "La \u00e8 una stazione ferroviaria di Shibukawa, citt\u00e0 della prefettura di Gunma in Giappone, gestita dalla JR East.\nStoria.\nLa stazione fu inaugurata il 1\u00ba luglio 1921.\nStruttura.\nLa stazione \u00e8 costituita da un marciapiede laterale e uno a isola con tre binari totali. \u00c8 presente una biglietteria presenziata aperta dalle 6:00 alle 22:00 e il supporto alla biglietteria elettronica SUICA (non utilizzabile per chi prosegue il viaggio sulla linea Agatsuma).\nL'ingresso alla stazione \u00e8 situato al lato ovest di essa. L'accesso dal lato est avviene attraverso una passerella a nord della stazione.\nAppena si esce dalla stazione, la strada che si dirige a nord-ovest \u00e8 un quartiere commerciale, con piccoli negozi e boutique. Il grande magazzino \"Saty\" \u00e8 in questa zona. Inoltre, in questa zona ci sono molti ristoranti."}
{"id": "2405119", "revid": "15428", "url": "https://it.wikipedia.org/wiki?curid=2405119", "title": "Alessandro Ferrero della Marmora", "text": ""}
{"id": "2405122", "revid": "28992735", "url": "https://it.wikipedia.org/wiki?curid=2405122", "title": "Acido organico", "text": ""}
{"id": "2405123", "revid": "287204", "url": "https://it.wikipedia.org/wiki?curid=2405123", "title": "Acidi organici", "text": ""}
{"id": "2405124", "revid": "1543377", "url": "https://it.wikipedia.org/wiki?curid=2405124", "title": "Cultura del bicchiere imbutiforme", "text": "La cultura del bicchiere imbutiforme o dei vasi a imbuto, in forma breve TRB dal tedesco Trichterbecherkultur (4000 a.C. ca.\u20132700 a.C. ca.) \u00e8 la principale cultura megalitica della tarda Europa Neolitica nord-settentrionale.\nCollocazione.\nCulture precedenti e successive.\nLa cultura del bicchiere imbutiforme \u00e8 preceduta nel nord dalla cultura di Erteb\u00f8lle, cos\u00ec chiamata dal nome del villaggio danese, nel sud-est dalla cultura della ceramica decorata a punzone (influenzata dalla cultura di Lengyel) e nel sud-ovest dalla cultura di R\u00f6ssen. La cultura di Erteb\u00f8lle fu in parte neolitica ma dedita anche alla caccia-raccolta di tradizione mesolitica. \nVenne succeduta nella parte orientale e meridionale dalla cultura delle anfore globulari, seguita dalla cultura della ceramica cordata.\nEstensione geografica.\nLa TRB si estendeva lungo il bacino dell'Elba in Germania e Boemia, fin verso occidente nei Paesi Bassi, nella Scandinavia meridionale (dalla Danimarca all'Uppland nella Svezia e l'Oslofjord nella Norvegia) fino al bacino idrografico della Vistola in Polonia.\nVarianti della cultura del bicchiere imbutiforme lungo l'area del bacino dell'Elba o nei suoi pressi includono la gruppo della ceramica di Tiefstich nella Germania settentrionale, come pure le culture del gruppo di Baalberge (TRB-MES II e III; MES = Mittelelbe-Saale), il gruppo Salzm\u00fcnde, Walternienburg-Bernburg (tutte della TRB-MES\u00a0IV) i cui centri vengono situati nella Sassonia-Anhalt.\nModelli migratori.\nPresumibilmente \u00e8 la prima cultura agricola sviluppatasi nella Scandinavia meridionale, ma le opinioni sono divise sul fatto se essa fosse stata introdotta tramite migrazione oppure no. Dopo la seconda guerra mondiale, l'opinione prevalente fra gli studiosi scandinavi era quella che nella Scandinavia si verific\u00f2 un'espansione pacifica tramite diffusione culturale e che le popolazioni indigene, dell'Erteb\u00f8lle e delle culture di N\u00f8stvet e Lihult, spontaneamente adottarono l'agricoltura a causa dei mutamenti ambientali. Tuttavia, oggi l'opinione generale \u00e8 di nuovo cambiata e pi\u00f9 studiosi concordano sul fatto che ci fu un'immigrazione. Essa fu successivamente spinta verso sud dal bacino del M\u00e4laren, e dall'est, dalla cultura dei cacciatori e raccoglitori chiamata cultura del vasellame bucherellato (la disputa verte sul fatto se essa si fosse verificata tramite la diffusione demica o culturale, rispecchiante quest'ultima l'arrivo della cultura del bicchiere imbutiforme). Essa \u00e8 riccamente rappresentata in Danimarca e nella Svezia sud-occidentale (vale a dire Bohusl\u00e4n, V\u00e4sterg\u00f6tland e Scania). Il contatto fra gli immigranti agricoli dal sud e le popolazioni indigene, come pure gli immigranti uralici-ugro-finnici dall'est, hanno lasciato evidenti tipici marcatori genetici alla Scandinavia.\nInsediamenti.\nAd eccezione di alcuni insediamenti nell'entroterra come la palafitta di Alvastra, gli insediamenti sono localizzati nei pressi di quelli della precedente cultura di Erteb\u00f8lle sulla costa. Essa era caratterizzata da case per famiglie singole impastate di paglia e argilla, di 12 m per 6 m ca., in cui dimoravano anche gli animali d'allevamento (pecore, bestiame, maiali, capre). Si praticava anche la caccia e la pesca. Il frumento primordiale e l'orzo venivano coltivati su appezzamenti di terreno che si impoverivano velocemente, per cui la popolazione frequentemente doveva spostarsi per brevi distanze. Diffusa anche l'estrazione mineraria (nella regione di Malm\u00f6) e l'ammassamento di selce, che veniva commerciata nelle regioni carenti di pietra, come l'entroterra scandinavo. La cultura importava rame dal Centro Europa, specialmente pugnali e asce.\nReligione e tombe.\nLe case erano incentrate intorno alle tombe monumentali, un simbolo di coesione sociale, e le pratiche di sepoltura variavano, secondo la regione e nel corso del tempo. L'inumazione sembra essere stata la regola. Le tombe pi\u00f9 antiche erano costituite di tumuli con camere in legno dentro dei \"long barrow\", ma assunsero poi la forma di tombe a corridoio e dolmen. Originalmente, le strutture erano probabilmente coperte con un mucchio di terra e l'entrata veniva bloccata con una pietra. La cultura del bicchiere imbutiforme segna la comparsa delle tombe megalitiche lungo le coste del Baltico e del mare del Nord, un esempio delle quali \u00e8 la Sieben Steinh\u00e4user nella Germania settentrionale. Le strutture megalitiche d'Irlanda, Francia e Portogallo sono alquanto pi\u00f9 arcaiche e sono state relazionate alle antiche culture di quelle aree.\nLe tombe non erano probabilmente intese per ogni membro dell'insediamento, ma soltanto per un'\u00e9lite. Sulle tombe la gente sacrificava i vasi in ceramica, che probabilmente contenevano cibo, asce e altri oggetti di selce.\nAsce e recipienti venivano deposte anche nei corsi d'acqua e laghi vicino ai terreni agricoli, e virtualmente tutte le 10.000 asce svedesi di selce, che sono state trovate, provenienti da questa cultura, furono probabilmente sacrificate all'acqua.\nLe genti del bicchiere imbutiforme costruirono anche grandi centri di culto circondati da pali, fortificazioni e fossati. Il pi\u00f9 grande \u00e8 stato scoperto a Sarup sull'isola di Fionia. La sua area \u00e8 di 85.000\u00a0m2 ed \u00e8 stato stimato che avesse richiesto 8.000 giorni lavorativi per la sua edificazione. Un altro centro di culto a St\u00e4vie, vicino a Lund, \u00e8 di 30.000\u00a0m2.\nOggetti.\nLa cultura \u00e8 cos\u00ec chiamata per le sue caratteristiche ceramiche, vasi e anfore, con il collo a forma di imbuto, probabilmente usate per bere. Un reperto assegnato alla cultura del bicchiere imbutiforme \u00e8 il vaso di Bronocice, che mostra la pi\u00f9 antica rappresentazione mai scoperta di un veicolo a ruote (un carro con 2 assi a 4 ruote). Il vaso risale approssimativamente al 3500 a.C.\nLa tecnologia era basata sulla selce, di cui erano importanti i depositi trovati nel Belgio e sull'isola di R\u00fcgen, come pure quelli nella zona di Cracovia. La cultura utilizzava le asce da guerra le quali erano delle versioni in pietra delle asce di rame dell'Europa centrale. Le versioni arcaiche erano a spigoli multipli, e successivamente \"a doppio taglio\", sebbene uno dei due bordi fosse pi\u00f9 arrotondato.\nEtnologia e lingua.\nPoco pu\u00f2 essere detto circa le radici etniche o linguistiche delle genti della cultura del bicchiere imbutiforme. Nel contesto della teoria kurganica, la cultura viene vista come non-indoeuropea, rappresentando essa ci\u00f2 che Marija Gimbutas defin\u00ec Europa Antica (vedi cultura di Jamna). D'altra parte, le pubblicazioni olandesi menzionano sepolture miste e propongono un veloce ed omogeneo cambiamento interno per la cultura della ceramica cordata nel giro di sole due generazioni, succedutesi intorno al 2900 a.C., nei territori della TRB olandesi e danesi, probabilmente preclusi a causa dei mutamenti economici, culturali e religiosi in atto nella Germania Orientale, e interpreta l'ipotesi di migrazioni dalla steppa come intrusioni, che avrebbero introdotto le lingue indoeuropee antiche (almeno in questa parte del mondo). Questo ne farebbe un caso di identit\u00e0 indoeuropea della TRB.\nGenetica.\nSi credeva che le genti della cultura del bicchiere imbutiforme fossero all'origine del gene che permetteva agli adulti nati nel Nord Europa di digerire il lattosio. Nell'area precedentemente abitata da questa cultura, la prevalenza del gene \u00e8 virtualmente universale."}
{"id": "2405127", "revid": "298229", "url": "https://it.wikipedia.org/wiki?curid=2405127", "title": "Extreme Rules 2009", "text": "Extreme Rules 2009 \u00e8 stata la prima edizione dell'omonimo evento in pay-per-view di wrestling prodotto dalla WWE, distribuito in pay-per-view. Si \u00e8 tenuto il 7 giugno 2009 alla Arena di New Orleans.\nTutti gli incontri del pay-per-view (escluso l'imprevisto incasso del Money in the Bank) si sono disputati con una stipulazione speciale.\nStoryline.\nIl 17 maggio, a Judgment Day, Batista sconfisse il WWE Champion Randy Orton per squalifica; tuttavia, data la modalit\u00e0 con cui aveva ottenuto la vittoria, quest'ultimo rimase campione. Nella puntata di \"Raw\" del 18 maggio la General Manager dello show, Vickie Guerrero, annunci\u00f2 quindi uno Steel Cage match tra Orton e Batista con in palio il WWE Championship per Extreme Rules.\nA Judgment Day, Edge difese con successo il World Heavyweight Championship contro Jeff Hardy grazie all'intervento di Matt Hardy. Nella puntata di \"SmackDown\" del 22 maggio il General Manager dello show, Theodore Long, sanc\u00ec un incontro non titolato tra Edge e Jeff per la sera stessa, il cui vincitore avrebbe poi scelto la stipulazione speciale del loro match di Extreme Rules. Pi\u00f9 avanti, la sera stessa, Jeff sconfisse Edge, decidendo poi di affrontarlo in un Ladder match con in palio il World Heavyweight Championship per Extreme Rules.\nA Judgment Day, Christian difese con successo l'ECW Championship contro Jack Swagger. Nella puntata di \"ECW\" del 19 maggio Swagger attacc\u00f2 brutalmente Christian per poi, nella puntata di \"Superstars\" del 21 maggio, interferire durante un incontro tra Tommy Dreamer e lo stesso Christian, facendolo terminare in no-contest. Nella puntata di \"ECW\" del 26 maggio la General Manager dello show, Tiffany, annunci\u00f2 un Triple Threat Hardcore match tra Christian, Swagger e Dreamer con in palio l'ECW Championship per Extreme Rules. Se Dreamer avesse perso tale incontro, sarebbe stato licenziato poich\u00e9 il suo contratto stava per scadere (\"kayfabe\").\nA Judgment Day, John Cena sconfisse Big Show dopo che questi gli aveva fatto perdere il World Heavyweight Championship contro Edge a Backlash. Nella puntata di \"Raw\" del 18 maggio la General Manager Vickie Guerrero sanc\u00ec un Submission match tra Cena e Big Show per Extreme Rules.\nA Judgment Day, Rey Mysterio difese con successo l'Intercontinental Championship contro Chris Jericho. Nella puntata di \"SmackDown\" del 22 maggio, dopo aver accolto la richiesta di Jericho, il General Manager Theodore Long sanc\u00ec un No Holds Barred match tra Mysterio e Jericho con il titolo in palio per Extreme Rules.\nA Judgment Day, Umaga sconfisse CM Punk. Nella puntata di \"SmackDown\" del 22 maggio Umaga attacc\u00f2 brutalmente Punk durante il suo match contro Chris Jericho, colpendolo ripetutamente con una cintura di cuoio. Un Samoan Strap match tra Punk e Umaga fu poi annunciato per Extreme Rules.\nNella puntata di \"Raw\" del 25 maggio Kofi Kingston vinse un Triple Threat match che includeva anche Matt Hardy e William Regal, diventando cos\u00ec il contendente n\u00b01 dello United States Champion Montel Vontavious Porter. Nella puntata di \"Raw\" del 1\u00ba giugno Kingston sconfisse tuttavia MVP in un incontro per il titolo, conquistando cos\u00ec lo United States Championship per la prima volta. Un Fatal 4-Way match tra Kingston, Hardy, MVP e Regal con in palio lo United States Championship (di Kingston) fu poi sancito per Extreme Rules.\nNella puntata di \"Raw\" del 18 maggio la General Manager Vickie Guerrero sconfisse Santina Marella grazie all'aiuto di Chavo Guerrero, conquistando cos\u00ec il titolo di \"Miss WrestleMania\". Un Handicap Hog Pen match tra Vickie e Chavo contro la sola Santina con in palio il titolo di \"Miss WrestleMania\" fu poi annunciato per Extreme Rules."}
{"id": "2405129", "revid": "3831", "url": "https://it.wikipedia.org/wiki?curid=2405129", "title": "Trichterbecherkultur", "text": ""}
{"id": "2405131", "revid": "3831", "url": "https://it.wikipedia.org/wiki?curid=2405131", "title": "Cultura dei vasi ad imbuto", "text": ""}
{"id": "2405133", "revid": "21880", "url": "https://it.wikipedia.org/wiki?curid=2405133", "title": "Zenkerella (zoologia)", "text": ""}
{"id": "2405137", "revid": "1408685", "url": "https://it.wikipedia.org/wiki?curid=2405137", "title": "Passo del Giov\u00e0", "text": "Il passo del Giov\u00e0 \u00e8 un valico dell'Appennino ligure che mette in comunicazione la valle Staffora (Lombardia) con la val Boreca (Emilia-Romagna) e la val Borbera (Piemonte), essendo distante solo 3\u00a0km dalla val Borbera.\nSi trova alle pendici del monte Chiappo (1.700\u00a0m) e poco lontano dal monte Cavalmurone (1.670\u00a0m).\nIl passo e alcune localit\u00e0 nelle immediate vicinanze (Capanne di Cosola, Pian dell'Arm\u00e0) sono frequentate da astrofili delle quattro regioni limitrofe (Lombardia, Liguria, Piemonte ed Emilia-Romagna) perch\u00e9 la zona concilia un cielo ragionevolmente scuro con una buona logistica, sia come strade che come ricettivit\u00e0 alberghiera."}
{"id": "2405148", "revid": "228587", "url": "https://it.wikipedia.org/wiki?curid=2405148", "title": "Gran Premio di Roma", "text": "Il Gran Premio di Roma (dal 1925 al 1932 noto come \"Gran Premio Reale di Roma\") \u00e8 una gara automobilistica e motociclistica che si \u00e8 tenuta a Roma, o nei suoi pressi, tra il 1925 e il 1991.\nStoria.\nMolti sono stati i circuiti utilizzati, cos\u00ec come varie categorie di vetture hanno corso nel gran premio. In molte stagioni la gara fu effettuata con vetture di Formula 2, presso il Circuito di Vallelunga. Nelle ultime edizioni la gara fu riservata a vetture di Formula 3000. Nel 1954 e nel 1963 il gran premio vide alla partenza vetture di Formula 1, senza per\u00f2 essere inserito nel calendario iridato.\nNel 1972 la gara venne sostituita dal Gran Premio Repubblica Italiana, svoltosi sempre a Vallelunga.\nLa gara del 1947, presso le Terme di Caracalla, fu il primo gran premio in cui s'impose una vettura della Scuderia Ferrari di propria produzione, la Ferrari 125 S.\nL'idea di Enzo Ferrari.\nLa possibilit\u00e0 che la F1 possa tornare a correre a Roma, in un circuito cittadino, venne caldeggiata dallo stesso Enzo Ferrari negli anni ottanta. Nell'ottobre 1983 lo stesso Ferrari annunci\u00f2 che si era trovato un accordo tra Comune di Roma, Bernie Ecclestone e la CSAI per la disputa di un gran premio, presso il quartiere dell'EUR, nel 1984 o nel 1985.\nNel luglio del 1984 la FISA inser\u00ec il circuito di Roma nel calendario del 1985, come sede del Gran Premio d'Europa per il 22 settembre, in concorrenza con il Circuito di Brands Hatch. Ad ottobre Roma divent\u00f2 riserva del Gran Premio di New York. Viste le difficolt\u00e0 di organizzare un gran premio a Dallas la FISA sostitu\u00ec la citt\u00e0 texana con Roma. Il 14 febbraio 1985 il circuito dell'EUR super\u00f2 l'ispezione della FISA con poche varianti; nei mesi successivi venne proposta anche una diversa localizzazione, presso il Lido di Ostia.\nQuando tutto sembrava pronto, la gara viene annullata per le proteste ecologiste, che portarono il consiglio comunale a non supportare pi\u00f9 il progetto. Il giorno seguente il presidente dell'ACI Rosario Alessi e il presidente della CSAI Fabrizio Serena comunicarono la rinuncia alla FISA. Il GP d'Europa venne definitivamente spostato a Brands Hatch.\nIl possibile ritorno in F1.\nNel gennaio 2009 viene riproposta l'idea di far correre nuovamente la F1 a Roma, sempre su un circuito cittadino, da allestire presso l'EUR.\nIl 14 maggio 2009 viene presentato ufficialmente il progetto in Campidoglio. L'ipotesi \u00e8 concreta, tanto che Bernie Ecclestone ha nel frattempo registrato il marchio \"Gran Premio di Roma\", GP che si sarebbe dovuto disputare nella stagione accanto al Gran Premio d'Italia.\nIl 20 dicembre 2009 viene annunciata la firma dell'accordo tra gli organizzatori e Bernie Ecclestone, che indica nel 2012 l'anno di esordio del Gran Premio nel calendario mondiale.\nIl progetto di ricostituire il Gran Premio di Roma ha per\u00f2 scatenato, e alimenta tuttora diverse polemiche, soprattutto politiche. La Lega Nord si \u00e8 dichiarata contraria al progetto, in quanto sussiste il timore che il nuovo Gran Premio possa in futuro soppiantare quello che si disputa a Monza. Il sindaco del capoluogo brianzolo, Marco Mariani, non ha usato mezze misure per mostrare il suo disappunto nei confronti di quello che definisce un \"atto di arroganza di una capitale parassita\". D'altro canto, sia il primo cittadino di Roma Gianni Alemanno, sia il governatore della Lombardia Roberto Formigoni, hanno assicurato che \"il Gran Premio di Roma non sar\u00e0 sostitutivo del Gran Premio d'Italia\", anche se, da parte del presidente lombardo, viene puntualizzato che, qualora la Federazione Internazionale intendesse far disputare un solo evento sul suolo italiano, esso dovr\u00e0 essere disputato a Monza.\nIl 10 settembre 2010, in occasione del Gran Premio d'Italia a Monza, Maurizio Flammini, ex pilota di auto e moto, presidente della Flammini Group Sport (FGSport), organizzatrice del Campionato mondiale Superbike e promotore dell'arrivo di una gara valevole per il Campionato mondiale di Formula 1 a Roma, ha avuto un incontro con il patron Bernie Ecclestone, confermando che il Gran Premio di Roma entrer\u00e0 nel calendario ufficiale della Formula 1 a partire dal 2012 o 2013, ma non in sostituzione a quello di Monza.\nA dicembre 2010, a seguito del proposito manifestato da Luca Cordero di Montezemolo per un \u201cvincolo di una sola corsa per nazione\u201d, la polemica si \u00e8 riaccesa e la Ferrari, tramite Stefano Domenicali, ha in seguito precisato che la decisione sulla sede della corsa \"spetta al detentore dei diritti commerciali\", ovvero a Bernie Ecclestone.\nIl 4 gennaio 2011 la Commissione Sportiva Automobilistica Italiana (CSAI) ha dato il suo via libera per l'organizzazione del Gran Premio, con decisione unanime.\nIl 13 gennaio 2011 Bernie Ecclestone, patron della Formula 1, dichiara che, alle attuali condizioni, non \u00e8 possibile programmare un secondo Gran Premio in Italia a Roma, vista la presenza del Gran Premio di Monza. L'unica possibilit\u00e0 sarebbe quella di alternare il Gran Premio d'Italia nelle due citt\u00e0 di anno in anno.\nAlbo d'oro.\nI vincitori del gran premio sono stati i seguenti:"}
{"id": "2405150", "revid": "533647", "url": "https://it.wikipedia.org/wiki?curid=2405150", "title": "Ioduri", "text": ""}
{"id": "2405151", "revid": "339392", "url": "https://it.wikipedia.org/wiki?curid=2405151", "title": "Marina militare israeliana", "text": ""}
{"id": "2405155", "revid": "93436", "url": "https://it.wikipedia.org/wiki?curid=2405155", "title": "Intero postale", "text": ""}
{"id": "2405157", "revid": "93436", "url": "https://it.wikipedia.org/wiki?curid=2405157", "title": "Interi postali", "text": ""}
{"id": "2405162", "revid": "3115", "url": "https://it.wikipedia.org/wiki?curid=2405162", "title": "Giovanni de Campo", "text": "Vita ed opere.\nPochi sono i documenti riguardanti la vita del pittore. Sappiamo che nel 1440 firm\u00f2 il ciclo di affreschi per la chiesa di Santa Maria Assunta ad Armeno. Da una citazione notarile del 1483 riguardante il figlio Luca, anch'egli pittore presso la bottega paterna, si apprende che, a quella data, Giovanni risultava deceduto.\nL'importanza assunta dalla sua bottega gi\u00e0 nella quinta decade del XV secolo \u00e8 attestata, oltre che dagli affreschi di Armeno, da almeno altre due opere di rilievo: il \"Giudizio Universale \" realizzato nella chiesa di San Colombano a Biandrate (1444), e un secondo \"Giudizio Universale \" realizzato nel tiburio del Battistero del Duomo di Novara (circa 1450).\nFonti documentali ci dicono che nel 1450, sempre a Novara, egli esegu\u00ec anche alcuni affreschi nel nartece dell'antico duomo; affreschi che sono andati distrutti nel 1865 con la ristrutturazione dell'edificio affidata all'Antonelli.\nSempre negli anni a ridosso del 1450 si collocano gli affreschi (ormai andati perduti, con l'eccezione di alcuni frammenti riguardanti una \"Resurrezione\" e una \"Pentecoste\") della Chiesa di San Giovanni Battista a Varallo. A lui e alla sua bottega sono attribuiti alcuni affreschi staccati (\"Martirio di San Pietro da Verona\" e figure di \"Profeti\"), provenienti dalla Chiesa di San Pietro Martire in Varallo e conservati nella locale pinacoteca.\nGi\u00e0 in queste prime opere Giovanni si dimostra aggiornato sui modi della pittura cortese provenienti dall'area milanese: sono stati proposti riferimenti a rappresentanti milanesi del gotico internazionale quali Michelino da Besozzo e gli Zavattari. A tale linguaggio tardo gotico egli rimase costantemente attaccato, non senza scivolare su una ripetitivit\u00e0 di modi, legata verosimilmente anche all'esigenza di far fronte alle tante commesse.\nGrazie a un confronto stilistico con i dipinti di Armeno \u00e8 stato possibile definire un ampio \"corpus\" di affreschi riconducibili a Giovanni e alla sua bottega, bottega nella quale almeno dal 1461 inizi\u00f2 ad operare anche il figlio Luca.\n\u00c8 attribuito a Giovanni, con l'ampio intervento di aiuti e collaboratori, il ciclo di affreschi della Chiesa dei Santi Nazzaro e Celso a Sologno nel comune di Caltignaga: gli affreschi dell'abside sono datati 1461.\nDel 1462 sono gli affreschi, attribuiti a lui e alla sua bottega, nella cappella della Madonna del Ponte a Fervento, nel comune di Boccioleto: essi presentano, rispetto a quelli di Sologno, evidenti analogie iconografiche, dovute verosimilmente all'impiego degli stessi cartoni.\nAll'altezza di quegli anni inizi\u00f2 verosimilmente a lavorare in collaborazione col figlio Luca e diventa cos\u00ec difficile distinguere i rispettivi contributi.\nAltri cicli attribuiti alla bottega di Giovanni si trovano: nella cappella della Mora a Briona (1463), nella chiesa di Sant'Alessandro nella stessa localit\u00e0, nelle chiese di San Salvatore e di San Michele a Massino Visconti, nella chiesa di San Martino a Vicolungo, nella Basilica di San Giulio ad Orta dove \u00e8 presente un suo affresco con \"Santa Caterina e San Nicola di Bari\". Gli sono attribuiti inoltre alcuni affreschi staccati, oggi conservati nel Museo Civico di Novara.\nAlla scuola dei De Campo \u00e8 attribuito anche il ciclo pittorico che decora l'interno dell'oratorio di san Giovanni Battista \"Il vecchio\" alla frazione Piana di Rossa, in Val Sermenza: ancora visibili sono un \"Cristo Pantocratore\" e una serie di personaggi identificati nei \"Quattro Evangelisti\" oppure in \"Tre apostoli e san Giovanni Battista.\"\nL'ultima opera datata (1476) attribuitagli \u00e8 il ciclo dell'oratorio di San Pantaleone a Oro di Boccioleto (contenente, tra le altre cose, tre riquadri dedicati alla \"Vita della Beata Panacea\"). Riguardo a tale ciclo si sono messi in evidenza alcuni modi pittorici nuovi, dati da una pi\u00f9 intensa espressivit\u00e0 dei personaggi e dall'uso di una distribuzione spaziale pi\u00f9 moderna. Tali innovazioni possono essere spiegate dalla maturit\u00e0 raggiunta dall'artista al termine della sua carriera, ma forse anche dalla intervenuta collaborazione di qualche altro artista pi\u00f9 aggiornato sulle nuove tendenze pittoriche che si andavano diffondendo nel Piemonte orientale, ispirate anche alla diffusione della spiritualit\u00e0 francescana.\nIl figlio Luca prosegu\u00ec l'attivit\u00e0 della bottega in continuit\u00e0 con la cifra stilistica di Giovanni. Di lui si conoscono due opere firmate: il ciclo (1468) con la \"Vita di Maria\" e l'\"Incoronazione della Vergine\" nell'abside dell'oratorio di Santa Maria a Linduno, frazione di Momo e un'altra \"Incoronazione della Vergine\" nella chiesa di Santa Maria delle Grazie a Rima, in Valsesia. Quest'ultimo affresco - posto al centro dell'altare - \u00e8 quanto rimane di un pi\u00f9 ampio ciclo pittorico realizzato nella primitiva cappella gentilizia della famiglia De Janni. Quando, nel 1668, fu deciso il terzo ampliamento dell'edificio gli affreschi del De Campo furono forzatamente sacrificati con l'eccezione, appunto, dell\"'Incoronazione.della Vergine.\""}
{"id": "2405165", "revid": "484362", "url": "https://it.wikipedia.org/wiki?curid=2405165", "title": "Marino Mazzacurati", "text": ""}
{"id": "2405166", "revid": "709565", "url": "https://it.wikipedia.org/wiki?curid=2405166", "title": "Elezioni primarie del Partito Democratico", "text": ""}
{"id": "2405168", "revid": "131358", "url": "https://it.wikipedia.org/wiki?curid=2405168", "title": "Edgardo Codesal", "text": ""}
{"id": "2405171", "revid": "1543377", "url": "https://it.wikipedia.org/wiki?curid=2405171", "title": "Marcel Ciampi", "text": "Biografia.\nMarcel Ciampi fu un pianista ma soprattutto un insigne insegnante che tenne la direzione del Conservatoire National Sup\u00e9rieur de Musique de Paris per un lunghissimo periodo, come mai nussun altro in quell'incarico, divenendo poi direttore delle classi di pianoforte alla \"Yehudi Menuhin School\" in Inghilterra. Egli collabor\u00f2 con i pi\u00f9 grandi musicisti del XX secolo, compresi Claude Debussy, Pablo Casals, Jacques Thibaud, Georges Enesco, Alfred Cortot, Vlado Perlemuter e Lazare L\u00e9vy. \nCiampi fu allievo di Louis Di\u00e9mer al Conservatoire de Paris e vinse il primo premio per il pianoforte nel 1909. Ebbe una brillante carriera come concertista, suonando con rinomate orchestre in Francia, Londra, Amsterdam, Bruxelles, Praga, Varsavia, Sofia e Atene. Decise poi di passare all'insegnamento ed ebbe una profonda influenza su Hephzibah Menuhin e sua sorella Yaltah Menuhin. Egli accett\u00f2 di insegnare a Yaltah all'et\u00e0 di quattro anni, dopo averla ascoltata suonare \"Kinderszenen\" di Robert Schumann. \nEbbe fra i suoi allievi anche Yvonne Loriod, C\u00e9cile Ousset, Thea Musgrave, John Carmichael, M\u00edc\u00e9al O'Rourke, Jean-Marc Luisada, Pierre Camonin, Pierre H\u00e9tu, Kathryn Stott, Melvyn Tan, Nancy Bricard, Avi Sch\u00f6nfeld, Beryl Sedivka, Andree Juliette Brun, Sally Sargent, Grant Foster, Mary Lou Muller, Anna-Marie Globenski, Eric Heidsieck, Jacqueline Cole, e molti altri. Un altro suo allievo fu John-Paul Bracey, che divenne poi il suo biografo.\nCiampi registr\u00f2 alcuni pezzi solistici e musica da camera con la French Columbia. Fra le sue registrazioni su CD si ricordano C\u00e9sar Franck, Quintetto con pianoforte con il Capet Quartet. \nFu anche compositore e fra le sue opere si ricordano \"Six Studies for the piano\". Fu pi\u00f9 volte membro di giuria a concorsi pianistici internazionali come la \"Alexander Brailowsky Competition\" a Liegi e la \"Eug\u00e8ne Ysa\u00ffe Competition\" a Bruxelles.\nCiampi venne nominato Ufficiale della L\u00e9gion d'honneur e insignito dell'Ordine di Leopoldo in Belgio. "}
{"id": "2405179", "revid": "124057015", "url": "https://it.wikipedia.org/wiki?curid=2405179", "title": "Acido umico", "text": "Gli acidi umici (siglati HAs dall'inglese \"Humic Acids\") sono delle sostanze naturali che si formano a seguito della biodegradazione microbica di sostanza organica (vegetale o animale). \nCaratteristiche.\nNon si tratta di un acido singolo, bens\u00ec di una miscela complessa di diversi acidi contenenti gruppi carbossilici e fenolici, cosicch\u00e9 la miscela si comporta come un acido diprotico e a volte addirittura come triprotico.\nIn generale, le sostanze umiche possono essere suddivise in tre categorie principali: umina (strettamente legata alla matrice minerale), acidi umici e acidi fulvici, secondo la solubilit\u00e0 in acqua a diversi livelli di pH. A differenza dell'acido fulvico, l'acido umico \u00e8 insolubile in acqua a pH \u2264 1.\nSono classificati come \u201cbiopolimeri\u201d e non costituiscono una specie ben definita; hanno struttura irregolare e variano nella composizione a seconda della loro origine naturale.\nDiffusione.\nGli acidi umici si trovano frequentemente nel suolo e nelle acque, e sono anche presenti nell'humus (il fertilizzante naturale che si forma nel suolo in seguito alla biodegradazione di foglie, tronchi e radici in presenza di un certo grado di umidit\u00e0).\nNel suolo gli acidi umici sono reagenti redox e tamponi, trattengono l'acqua, legano ioni metallici, assorbono soluti organici, stimolano la crescita delle piante e trasformano naturalmente gli inquinanti tossici."}
{"id": "2405192", "revid": "46291", "url": "https://it.wikipedia.org/wiki?curid=2405192", "title": "Zenkerella (botanica)", "text": "Zenkerella \u00e8 un genere di piante appartenenti alla famiglia delle Fabacee (o Leguminose) .\nTassonomia.\nComprende le seguenti specie:"}
{"id": "2405193", "revid": "101768", "url": "https://it.wikipedia.org/wiki?curid=2405193", "title": "Concilio di Aquileia", "text": "Il concilio di Aquileia fu un sinodo che si apr\u00ec il 3 settembre del 381 ad Aquileia.\nContesto storico.\nIl concilio di Nicea del 325 aveva definitivamente bandito la dottrina ariana, ma alla morte di Costantino, avvenuta nel 337, l'eresia aveva ripreso vigore prima in Oriente e poi in Occidente, favorito dall'appoggio dell'imperatore Costanzo II. Durante il suo regno, molti vescovi ortodossi furono perseguitati o sostituiti con vescovi ariani.\nMorto Costanzo (361) e conclusa la parentesi pagana di Flavio Claudio Giuliano, la dottrina ortodossa rifior\u00ec, grazie soprattutto all'impulso datagli da Teodosio che culmin\u00f2 con l'emanazione dell'editto di Tessalonica. L'eresia ariana era comunque ancora molto diffusa nelle provincie danubiane dell'impero. Artefice principale dell'azione contro l'arianesimo fu il vescovo di Milano Ambrogio, che applic\u00f2 una politica di attesa, perch\u00e9 quando veniva a morire un vescovo ariano, i nuovi eletti provenivano sempre dalle fila ortodosse.\nAl posto di Germinio defunto, Ambrogio riusc\u00ec a far eleggere \"Anemio\" vescovo di Sirmio, citt\u00e0 fondamentale non solo perch\u00e9 era la capitale della Pannonia, ma anche perch\u00e9 vi risiedeva l'imperatrice Giustina, che al contrario era una ariana fervente e cercava di contrastare l'impresa del vescovo di Milano.\nPrima ancora dell'ordinazione di Anemio, due vescovi danubiani, Palladio di Raziaria (citt\u00e0 dell'odierna Bulgaria) e Secondiano di Singiduno, ariani e perci\u00f2 minacciati di perdere i loro vescovadi, avevano ottenuto dall'imperatore Graziano che la loro causa fosse giudicata in un concilio da tenersi in Aquileia.\nIl sinodo.\nVista la situazione, l'ortodossia mirava dunque a debellare definitivamente il fenomeno eretico riconfermando, in sostanza, gli accordi raggiunti durante il concilio di Nicea.\nIl concilio fu convocato ad Aquileia, citt\u00e0 importantissima dal punto di vista cristiano, perch\u00e9 centro di diffusione verso l'Europa centrale e la Pannonia in particolare. In Aquileia avevano peraltro sede numerose congregazioni e scuole ascetiche che avevano contribuito non poco alla rivincita dell'ortodossia cristiana. Di fatto, il sinodo, cui parteciparono i vescovi del Norditalia e alcune rappresentanze dalle attuali Francia, Spagna e Africa nord-occidentale, fu un processo contro due vescovi illirici, Palladio di Ratiaria e Secondiano di Singidunum, tra gli ultimi sostenitori dell'eresia ariana.\nConclusioni del sinodo.\nIl sinodo si concluse confermando la messa al bando dell'arianesimo e con la scomunica dei due vescovi imputati.\nInoltre fu inviata una lettera del concilio agli imperatori, ma rivolta in particolare a Graziano che comprendeva Roma nel suo dominio, di non prestar fede all'antipapa Ursino ed alle sue calunnie contro papa Damaso.\nPer finire in una quarta lettera, pure questa indirizzata agli imperatori, il concilio perorava la causa di Paolino di Antiochia e di Timoteo di Alessandria, e domandava inoltre, che gli imperatori convocassero in Alessandria un grande concilio per mettere fine alle divisioni fra i cristiani.\nVescovi partecipanti.\nNella lista dei vescovi presenti al concilio e che si trova agli inizi degli atti conciliari figurano 32 nomi, non accompagnati dalla sede episcopale di appartenenza. Tra le sottoscrizioni alle condanne dei vescovi Palladio e Secondino figurano gli stessi vescovi, spesso accompagnati dalla loro rispettiva sede di appartenenza; oltre a questi 32 vescovi, queste sottoscrizioni menzionano anche la presenza del vescovo di Pavia Evenzio, assente nella lista delle presenze.\nQuesto \u00e8 l'elenco dei vescovi come riportato dagli \"Acta concili Aquileiensis\":\nFonti.\nGli atti del Concilio Aquileiense, solo parzialmente traditi, sono conservati in una trascrizione della prima met\u00e0 del V secolo, custodita alla Biblioth\u00e8que nationale de France di Parigi, Cod. lat. 8907, fol. 336r-353v (provenienza: Chartres, abbazia di Saint-P\u00e8re)."}
{"id": "2405198", "revid": "436907", "url": "https://it.wikipedia.org/wiki?curid=2405198", "title": "Brothers &amp; Sisters (Coldplay)", "text": "Brothers &amp; Sisters \u00e8 un singolo del gruppo musicale britannico Coldplay, pubblicato il 26 aprile 1999 dalla Fierce Panda Records.\nPubblicazione.\nUna prima versione del brano, denominata \"Brothers + Sisters\", venne pubblicata nel demo \"Ode to Deodorant\" (1998). Rispetto alla versione pubblicata come singolo, la prima versione \u00e8 di durata maggiore (4:28 contro 4:05).\nUna terza versione, di durata ancora pi\u00f9 elevata, \u00e8 stata inserita come b-side del singolo \"Trouble\" (2000).\nTracce.\nTesti e musiche di Guy Berryman, Jonny Buckland, Will Champion e Chris Martin."}
{"id": "2405200", "revid": "785863", "url": "https://it.wikipedia.org/wiki?curid=2405200", "title": "Episodi di Animaniacs", "text": ""}
{"id": "2405207", "revid": "767487", "url": "https://it.wikipedia.org/wiki?curid=2405207", "title": "Gianpiero Moretti", "text": "Carriera.\nMoretti fonda la MOMO agli inizi degli anni sessanta, ottenendo subito un discreto successo tra gli addetti ai lavori.\nNel 1964, la Ferrari campione del mondo dell'inglese John Surtees \u00e8 equipaggiata con volante firmato proprio dalla MOMO.\nNel 1969 vince la 6h di Vila Real in Gr.6 in coppia con Corrado Manfredini su Porsche 907 e vince la Targa Florio nella categoria GT 2.0 in coppia con Ostini su Porsche 911 T.\nNel 1970 corre la sua prima edizione della 24 Ore di Daytona con la Ferrari 512 S a 30 anni e usa per la prima volta il numero di gara 30, che manterr\u00e0 per tutta la vita.\nNel 1970 \u00e8 il primo pilota nella storia a vincere una gara nel paese del Sol Levante con una Ferrari. Fuji golden race 1970, vittoria ottenuta con la Ferrari 512 S.\nNel 1970 vince la corsa in salita Trieste-Monte Opicina con la Ferrari 512 S alla spaventosa media di 150\u00a0km/h.\nNel 1977 vince le gare di Gr.4 di Misano, Pergusa, Misano, la gara di Coppa Intereuropa e la 6h di Silverstone in coppia con Vittorio Brambilla. Tutte con Porsche 934.\nNel 1979 vince il Giro d'Italia Automobilistico con la Porsche 935 in squadra con Schon e Radaelli.\nNel 1980 vince la 250 miglia di Daytona Finale su Porsche 935 in coppia con Reinhold Joest, la 50 miglia di Road Atlanta e la 500 Miglia di Mid Ohio in Gr.5 con Jim Busby su Porsche 935.\nNel 1981 sulla scia dei successi internazionali di MOMO, societ\u00e0 leader mondiale negli accessori di lusso per auto, nasce MOMODESIGN come centro stile specializzato nella ricerca e nello sviluppo del car design.\nNel 1982 vince la 1000km di Spa Gr.5 e la 9h di Kyalami in coppia con Mauro Baldi su Porsche 935.\nNel 1993 convince Piero Ferrari a realizzare una barchetta Ferrari per tornare a competere nelle corse di durata negli USA, nella nuova categoria Sport WSC. Nasce quindi la Ferrari 333 SP.\nNel 1994 vince la 2h di Indianapolis e la 3h di Watkins Glen e la 2h di Lime Rock in coppia con Eliseo Salazar su Ferrari 333 SP.\nNel 1995 cede il 60% della MOMO alla Mercury Holding, mantenendo comunque la presidenza del gruppo da lui fondato.\nNel 1995 vince la 3h di Texas World, la 1h 45min di Lime Rock in coppia con Wayne Taylor su Ferrari 333 SP.\nNel 1996 vince la 6h di Watkins Glen, la 1he45min di Lime Rock, la 3h di Road Atlanta in coppia con Max Papis su Ferrari 333 SP. Arriva secondo alla 24 ore di Daytona, in cui Max Papis fu autore di una spettacolare rimonta che lo port\u00f2 a poco pi\u00f9 di un minuto di distacco dal primo dopo 24 ore di gara. In questa gara Max Papis divent\u00f2 \"MAD Max\" ed \u00e8 tuttora il suo nickname negli Stati Uniti.\nNel 1998 vince la 24 Ore di Daytona, la 12 Ore di Sebring e la 6 Ore di Watkins Glen al volante di una Ferrari 333 SP. Primo pilota nella storia a vincere le tre gare di durata pi\u00f9 importanti degli USA nello stesso anno e primo pilota a vincerle con una Ferrari.\nNel 1997 crea il marchio Mokart, per realizzare un network di piste kart indoor e diffondere la passione del motorsport tra il pubblico.\nSempre nel 1998 fonda la Moretti Racing, marchio specializzato nella produzione e distribuzione di prodotti destinati ai piloti e produttori di kart.\nNel 2000 costruisce la prima pista per kart indoor a Cinisello Balsamo.\nNel 2006 apre la seconda pista per kart indoor a Como in franchising.\nMoretti muore a Milano il 14 gennaio 2012 a causa di un tumore.\nNel 2014 viene intitolato un Challenge Endurance kart in sua memoria, l'ITalian Kart Challenge (ITKC).\nNel 2015 la famiglia con gli amici raccoglie un ampio database della sua carriera e lo pubblica sul dominio gianpieromoretti nella desinenza \".it\" in italiano ed inglese."}
{"id": "2405212", "revid": "1982", "url": "https://it.wikipedia.org/wiki?curid=2405212", "title": "1036 Ganymede", "text": ""}
{"id": "2405222", "revid": "647919", "url": "https://it.wikipedia.org/wiki?curid=2405222", "title": "Tunnel Boring Machine", "text": ""}
{"id": "2405229", "revid": "1652635", "url": "https://it.wikipedia.org/wiki?curid=2405229", "title": "Trading", "text": "Il trading \u00e8 un'attivit\u00e0 di acquisto e vendita dei diversi strumenti finanziari (azioni, opzioni, valute e futures) il cui valore \u00e8 quotato durante le fasi di apertura delle borse mondiali.\nLa disciplina che caratterizza l\u2019attivit\u00e0 di trading online, \u00e8 costituita dalla simulazione finanziaria un pilastro che ha, come scopo primario, il compito di sostenere la pianificazione strategica dei piani finanziari con tutti i fondamentali che ne derivano come l\u2019analisi tecnica.\nDescrizione.\nLe oscillazioni, tra prezzo in lettera per l'acquisto e prezzo in denaro per la vendita, che si susseguono durante le sessioni borsistiche, consentono al trader che ha assunto una posizione (long mediante l'acquisto, oppure short mediante la vendita dello strumento), di ottenere profitto (\"gain\") oppure generare una perdita (\"loss\") dall'attivit\u00e0 di trading.\nA supporto delle decisioni prese dal trader vi sono strumenti quali l'analisi tecnica e quella fondamentale; attualmente sono altres\u00ec disponibili dei sistemi automatizzati, i cosiddetti \"Trading Systems\", che delegano ad un computer le decisioni di acquisto e vendita ed il loro timing, in base a dei programmi ottimizzati per gli strumenti finanziari oggetto dello scambio."}
{"id": "2405235", "revid": "767487", "url": "https://it.wikipedia.org/wiki?curid=2405235", "title": "Metodo paranoico-critico", "text": "Il metodo paranoico-critico \u00e8 una tecnica concepita dall'artista Salvador Dal\u00ed all'inizio degli anni 30, usata nelle sue opere soprattutto pittoriche che coinvolgano le illusioni ottiche ed altri tipi di immagini multiple.\nDescrizione.\nEsso permette al pittore di conoscere i fenomeni causati dal delirio e quindi di valutarli e interpretarli per poterli poi raffigurare sulla tela.\nLe scene che l'artista dipinge sono inventate dall'incomprensibile agitarsi del suo inconscio: questa parte si definisce \"paranoia\". Queste immagini e forme possono essere rappresentate nel dipinto solo se l'artista si immerge nel delirio e nella pura follia della paranoia, emergendone con dei contenuti razionalizzati (fase critica)."}
{"id": "2405241", "revid": "122459830", "url": "https://it.wikipedia.org/wiki?curid=2405241", "title": "L'arte di trattare le donne", "text": "L'arte di trattare le donne o Discorso sulle donne (\"\u00dcber die Weiber\") \u00e8 un saggio del 1851 scritto dal filosofo tedesco Arthur Schopenhauer. Apparso per la prima volta nell'opera in due volumi \"Parerga e paralipomena\", si articola in diciassette capitoli.\nContenuto dell'opera.\nLa natura della donna.\nIl filosofo afferma che la bellezza della donna agli occhi degli uomini risiede nell'istinto sessuale. Afferma inoltre che la donna appartiene al \u201csecondo sesso\u201d che da ogni punto di vista \u00e8 inferiore all'uomo e quindi quest'ultimo deve essere comprensivo nei suoi confronti; aggiunge, poi, che l'uomo \u00e8 diretto in tutto a differenza della donna che \u00e8 completamente l'inverso.\nSecondo capitolo.\nDopo essersi cimentato sulla natura della donna, Schopenhauer inizia a trattare la differenza tra i due sessi: L'uomo e la donna. Afferma che la natura quando ha diviso i due sessi non l'ha tagliati proprio nel mezzo, donando cos\u00ec al primo sesso, quello maschile, forza e bellezza e al secondo, quello femminile, bellezza frivola e poco duratura.\nAggiunge poi un discorso d'orgoglio sessuale, anch'esso diviso in due fazioni, quello maschile e quello femminile. Il primo tratta del perdono di un possibile adulterio della sposa, mentre il secondo tratta invece della concessione sessuale solo ad un singolo uomo. \nAccanto all'onore vi \u00e8 l'amore per i figli, qui il filosofo afferma che l'uomo \u00e8 assai pi\u00f9 affettuoso verso i figli rispetto alla donna; perch\u00e9 l'amore della donna \u00e8 puramente fisico e istintivo, mentre quello dell'uomo \u00e8 pi\u00f9 solido perch\u00e9 ha origine dalla metafisica, cio\u00e8, dal riconoscimento del figlio.\nLa parte che pi\u00f9 interessa \u00e8 la funzione della donna secondo Schopenhauer.\nI suoi compiti secondo natura.\nNel terzo capitolo si tratta dei compiti della donna. In evidenza vi \u00e8 subito la gravidanza, che precede l'umilt\u00e0 (del dolore del parto) e la pazienza (dell'essere sempre serena accanto all'uomo). Secondo l'autore le donne sono destinate alla \u201cpropagazione del genere umano\u201d e all'obbedienza. Riguardo al secondo punto egli afferma che le donne sono state create con lo scopo d'obbedire, perch\u00e9 appena si trovano in condizione d'indipendenza esse ricercano subito un uomo per unirsi.\nIn questo libro tratta, per\u00f2, anche dei pregi della donna, i quali sono: realismo e il \u201cconcepimento delle cose\u201d. Il primo pregio sottolinea il fatto che le donne a differenza degli uomini \u201cnon vedono nelle cose pi\u00f9 di quello che vi \u00e8\u201d; il secondo pregio invece sottolinea il fatto che donne vedono l'ovvio e tendono a raggiungere subito la meta pi\u00f9 vicina mentre l'uomo \u00e8 \u201ccieco a quello che gli \u00e8 sotto il naso\u201d. Subito dopo, per\u00f2, ai pregi della donna vi sono i difetti. Arthur afferma che il difetto fondamentale delle donne \u00e8 l'ingiustizia, perch\u00e9 essendo pi\u00f9 deboli esse non possono ricorrere alla forza bens\u00ec all'astuzia. Altro difetto importante \u00e8 lo sperpero, infatti secondo il filosofo le donne sono inclini a questo difetto, l'uomo guadagna il denaro mentre la donna lo spende.\nCome scegliere la donna adatta.\nImmediatamente dopo la descrizione della donna, vi \u00e8 il consiglio spassionato del filosofo su \u201ccome scegliere la donna adatta\u201d. Secondo la sua opinione bisogna essere molto critici nella scelta della donna da fecondare, perch\u00e9 se ella \u00e8 solo un po' storpia questa caratteristica la potr\u00e0 trasmettere al figlio. La donna scelta dovr\u00e0 essere intorno ai 20 anni d'et\u00e0 perch\u00e9, secondo Schopenhauer, \u201cla giovinezza senza bellezza ha pur sempre il suo fascino, ma la bellezza senza giovinezza non ne ha alcuno\u201d; accanto alla giovinezza essa dovr\u00e0 essere turgida perch\u00e9 le donne grasse danno un senso di repulsione nell'uomo, e dovr\u00e0 avere una bocca piccola, con mascelle piccole, un naso perfetto senza incurvature, femminilit\u00e0 acuta e senza \u201cereditariet\u00e0\u201d (cio\u00e8 con genitori che hanno voglia di lavorare). Infine la giusta donna deve essere scelta da uno sguardo equo e razionale, e non da uno passionale. Quindi bisogna accettare i consigli altrui che meglio sanno indicarci la giusta strada.\nL'amore.\nDopo aver scelto la donna giusta si passa subito a \u201cl'amore\u201d che per Schopenhauer \u00e8 rappresentato solo ed unicamente dal sesso, infatti per lui l'amore \u00e8 spinto solo dal desiderio sessuale e l'atto della copulazione \u00e8 uguale con qualsiasi individuo di sesso opposto; oltre tutto l'amore \u00e8 cieco a causa della passione, \u00e8 comico e tragico nello stesso tempo, \u00e8 poesia perch\u00e9 la passione lo fa elevare da un desiderio fisico ad un qualcosa di metafisico, \u00e8 il sospiro della specie perch\u00e9 la passione fa sentire la persona accanto come insostituibile e ogni volta che la si rivede si ha come un gemito ed \u00e8 una trama occulta perch\u00e9 gli innamorati tramano insieme un qualcosa per sfuggire alle innumerevoli sofferenze della vita.\nMa l'amore \u00e8 anche male, (come Cupido che era rappresentato come un dio ostile e malvagio), perch\u00e9 negli occhi della donna che l'adolescente crede di amare follemente e pi\u00f9 della sua stessa vita vi \u00e8 un desiderio \u201cinfame e senza poesia\u201d: quello di procreare e portare avanti il genere umano.\nSecondo Schopenhauer per\u00f2 l'amore vero esiste perch\u00e9 \u201csulla terra non esistono due individui uguali, quindi per un uomo ci sar\u00e0 sempre una sola donna che lo completi realmente; la probabilit\u00e0 d'incontrarla per\u00f2 \u00e8 quasi nulla\u201d. A volte, solo a volte, l'amore diventa assai insopportabile come una paura e supera di gran lunga l'amore, ecco perch\u00e9 per il filosofo esiste il \u201csuicidio d'amore\u201d.\nTrattando invece il sesso, il filosofo si spinge sull'infedelt\u00e0: dice infatti che l'uomo \u00e8 incostante nell'amore perch\u00e9 riesce a generare circa cento figli all'anno, mentre la donna malgrado quanti uomini abbia potr\u00e0 generare solo e solamente un figlio; quindi ad ogni atto sessuale l'uomo rimane soddisfatto ed \u00e8 pronto per un altro rapporto, mentre la donna moltiplica il suo sentimento verso quell'uomo.\nEgli afferma inoltre che amore e odio viaggiano sulla stessa linea: come in Platone, anche in Schopenhauer l\u2019amore dell'uomo \u00e8 paragonabile a quello dei lupi per le pecore. Secondo il filosofo, inoltre, le malattie sessuali trasmissibili sono un bene, non un male, perch\u00e9 senza la conoscenza di queste l'istinto sessuale sarebbe irrefrenabile (suggerisce anche un metodo per evitarle).\nIl matrimonio.\nIn questa frazione del libro, Schopenhauer cita la \u201ccontrazione\u201d cio\u00e8 il vero significato del matrimonio: che l'uomo sposi la donna perch\u00e9 pretende una sola cosa da lei, mentre la donna si aspetta tutto dall'uomo. Quindi, la contrazione sta nel patto che l'uomo fece agli albori con la donna, cio\u00e8 che pu\u00f2 anche pretendere una sola cosa, ma deve promettere di occuparsi di tutte le altre. Il matrimonio, per il filosofo, \u00e8 guerra e necessit\u00e0; il suo consiglio \u00e8 non sposarsi perch\u00e9 la vita da \"single\" \u00e8 pace e serenit\u00e0.\nL'unico obiettivo di questa unione non \u00e8, come credono in molti, l'intrattenimento intellettuale, bens\u00ec la generazione dei figli. In realt\u00e0, per\u00f2, l'unica conseguenza del matrimonio oltre alla procreazione \u00e8 \u201cfarsi venire la nausea l'uno dell'altro\u201d. Aggiunge poi che l'uomo ammogliato \u00e8 un uomo dimezzato perch\u00e9 gli vengono dimezzati i diritti e raddoppiati i doveri a causa della monogamia.\nBisogna sposarsi solo per amore, perch\u00e9 questi matrimoni si concludono con il propagarsi della specie. I matrimoni tra l'altro non sono felici, perch\u00e9 per natura essi non s'interessano della generazione presente ma di quella futura, per\u00f2 come in tutto ci possono essere delle eccezioni.\nLa sua ostinazione verso l\u2019argomento viaggia intorno ad un'esperienza personale. Infatti nel paragrafo \"Matrimoni ed assicurazioni. Esperienze personali\" il filosofo racconta di suo padre in tarda et\u00e0, infermo e ridotto ad essere accudito da un vecchietto, mentre la sua signora madre (come la chiama lui) si divertiva nei bordelli. La fedelt\u00e0 coniugale \u00e8 artificiale nell'uomo e naturale nelle donne, perci\u00f2 il tradimento della donna \u00e8 assai pi\u00f9 imperdonabile di quello dell'uomo. Egli perci\u00f2 dovrebbe punire quest'ultima con la separazione; altres\u00ec se decide di perdonarla cadr\u00e0 il suo orgoglio.\nMonogamia e Poligamia.\nIn questo capitolo Arthur debutta accusando l'Europa, cio\u00e8 la parte del mondo monogama, di essere contro natura. L'uomo dovrebbe sostituire la donna di cui \u00e8 stanco, perch\u00e9 \u00e8 stato vittima di un inganno: infatti appena iniziato il rapporto ha avuto tutto repentinamente e poi, durante la vita di coppia, gli viene sottratto a poco a poco tutto. L'uomo deve essere poligamo perch\u00e9 potrebbe essere tradito dalla donna in qualsiasi momento; l'unica pecca per\u00f2 \u00e8 che al posto di una suocera, l'uomo ne acquister\u00e0 circa dieci.\nI diritti della donna.\nIn questo capitolo Schopenhauer inizia cos\u00ec a trattare anche dell'inferiorit\u00e0 dell'intelletto femminile. Infatti, afferma il filosofo, quando le leggi hanno donato alle donne gli stessi diritti dell'uomo, avrebbero dovuto donarle anche la stessa intelligenza.\nTratta, poi, del lavoro pi\u00f9 vecchio del mondo: la prostituzione. Quest'arte nasce a causa della monogamia: mentre nei popoli poligami tutte le donne sono mantenute, in quelli monogami il numero delle donne mantenute \u00e8 limitato.\nLe donne e la cultura.\nSchopenhauer afferma che l'unica arte della donna \u00e8 la civetteria.\nLa donna e la societ\u00e0.\nRiguardo al secondo punto egli parla dell'egoismo delle donne rispetto ai loro simili, alla loro inferiorit\u00e0 nella societ\u00e0, nella giustizia, nella coscienziosit\u00e0, nell'onest\u00e0, alla loro infedelt\u00e0 rispetto ai giuramenti giudiziari e alla loro ignoranza rispetto ai princ\u00ecpi fondamentali. Ne fa colpa della rovina della societ\u00e0 del suo tempo, infatti dice \u201csono loro che hanno contribuito maggiormente a inoculare nel mondo moderno la lebbra che lo rode\u201d. S'associa, poi, ad Aristotele quando spiega nella \"Politica\" che la decadenza di Sparta fu dovuto alle concessioni che gli spartani diedero alle donne.\nCos'altro c'\u00e8 da sapere.\nIn questo capitolo dice di non seguire l'esempio di Petrarca il quale ha dovuto camminare tutt'una vita con una palla di ferro al piede che rappresenta la sua sete d'amore inappagata. Tratta, con l'esempio di Petrarca, il ragionamento di Kant e paragona quest'ultimo ad un uomo in una festa in maschera, che dopo aver corteggiato una donna mascherata, la conquista e scopre che \u00e8 sua moglie. Quindi qui mette in gioco e insulta la razionalit\u00e0 di Kant, il quale fu definito, ai suoi tempi, \u201cL'orologio vivente\u201d.\nL'elogio delle donne.\nIl capitolo conclusivo \u00e8 rappresentato dallo scrittore francese Jouy che dice \u201cSans les femmes, le commencement de notre vie serait priv\u00e9 de secours, le milieu de plaisirs, et la fin de consolation\u201d (senza le donne, l'inizio della nostra vita sarebbe privo degli aiuti, la fase di mezzo dei piaceri e la fine della consolazione). E termina dicendo \u201cPi\u00f9 guardo gli uomini, meno mi piacciono. Se soltanto potessi dire la stessa cosa delle donne, tutto sarebbe a posto\u201d.\nBibliografia.\nArthur Schopenhauer, \"L'arte di trattare le donne\", Adelphi, 2000, 102 p., collana Piccola biblioteca Adelphi, ISBN 9788845915765"}
{"id": "2405242", "revid": "154893", "url": "https://it.wikipedia.org/wiki?curid=2405242", "title": "Coluro equinoziale", "text": ""}
{"id": "2405244", "revid": "125393934", "url": "https://it.wikipedia.org/wiki?curid=2405244", "title": "Jourdan Dunn", "text": " \u00c8 una delle poche modelle di colore che hanno sfilato per Prada negli ultimi dieci anni.\nCarriera.\nJourdan Dunn, figlia di una receptionist di origini grenadine, cresce a Greenford, nel quartiere di Ealing. Nel 2006, a 15 anni, viene scoperta in un Primark ad Hammersmith da uno scout dell'agenzia Storm Model Agency di Londra. Nell'autunno 2007 debutta sulle passerelle di New York, sfilando per Marc Jacobs e Ralph Lauren, fra gli altri. Nello stesso anno, compare sulla copertina di \"Vogue UK\" e nel 2008 il sito Style.com la nomina come una delle dieci nuove modelle pi\u00f9 interessanti. A luglio 2008, compare sulla copertina di \"Vogue Italia\" in un numero interamente dedicato alle modelle di colore, mentre \"Vogue America\" le dedica un ampio servizio nello stesso mese.\nIn seguito la modella \u00e8 comparsa sulle copertine di \"Vogue\" (fotografata da Steven Meisel), \"i-D\", \"Pop\", \"Sunday Times Style\", \"Luella magazine\", \"ASOS.com magazine\", \"Elle France\". Inoltre ha sfilato per \"Gap\", \"Topshop\", \"Benetton\", \"H&amp;M\" e \"Saks Fifth Avenue\". Nel novembre 2008, la Dunn \u00e8 stata nominata \"miglior modella dell'anno\" al British Fashion Awards. Nel 2009 Jourdann Dunn \u00e8 stata scelta come testimonial per la campagna pubblicitaria del profumo \"YSL La Nuit de L'Homme\", al fianco dell'attore Vincent Cassel.\nNel 2012 prende parte alla cerimonia di chiusura delle Olimpiadi di Londra a rappresentare l'industria della moda inglese indossando un abito di Jonathan Saunders, sfilando al fianco di Naomi Campbell, Kate Moss, David Gandy, Karen Elson, Lily Donaldson, Lily Cole, Georgia May Jagger e Stella Tennant. Nel medesimo anno, esordisce al Victoria's Secret Fashion Show, per cui sfila anche nel 2013 e 2014.\nNel 2013 partecipa ai videoclip dei brani di Beyonc\u00e9 \"Yonc\u00e9\", accanto alle modelle Joan Smalls e Chanel Iman, e \"XO\", in cui appaiono inoltre Jessica White e Diandra Forrest.\nDall'aprile 2014 diviene il volto per Maybelline \"Go Extreme Mascara\" nelle varie campagne pubblicitarie.\nA gennaio 2015, posa per la copertina di \"Vogue UK\", a dodici anni di distanza dall'ultima copertina con protagonista una modella di colore, che fu nel 2002 con Naomi Campbell. Nello stesso viene eletta per la seconda volta \"Modella dell'anno\" durante i British Fashion Awards. Nel gennaio 2016 appare sulla cover dell'edizione giapponese di \"Vogue\", ed \u00e8 protagonista, insieme alla collega Karlie Kloss, della campagna \"Viceversa by Liu Jo\". Nel mese di febbraio appare nel film \"Zoolander 2\" accanto a Ben Stiller e Owen Wilson.\nNel 2017 prende parte al video di \"Regret in Your Tears\" della rapper Nicki Minaj, mentre nel mese di luglio e agosto appare sulla cover di \"Vogue Arabia\".\nVita privata.\nDunn \u00e8 madre di Riley, nato l'8 dicembre 2009, affetto di anemia falciforme, avuto dopo una relazione quinquennale con Jordan Cummings, finito in carcere pochi mesi dopo la nascita del bambino."}
{"id": "2405246", "revid": "122115876", "url": "https://it.wikipedia.org/wiki?curid=2405246", "title": "Michele Imperiali (junior)", "text": "Gli furono attribuiti i titoli di IV principe di Francavilla e di VII marchese di Oria.\nBiografia.\nNacque a Francavilla il 7 luglio 1719 da Andrea II e Donna Anna Caracciolo della Torella e spos\u00f2 Eleonora Borghese, pro-nipote di Paolo V. Al riguardo Luciano Gentile da Monopoli ha scritto un libro dal titolo \"La Cucina del Sole - L'Arte della Pasticceria Napolitana\" da \"Il Credenziere di Buon Gusto\" di F. Vincenzo Corrado, in cui sono contenuti non solo i risultati delle ricerche con notizie di prima mano e pertanto inedite su Fr. Vincenzo Corrado da Oria ma anche su moltissimi personaggi della famiglia Imperiali.\nFrancavilla lo ricorda come un benefattore grazie al notevole contributo offerto durante la ricostruzione della chiesa matrice, gravemente danneggiata dal terremoto del 1743. Da vari documenti dell'epoca si ritiene abbia partecipato alle spese, con un'offerta superiore alla met\u00e0 della somma necessaria. Inoltre \u00e8 stato anche un grande mecenate ed ha finanziato letterati e artisti affinch\u00e9 aprissero scuole e botteghe in tutto il feudo.\nDal 1755 e per i successivi 22 anni visse a Napoli, alloggiando nel Palazzo Cellammare.\nLo storico Benedetto Croce lo descrive cos\u00ec:\nMor\u00ec senza alcun figlio e nomin\u00f2 erede il cugino in terzo grado Vincenzo Imperiali, marchese di Latiano.\nNel castello di Francavilla Fontana \u00e8 posta un'epigrafe che lo ricorda.\nPossedimenti.\nIl principe possedeva nel napoletano: una villa a Portici presso il Granatello (ora Villa Passero) e un casino di delizie a Borgo Santa Lucia via Chiatamone 55 (divenuto Hotel Washington, poi Hotel Hassler ed infine condominio)"}
{"id": "2405247", "revid": "287204", "url": "https://it.wikipedia.org/wiki?curid=2405247", "title": "Pietro Santoro", "text": ""}
{"id": "2405252", "revid": "599013", "url": "https://it.wikipedia.org/wiki?curid=2405252", "title": "Iarley", "text": "Caratteristiche tecniche.\nGiocava come attaccante, sebbene il suo stile di gioco fosse pi\u00f9 simile a quello di una seconda punta.\nCarriera.\nClub.\nHa iniziato a giocare per il Ferrovi\u00e1rio, passando poi per Cear\u00e1 e Paysandu in Brasile, Real Madrid B Ceuta, Foios e Melilla in Spagna, Boca Juniors in Argentina e Dorados de Sinaloa in Messico. Fu acquistato dall'Internacional in vista del Campeonato Brasileiro S\u00e9rie A 2005, dopo che aveva impressionato in Primera Divisi\u00f3n de M\u00e9xico con i Dorados. Inizialmente titolare, perse il posto durante la Coppa Libertadores 2006 a causa della repentina ascesa di Rafael S\u00f3bis. Dopo il trasferimento di S\u00f3bis al Real Betis, si \u00e8 caricato del peso della maglia numero 10 dell'Internacional; nel 2008, dopo vari successi internazionali come la vittoria della Coppa del mondo per club FIFA 2006, si \u00e8 trasferito al Goi\u00e1s.\nDopo aver giocato in seguito con Corinthians, Cear\u00e1, Goi\u00e1s, Paysandu e Ferrovi\u00e1rio, nell'agosto 2014 ha annunciato il suo ritiro dal calcio giocato."}
{"id": "2405258", "revid": "179980", "url": "https://it.wikipedia.org/wiki?curid=2405258", "title": "Pedro Iarley", "text": ""}
{"id": "2405260", "revid": "179980", "url": "https://it.wikipedia.org/wiki?curid=2405260", "title": "Pedro Iarley Lima Dantas", "text": ""}
{"id": "2405264", "revid": "436907", "url": "https://it.wikipedia.org/wiki?curid=2405264", "title": "The Singles 1999-2006", "text": "The Singles 1999\u20132006 \u00e8 la prima raccolta del gruppo musicale britannico Coldplay, pubblicata il 26 marzo 2007 dalla Parlophone.\nDescrizione.\nSi tratta di un box set che racchiude le versioni 7\" di tutti i dieci singoli pubblicati dal gruppo nel Regno Unito tra il 1999 e il 2006, con l'aggiunta dei singoli internazionali \"Don't Panic\", \"God Put a Smile upon Your Face\" e \"What If\". Nel box set \u00e8 incluso inoltre l'EP \"The Blue Room E.P.\" del 1999."}
{"id": "2405269", "revid": "767487", "url": "https://it.wikipedia.org/wiki?curid=2405269", "title": "Raynald Denoueix", "text": "Carriera.\nLeg\u00f2 quasi esclusivamente la sua carriera al Nantes, in cui gioc\u00f2 come difensore dal 1966 al 1979, vincendo due campionati e una Coppa di Francia. Al termine della sua carriera fece parte dello staff tecnico del Nantes, divenendo responsabile del settore giovanile, mantenendo l'incarico fino al 1997, anno in cui fu promosso come allenatore della prima squadra in sostituzione di Jean-Claude Suaudeau.\nDenoueix si dimostr\u00f2 all'altezza del suo predecessore vincendo per due anni consecutivi la Coppa di Francia e conducendo i canarini alla vittoria in campionato nella stagione 2000-01. Tuttavia, pochi mesi dopo la conquista del titolo, Denoueix fu sollevato dall'incarico a causa di un infelice avvio di campionato (tre punti in dieci gare). A partire dal 2002, Denoueix si trasfer\u00ec in Spagna, sulla panchina della Real Sociedad, squadra che allen\u00f2 fino al 2004 sfiorando, alla prima stagione, la vittoria in campionato. Attualmente lavora come commentatore tecnico del canale televisivo Canal+."}
{"id": "2405282", "revid": "339392", "url": "https://it.wikipedia.org/wiki?curid=2405282", "title": "Dan Kato", "text": ""}
{"id": "2405287", "revid": "599013", "url": "https://it.wikipedia.org/wiki?curid=2405287", "title": "Gianvito Geotti", "text": "Carriera.\nHa esordito in Serie A con la maglia del Messina il 27 ottobre 1963 in -Messina (2-0). Ha giocato in massima serie anche con Brescia e , disputando complessivamente 41 incontri e conquistando la salvezza in tutti e tre i campionati disputati. Ha fatto parte come terzo portiere della rosa dell'Inter nella stagione 1957-1958, senza scendere in campo in incontri di campionato.\nHa inoltre disputato 8 campionati di Serie B con , Lecco e Palermo, per 147 presenze complessive, centrando la promozione in massima serie nella stagione 1967-1968."}
{"id": "2405288", "revid": "28592", "url": "https://it.wikipedia.org/wiki?curid=2405288", "title": "Mont Prev\u00e8", "text": ""}
{"id": "2405290", "revid": "907190", "url": "https://it.wikipedia.org/wiki?curid=2405290", "title": "Hosting", "text": "Hosting (dall'inglese \"to host\", ospitare), in informatica, indica un servizio di rete che consiste nell'allocare su un server web delle pagine web di un sito web o di un'applicazione web, rendendolo cos\u00ec accessibile dalla rete Internet e ai suoi utenti.\nTale \"server web\", definito \"host\", \u00e8 connesso ad Internet in modalit\u00e0 idonea a garantire l'accesso alle pagine del sito mediante il web browser dell'host client dell'utente, con identificazione dei contenuti tramite dominio ed indirizzo IP. Il servizio pu\u00f2 essere gratuito \nLa fornitura di servizi di connessione ad Internet, \"hosting\", \"housing\", e servizi connessi, \u00e8 oggi un settore economico molto specifico, compreso all'interno dell'ICT, in cui operano molte realt\u00e0 nazionali, ma anche grandi aziende transnazionali.\nQuanto sopra riportato descrive pi\u00f9 propriamente un web hosting: esiste anche l'hosting relativo a servizi infrastrutturali ovvero l'host network.\nTipologia.\nI servizi di hosting si possono suddividere in tre classi di base: gli hosting gratuiti, quelli a pagamento e quelli infrastrutturali, che sono una sottocategoria dei secondi.\nHosting gratuito.\n\u00c8 in genere offerto dagli Internet Service Provider (ISP), come servizio elementare, in previsione di un passaggio a quello a pagamento. In molti casi si tratta di un servizio di natura promozionale mirato ad incoraggiare l'utente ad acquistare i servizi pi\u00f9 avanzati, essendo quelli gratis estremamente basilari, oltre che inadatti a sostenere un flusso di visitatori consistente.Un hosting gratuito include solitamente:\nTra gli svantaggi dell'hosting gratuito, rispetto a quello a pagamento, vi sono:\nHosting a pagamento.\nEsiste un grande ventaglio di offerte, in funzione dell'uso che si vuole fare del sito web: le offerte disponibili sul mercato permettono di solito di ospitare siti di qualsiasi tipo, a patto che non sovraccarichi il server in uso (cosa che avviene per troppi visitatori nel breve periodo o errori negli script dei siti). I siti \"statici\" in questo contesto sono basati esclusivamente su HTML / CSS / JS, sono modificati di rado e costringono l'utente che volesse fare modifiche ad alterare il markup HTML a mano: i \"siti dinamici\", al contrario, godono dei vantaggi offerti da CMS, quali Joomla! e WordPress, ed offrono editor integrati, widget e facilitazioni varie.\nUn servizio tipico, per un \"sito statico\", pu\u00f2 tra l'altro comprendere:\nUn servizio tipico, per un \"sito dinamico\" pu\u00f2 comprendere, oltre a quanto gi\u00e0 citato:\nL'hosting si differenzia anche in base al tipo di spazio che viene messo a disposizione:\nGli spazi venduti su server condiviso possono essere frazionabili o meno a seconda che permettano di ospitare un solo dominio o pi\u00f9 domini.\nQuanto alla banda mensile messa a disposizione, alcune offerte di spazio web prevedono bande illimitate.\nL'hosting si differenzia anche in base alla piattaforma, cio\u00e8 al sistema operativo installato sul server: Windows o Linux.\nUno dei vantaggi indiretti derivanti dall'uso dei siti statici rispetto ai dinamici, di fatto, \u00e8 legato alla loro \"immunit\u00e0\" a falle di sicurezza informatica a cui, invece, gli hosting che ospitano siti dinamici o con CMS sono soggetti .\nHosting infrastrutturale.\nNon esiste solo il web hosting per cos\u00ec dire \"tradizionale\" (cio\u00e8 il collocamento da un provider di siti web e relativi servizi connessi); i data center, nell'ambito delle logiche di cloud computing, possono anche mettere a disposizione un'intera infrastruttura di rete sotto forma di servizio di managed VPS, implementato e fornito in logica IaaS (\"infrastructure as a service\"), sfruttando (via internet) la logica \"host network\". Pertanto, il cliente pu\u00f2 dotarsi di risorse hardware di rete e software (sistemi operativi e applicativi), configurate come desiderato, come se fossero di sua propriet\u00e0. Tipicamente, i server sono virtuali ma possono anche essere impegnate intere macchine pagando semplicemente il relativo canone. Chiaramente, oltre a server il servizio pu\u00f2 riguardare anche l'archiviazione (storage) per sistemi operativi e applicazioni software, dati e informazioni, le connessioni e la comunicazione, gli strumenti di sicurezza e monitoraggio e altro. La parte software pu\u00f2 ovviamente essere erogata come PaaS e SaaS. \nVi possono essere due scenari:\nTutte le attivit\u00e0 sistemistiche cos\u00ec come l'assistenza, le metodologie di sicurezza, la protezione e conservazione dei dati, fanno parte integrante del servizio.\nIn pratica, mentre nell'housing i mezzi fisici sono di propriet\u00e0 del cliente, in questa forma di hosting (meglio, di cloud computing) le risorse (ma non i dati) sono di propriet\u00e0 del fornitore che li eroga sotto forma di servizio, come se fosse una sorta di affitto.\nI vantaggi per l'utilizzatore sono: eliminazione dei costi associati all'hardware e al software, continuit\u00e0 operativa degli apparati garantita, disponibilit\u00e0 di materiali mantenuti costantemente aggiornati, scalabilit\u00e0 immediata ed estremamente semplice da configurare, garanzia dell'accesso da ovunque e reperibilit\u00e0 dei dati, eliminazione delle spese di alimentazione elettrica e simili nonch\u00e9 di protezione fisica e logica. Gli svantaggi sono: difficolt\u00e0 \"psicologica\" ad accettare che le proprie informazioni non siano pi\u00f9 residenti solo in azienda, inefficienze operative nel caso di connessioni lente."}
{"id": "2405293", "revid": "2178917", "url": "https://it.wikipedia.org/wiki?curid=2405293", "title": "Volo Aero Trasporti Italiani 12", "text": "Il disastro aereo di Capoterra \u00e8 stato un incidente aereo verificatosi nella notte tra il 13 e il 14 settembre 1979 nei monti circostanti Capoterra, nell'hinterland di Cagliari, in cui morirono 31 persone. \u00c8 tuttora la sciagura aerea pi\u00f9 grave che abbia interessato l'Aeroporto di Cagliari-Elmas.\nIl \"volo BM-PT 012\" effettuava la tratta di linea tra gli aeroporti di Alghero-Fertilia e Cagliari-Elmas con un DC-9 con marche I-ATJC della compagnia Aero Trasporti Italiani (ATI). Alle 00:47 del 14 settembre 1979, il velivolo scomparve dai radar dei controllori di volo e si schiant\u00f2 presso la cresta di un costone roccioso a circa 600\u00a0m s.l.m. mentre si accingeva a completare le manovre di avvicinamento all'aeroporto di Cagliari-Elmas. Non vi furono superstiti e nell'incidente persero la vita 31 persone: i 4 membri dell'equipaggio ed i 27 passeggeri dei quali nove erano diretti a Cagliari, mentre gli altri avrebbero dovuto proseguire per Roma.\nLa commissione d'indagine appur\u00f2 che l'aereo si schiant\u00f2 a seguito di un'approssimativa ed erronea traiettoria di avvicinamento all'aeroporto.\nL'aereo.\nCostruito dalla californiana McDonnell Douglas, l'aereo precipitato era un DC-9 della serie 32 a 120 posti (c/n 47667 e msn 766) ed era stato consegnato all'Ati il 22 febbraio 1975. Aveva prestato servizio per poco pi\u00f9 di 10000 ore di volo, effettuate in circa 4 anni e mezzo. Si trattava di un volo adibito al trasporto postale-passeggeri operato dall'ATI.\nL'incidente.\nIl volo, partito alle ore 23:50 dall'aeroporto di Alghero-Fertilia, era diretto allo scalo nazionale di Cagliari-Elmas e poi avrebbe dovuto proseguire la sua rotta per Roma-Fiumicino; alla condotta del velivolo si trovava il Comandante Salvatore Pennacchio, trentaseienne originario di Santa Maria Capua Vetere (CE), mentre il pilota Alberto Mercurelli, romano, prestava la propria assistenza ed assicurava le comunicazioni radio; altri membri dell'equipaggio erano il tecnico di bordo Felice Guadagno e l'assistente di cabina Rolando Fiasca, di recente tornato in servizio dopo il congedo matrimoniale.\nDopo circa 10 minuti di volo l'aeromobile entrava in contatto radio con il controllore di volo di Decimomannu e riceveva il bollettino meteorologico. Dopo l'avvenuta identificazione del velivolo sullo schermo radar, la torre di controllo autorizzava il volo 012 a dirigersi verso Cagliari, scendendo al livello di transizione di 6000 piedi. Dalle conversazioni registrate dal CVR (\"Cockpit Voice Recorder\") si evince che in quel momento i piloti si trovavano di fronte a un grosso fronte di cumulo-nembi\ne che non intendevano attraversarli.\nI piloti, senza comunicare la propria posizione ma facendo presente che si trovavano sotto radar, cio\u00e8 visibili dal controllo, chiedevano l'autorizzazione ad effettuare una virata di 360\u00b0 per abbassare la loro quota altimetrica ed evitare il fronte dei cumulo-nembi: il pilota Mercurelli, infatti, comunicava: \"\"...vorremmo fare dalla presente posizione un 360 a sinistra e raggiungere quote inferiori, se autorizzate...onde evitare un fronte, qui davanti, grossi cumuli-nembi\".\nIn un primo momento la torre di controllo autorizzava, poich\u00e9 non era presente altro traffico aereo \"...va bene, nessun traffico...\", ma alla successiva comunicazione del pilota che affermava di essere in procinto di lasciare quota 7500 piedi per scendere fino a quota 3000, il controllore chiedeva ai piloti se fossero in contatto visivo col suolo (\"Ground-contact?\"). A tale richiesta l'aereo dell'Ati rispose di non essere a contatto e di rispettare quindi il livello di transizione, cio\u00e8 non vedendo il suolo o il mare i piloti si abbassarono soltanto entro il limite comunicato di 6000 piedi.\nA maggior chiarimento del loro intervento, il controllore di volo precis\u00f2 il motivo per cui l'aereo non era autorizzato a lasciare i 6000 per i 3000 affermando che, con la virata a sinistra, il DC-9 sarebbe entrato in un settore di\nminima altitudine sul suolo di 4500 piedi (\"...ok, perch\u00e9 virando a sinistra poi entra nel settore dove la minima \u00e8 4500\").\nL'aeromobile conferm\u00f2 che avrebbe mantenuto la quota di 6000 piedi: tuttavia circa un minuto pi\u00f9 tardi i piloti comunicavano\ndi lasciare i 6000 piedi per scendere a 3000, poich\u00e9 erano entrati a contatto visivo col suolo: le testuali parole del Comandante Pennacchio al co-pilota furono infatti \"...comunica ground-contact...da questa parte \u00e8 libera...\"\", e il servizio di avvicinamento di Decimomannu ne prendeva atto.\nI piloti, peraltro, per motivi mai chiariti, non completavano la prevista virata di 360\u00b0, corrispondente ad una prua di 170\u00b0, e determinavano invece una prua di 225\u00b0. Dopo circa un minuto e mezzo, i piloti del volo 012 comunicavano di aver raggiunto i 3000 piedi e venivano autorizzati alla procedura finale, rispetto alla quale i piloti si premuravano di far presente al controllo che avrebbero lasciato i 3000 piedi leggermente a destra rispetto al beacon. Pochi istanti pi\u00f9 tardi la torre di controllo segnalava al DC-9 che lo stesso si trovava \u201c\"un po' spostato ad ovest dell'aeroporto\"\u201d. I piloti risposero d'esserne al corrente e di osservare tale condotta per evitare le gi\u00e0 ricordate formazioni temporalesche.\nPoco dopo i piloti comunicavano di iniziare la virata (\"...vira inbound la 0-12...\") ed il controllore di volo intervenne per l'ultima volta chiedendo ai piloti di richiamare \"col campo in vista\". Il Comandante Pennacchio, in questa fase del volo, convinto, probabilmente, di sorvolare il mare, ravvis\u00f2 un malfunzionamento del radioaltimetro e lo spense. Seguiva una breve conversazione di cabina, nel corso della quale i piloti dimostravano un'assoluta incertezza circa la\nloro posizione (Comandante: \"\"...mo mi mantengo un po' sul mare, no?\" Pilota \"...ma qua stiamo gi\u00e0 su terra, per\u00f2 eh!...\" Comandante \"...il mare...si...no...ma \u00e8 avanti il mare...tutto mare davanti a noi...\"). In definitiva, durante l'avvicinamento allo scalo cagliaritano i piloti, a causa delle condizioni meteoclimatiche avverse e della scarsissima visibilit\u00e0, persero del tutto l'orientamento.\nDalla trascrizione delle conversazioni di cabina registrate dalla scatola nera, appare evidente che i due piloti non ebbero il tempo di accorgersi dell'errore: pochi secondi prima dell'impatto, il comandante Pennacchio chiese infatti al co-pilota Mercurelli di abbassare il carrello (\"metti il carrello, vai\"\"). Un minuto e mezzo circa dopo l'ultimo contatto radio con la torre di controllo l'aeromobile, dopo aver strisciato con la coda della fusoliera su una cresta rocciosa, andava a schiantarsi, 27 minuti dopo il suo decollo, sulla cima del monte Conca d'Oru, ad una quota di circa 2000 piedi non distante dagli abitati di Sarroch e di Capoterra e ad alcuni chilometri dalla pista dell'aeroporto. Una grande palla di fuoco si erse in quel luogo impervio e fu visibile a grande distanza unitamente al grande boato che si ud\u00ec in quel momento. I rottami del velivolo, peraltro in parte tuttora presenti nel luogo dell'incidente, sono sparsi in un pendio boscoso e assai impervio di circa 500 metri.\nI soccorsi.\nNonostante alcuni elicotteri si fossero levati presto in volo alla ricerca di eventuali superstiti, i soccorsi furono lenti ed ardui per via del luogo impervio e senza vie d'accesso. Si tratta infatti di un luogo boscoso raggiungibile a piedi seguendo un irto sentiero in mezzo ad una folta macchia mediterranea. Complici pioggia e nebbia, i soccorritori arrivarono il mattino seguente e la loro opera fu vana. Tutti gli occupanti dell'aereo morirono sul colpo.\nLe vittime.\nEquipaggio:\nPasseggeri:\nLe esequie si svolsero nella Basilica di Nostra Signora di Bonaria, nel capoluogo sardo, alla presenza di oltre ventimila cagliaritani. Parti del relitto ed in particolare gli impennaggi di coda, il carrello, parte della fusoliera, almeno un portellone d'accesso etc. non furono mai portati via e, nonostante richieste di ripristino ambientale da parte delle autorit\u00e0, sono tuttora presenti sul luogo del disastro ancora in buono stato di conservazione.\nLe responsabilit\u00e0.\nLe risultanze della perizia tecnica avviata a seguito del disastro aereo consentivano di accertare, attraverso la ricostruzione della traiettoria di volo sino all'impatto e l'interpretazione delle conversazioni tra piloti e torre di controllo, che l'aeromobile si era allontanato significativamente dalla rotta nominale di avvicinamento all'aeroporto, facendo ingresso in settori di minime altitudini, che in rapporto alla quota dal velivolo tenuta, non avrebbero potuto essere sorvolati: e tutto ci\u00f2 era stato possibile non solo per l'imprudente condotta dei piloti, ma anche per il mancato intervento del controllore di volo.\nIn seguito al disastro, di cui la causa apparve subito chiara, i piloti ed il controllore del traffico aereo furono ritenuti negligenti: i primi per aver commesso un errore cos\u00ec grossolano, il secondo per aver autorizzato un avvicinamento a vista di notte.\nL'ipotesi che un fulmine avesse colpito l'aereo in fase di atterraggio determinandone lo schianto, fu subito abbandonata poich\u00e9 dall'indagine, ed in particolare dalle registrazioni della scatola nera, emersero gli errori commessi dai piloti in quel volo, sia nelle comunicazioni tra la torre di controllo ed piloti, sia nella condotta stessa del volo: violando peraltro le prescrizioni della Compagnia, essi infatti non seguirono la rotta prevista, probabilmente a causa della presenza di formazioni nuvolose, omettendo di accertarsi della loro effettiva posizione per mezzo degli strumenti di bordo, n\u00e9 chiesero la necessaria assistenza al controllore radar della torre di controllo di Cagliari, il quale a sua volta si astenne dall'intervenire con decisione per correggere gli errori dei piloti.\nIl Tribunale di Cagliari valut\u00f2 il comportamento del controllore come un'omissione che concorse a causare l'evento, e perci\u00f2 questi fu ritenuto penalmente responsabile. Il controllore condannato fu, in seguito, graziato dal Presidente della Repubblica in virt\u00f9 della considerazione che la sentenza della Cassazione introduceva profonde innovazioni nel controllo del traffico aereo, poich\u00e9 si dava per scontata l'applicazione di documenti internazionali non ancora ufficialmente entrati a far parte dell'ordinamento giuridico.\nI rottami del velivolo.\nIl Comune di Sarroch, con ordinanza n. 18 del 15 luglio 2013, ha invitato Alitalia Linee Aeree Italiane S.p.a a provvedere a proprie spese alla rimozione e smaltimento di tutti i rifiuti abbandonati in localit\u00e0 \"Conca d'Oru\". Alitalia ha impugnato l'ordinanza al Tribunale amministrativo regionale, che tuttavia, con sentenza n. 198 del 21 gennaio 2015, ha respinto il ricorso.\nLa compagnia aerea in particolare contestava: la mancata comunicazione di avvio del procedimento; che l'Amministrazione comunale non avesse verificato che i rottami oggetto dell'ordinanza fossero riconducibili a quelli residuati dall'esito dell'incidente aereo; che il velivolo era comunque di propriet\u00e0 dell'ATI, quindi non sarebbe stato chiaro perch\u00e9 \u201cdella rimozione di questi rifiuti dovrebbe rispondere Alitalia\u201d; che la rimozione dei rifiuti fosse compito dei proprietari dei terreni.\nIl Tribunale amministrativo di Cagliari ha osservato, in primo luogo, che per il Codice ambientale ci\u00f2 che prima di tutto rileva \u00e8 il soggetto che ha compiuto l'atto di abbandono dei rifiuti sul suolo. Stante il fatto che la compagnia ATI \u00e8 stata sottoposta a procedura di fusione mediante incorporazione in Alitalia s.p.a. dal 1994, quest'ultima \u00e8 succeduta nei relativi rapporti attivi e passivi, dovendosi annoverare tra questi ultimi anche le connesse responsabilit\u00e0 in ordine allo smaltimento dei rottami dell'incidente aereo in argomento. E che i rottami in localit\u00e0 \"Conca d'Oru\" appartengono al velivolo precipitato nella notte del 14 settembre 1979 costituisce \"un fatto notorio indubitabile ed incontestabile\".\nIn secondo luogo, il TAR ha evidenziato che il dovere di diligenza che fa capo al titolare di un fondo non pu\u00f2 arrivare al punto di richiedere una costante vigilanza, da esercitarsi giorno e notte, per impedire ad estranei di invadere l'area e di abbandonarvi i rifiuti e che ai titolari del diritto di propriet\u00e0 dell'area su cui insistono i rottami, non \u00e8 in alcun modo soggettivamente imputabile l'evento che ha dato luogo all'incidente aeronautico in questione."}
{"id": "2405299", "revid": "287204", "url": "https://it.wikipedia.org/wiki?curid=2405299", "title": "Breve saggio filosofico sul senso della vita", "text": "Breve saggio filosofico sul senso della vita \u00e8 il primo album del gruppo folk italiano Folkabbestia, pubblicato nel 1998."}
{"id": "2405304", "revid": "235890", "url": "https://it.wikipedia.org/wiki?curid=2405304", "title": "Gain BandWidth Product", "text": ""}
{"id": "2405306", "revid": "235890", "url": "https://it.wikipedia.org/wiki?curid=2405306", "title": "Prodotto guadagno larghezza di banda", "text": ""}
{"id": "2405310", "revid": "235890", "url": "https://it.wikipedia.org/wiki?curid=2405310", "title": "Prodotto guadagno banda", "text": ""}
{"id": "2405314", "revid": "235890", "url": "https://it.wikipedia.org/wiki?curid=2405314", "title": "Prodotto guadagno-banda", "text": ""}
{"id": "2405315", "revid": "767487", "url": "https://it.wikipedia.org/wiki?curid=2405315", "title": "First Demo Tape", "text": "First Demo Tape \u00e8 un EP della band hardcore punk statunitense Minor Threat, registrato nel 1981 ma pubblicato da Dischord Records solo nel 2003."}
{"id": "2405316", "revid": "599013", "url": "https://it.wikipedia.org/wiki?curid=2405316", "title": "Carlo Lancini", "text": "Carriera.\nHa esordito in Serie A con la maglia del il 29 settembre 1968 in Cagliari-Palermo (3-0)."}
{"id": "2405317", "revid": "235890", "url": "https://it.wikipedia.org/wiki?curid=2405317", "title": "Gain-bandwidth product", "text": ""}
{"id": "2405318", "revid": "235890", "url": "https://it.wikipedia.org/wiki?curid=2405318", "title": "Frequenza di guadagno unitario", "text": ""}
{"id": "2405321", "revid": "486946", "url": "https://it.wikipedia.org/wiki?curid=2405321", "title": "Accademia Russa delle Belle Arti", "text": ""}
{"id": "2405323", "revid": "1543377", "url": "https://it.wikipedia.org/wiki?curid=2405323", "title": "Peppe Voltarelli", "text": "Dal 1990 al 2005 \u00e8 stato il cantante de Il Parto delle Nuvole Pesanti. Dal 2006 conduce carriera solista.\nCarriera.\nCon Il Parto delle Nuvole Pesanti.\nNel 1990 fonda a Bologna Il Parto delle Nuvole Pesanti, band di folk-rock sperimentale.\nIl primo lavoro Alisifare e una prolifica attivit\u00e0 live rivelano il gruppo come una delle realt\u00e0 pi\u00f9 interessanti del folk revival anni 90.\nBrani come Raggia e Lupo diventano apripista di un genere denominato \"tarantella punk\"\nL'ultimo lavoro di Voltarelli con la band si intitola Il Parto e ottiene buoni risultati di vendite e di critica.\nNel 2005 Voltarelli voce e autore dei testi e della musica sin dal 1991 lascia il gruppo per dedicarsi alla carriera da solista.\nCarriera solista.\nIl lavoro artistico di Voltarelli \"solo\" tende alla creazione di un personaggio poliedrico che lavorando sul linguaggio e sulle tradizioni della sua terra d'origine la Calabria costruisce una narrazione ironica pungente e critica della quotidianit\u00e0 in modalit\u00e0 non lamentosa cos\u00ec da riconsegnare attraverso i suoi viaggi e i suoi scritti un'immagine nuova e poco stereotipata del cantastorie del sud.\nIl primo tassello di questo progetto \u00e8 il film \"La vera leggenda di Tony Vilar\", del regista Giuseppe Gagliardi. Il film \u00e8 un \"road movie\" che racconta l'epopea degli italiani d'America, seguendo le tracce di Tony Vilar un cantante italiano famoso in Argentina negli anni sessanta e ormai scomparso dalle scene. La storia, che si svolge tra Buenos Aires e New York, rappresenta il primo caso di \"mockumentary\" (falso documentario) italiano. Il film viene presentato alla prima edizione della Festa del cinema di Roma (2006)\n\"Distratto ma per\u00f2\" il primo lavoro discografico da solista \u00e8 prodotto da Alessandro Finazzo (\"Finaz\") della Bandabard\u00f2) e vede la partecipazione di Roy Paci, Sergio Cammariere, Pau dei Negrita e del regista Giancarlo Cauteruccio. Da questo primo album prende forma la nuova personalit\u00e0 artistica dove alla voce profonda e alla ricercatezza dei testi si affianca una grande ironia nel trattare temi delicati come l'emigrazione e la solitudine.\nL'impegno su tematiche sociali si concretizza con Il disco \"Duisburg Nantes Praga il bootleg live\" un lavoro di denuncia contro la mafia, registrato dal vivo durante il tour europeo del 2008\nIn teatro Voltarelli ha una proficua collaborazione con la Compagnia Krypton di Firenze dei fratelli Giancarlo Cauteruccio e Fulvio Cauteruccio per i quali recita e compone musiche originali per lavori come \"Roccu u stortu\" \"Ico-No-Clast\" \"Medea e la luna\" e \"Picchi mi guardi\"\nIl trasferimento a Berlino di inizio 2009 e la decisione di puntare su un suono pi\u00f9 scarno ed essenziale segnano l'inizio di una nuova fase creativa che porta alla pubblicazione di Ultima notte a Mala Strana album del 2010 pubblicato in Italia da OtrLIve-Universal e in Francia e in Europa da Le Chant du Monde successivamente distribuito anche in Canada ed Argentina l'album prodotto ancora da Finaz vince la Targa Tenco 2010 come miglior album in dialetto,\nil premio \u00e8 conferito per la prima volta ad un lavoro in calabrese.\nVoltarelli dedica la Targa al sindaco ambientalista di Pollica (Salerno) Angelo Vassallo, ucciso in un agguato mafioso\nIntanto continua la collaborazione con il regista Giuseppe Gagliardi per il quale firma la colonna sonora originale di \"Tatanka\" (2011), film tratto da un racconto di Roberto Saviano\nLa canzone Onda Calabra scritta per il documentario Doichlanda di Giuseppe Gagliardi viene usata in forma di parodia nel film di Giulio Manfredonia Qualunquemente con Antonio Albanese in una lettera aperta ad Albanese uscita in prima pagina su Calabria Ora fa nascere una diatriba sul brano che Voltarelli rivendica come canzone di passione ed emigrazione non in linea con l'utilizzo che ne viene fatto nel film di Manfredonia.\nLo spettacolo \"Il viaggio i padri l'appartenenza\", monologo di teatro canzone debutta al Teatro Galleria Toledo di Napoli a novembre 2011. Sulla scia di questo fortunato spettacolo lo show di Voltarelli si caratterizza sempre pi\u00f9 come un recital di teatro canzone nel solco dei grandi cantautori italiani questa formula lo porta a continuare la sua attivit\u00e0 live all'estero con concerti e festival in Europa Stati Uniti Canada Australia Messico Argentina Cile Madagascar in Francia per il Festival Avignon Off 2012 e al Montreal International Jazz Festival 2013 con due concerti al Savoy du Metropolis\nLa sua canzone \"Sta citta\"(Matka Mest) \u00e8 tradotta in Ceco da Michal Horacek e inserita nell'album Segrado di Frantisek Segrado N1 nelle chart della Repubblica Ceca\nIl 2016 pubblica \"Voltarelli canta Profazio\" Squilibri Editore tributo al grande cantastorie calabrese Otello Profazio Targa Tenco come miglior disco interprete\nPlanetario il quinto album in studio pubblicato da Squilibri Editore a Maggio 2021 si aggiudica la Targa Tenco come miglior disco interprete 2021"}
{"id": "2405327", "revid": "1442080", "url": "https://it.wikipedia.org/wiki?curid=2405327", "title": "Open 13 2009 - Singolare", "text": "Il singolare dell'Open 13 2009 \u00e8 stato un torneo di tennis facente parte dell'ATP World Tour 2009.\nAndy Murray era il detentore del titolo, ma quest'anno non ha partecipato.\nJo-Wilfried Tsonga ha vinto in finale 7\u20135, 7\u20136(3),contro Micha\u00ebl Llodra."}
{"id": "2405330", "revid": "767487", "url": "https://it.wikipedia.org/wiki?curid=2405330", "title": "Hinter Tierberg", "text": "L'Hinter Tierberg (3.447\u00a0) \u00e8 una montagna delle Alpi Urane.\nDescrizione.\nSi trova lungo la linea di confine tra il Canton Berna ed il Canton Uri. La vetta pu\u00f2 essere raggiunta partendo dalla Trifth\u00fctte (2.520\u00a0m)."}
{"id": "2405335", "revid": "118244061", "url": "https://it.wikipedia.org/wiki?curid=2405335", "title": "John Varvatos", "text": "Biografia.\nDi origine greca (esattamente dell'isola di Cefalonia), John Varvatos dopo aver frequentato la Allen Park High School inizia a lavorare per Ralph Lauren nel 1983, per poi passare a Calvin Klein nel 1990, dove diventa principale stilista della linea maschile del marchio. Nel 1995 ritorna a Ralph Lauren, per poi fondare nel 1999 il proprio marchio omonimo, con cui debutta nel 2000. Varvatos riceve per il suo lavoro il riconoscimento \"Perry Ellis Award\" da parte del Council of Fashion Designers of America come \"nuovo talento pi\u00f9 promettente\", a cui seguiranno nel 2001 \"stilista dell'anno\" e nel 2005 \"stilista dell'anno per uomo\".\nNel 2000 John Varvatos crea una linea di scarpe Converse All-Stars per la stagione autunno/inverno di quell'anno. La collezione di Varvatos ottiene un successo tale da essere tutt'oggi in produzione. Nel 2003 il brand John varvatos diventa parte dell'azienda Nautica Enterprises, Inc., che viene successivamente acquisita dalla VF Corporation. Nel 2005, John Varvatos avvia una collaborazione con la VF Corporation per creare una nuova partnership, \"John Varvatos Enterprises, Inc.\", in cui Varvatos \u00e8 amministratore delegato e presidente.\nNell'autunno 2004, John Varvatos ha lanciato in commercio il suo primo profumo, \"John Varvatos Classic\", che \u00e8 diventato il primo prodotto di una linea di profumi e cosmetica, licenziati da Shiseido. Nella primavera 2006 Varvatos lancia la sua prima collezione di occhiali, che vede come testimonial il gruppo musicale Velvet Revolver.\nNel 2007 lo stilista \u00e8 stato nominato dalla rivista \"GQ\" come \"stilista dell'anno\"."}
{"id": "2405338", "revid": "390153", "url": "https://it.wikipedia.org/wiki?curid=2405338", "title": "Tassa piatta", "text": ""}
{"id": "2405340", "revid": "228005", "url": "https://it.wikipedia.org/wiki?curid=2405340", "title": "Air Koyro", "text": ""}
{"id": "2405341", "revid": "1573940", "url": "https://it.wikipedia.org/wiki?curid=2405341", "title": "Chiesa di San Matteo (Verona)", "text": "La chiesa di San Matteo \u00e8 un ex luogo di culto cattolico che sorge nel cuore del centro storico di Verona e che ospita un ristorante.\nStoria.\nL'edificazione della chiesetta risale al medioevo, essendo citata per la prima volta in un documento del 1105, il quale annota la donazione di una parte della chiesa all'abbazia benedettina di Pomposa.\nIl luogo di culto venne soppresso e l'edificio demaniato per mezzo di un decreto napoleonico all'inizio del XIX secolo: da quel momento fu utilizzato come magazzino, come laboratorio artigiano e, durante la prima guerra mondiale, come lavanderia. Sul finire del XX secolo \u00e8 stata restaurata e destinata a ospitare un ristorante.\nDescrizione.\nL'edificio sorge su una strada laterale di corso Porta Borsari, a breve distanza dall'omonima porta romana, dove verosimilmente sorgeva precedentemente il tempio di Giano, divinit\u00e0 romana bicipite.\nLa realizzazione di un ristorante al suo interno, nonostante l'intervento di restauro abbia perfettamente conservato le strutture della chiesa, ha completamente stravolto la spazialit\u00e0 interna tramite la realizzazione di un moderno soppalco che permette all'attivit\u00e0 di disporre di ambienti su pi\u00f9 livelli. Dall'interno della chiesa \u00e8 possibile vedere, tramite alcuni lucernari, quanto resta dell'ambiente sacro romano, mentre una scala che parte dal punto ove si trovava l'altare maggiore della chiesa lo rende raggiungibile."}
{"id": "2405342", "revid": "339392", "url": "https://it.wikipedia.org/wiki?curid=2405342", "title": "Sakumo", "text": ""}
{"id": "2405344", "revid": "339392", "url": "https://it.wikipedia.org/wiki?curid=2405344", "title": "Disastro di Capoterra", "text": ""}
{"id": "2405345", "revid": "124932446", "url": "https://it.wikipedia.org/wiki?curid=2405345", "title": "Episodi di Pinky and the Brain", "text": "Questa voce contiene la lista degli episodi della serie animata Pinky and the Brain, trasmessi negli Stati Uniti dal settembre 1995 al settembre 1998 su The WB e in Italia su Raidue.\nPrima stagione.\nLa prima stagione di \"Pinky and the Brain\" \u00e8 andata in onda dal 9 settembre 1995 al 12 maggio 1996.\nSeconda stagione.\nLa seconda stagione di \"Pinky and the Brain\" \u00e8 andata in onda dal 7 settembre 1996 al 17 maggio 1997.\nTerza stagione.\nLa terza stagione di \"Pinky and the Brain\" \u00e8 andata in onda dall'8 settembre 1997 al 16 maggio 1998.\nQuarta stagione.\nLa quarta stagione di \"Pinky and the Brain\" \u00e8 andata in onda dal 14 settembre al 14 novembre 1998."}
{"id": "2405353", "revid": "339392", "url": "https://it.wikipedia.org/wiki?curid=2405353", "title": "Parco pubblico", "text": ""}
{"id": "2405366", "revid": "110157", "url": "https://it.wikipedia.org/wiki?curid=2405366", "title": "In Celebration of Life", "text": "In Celebration of Life \u00e8 il settimo album in studio del compositore greco Yanni, pubblicato dalla Private Music nel 1991."}
{"id": "2405369", "revid": "1186766", "url": "https://it.wikipedia.org/wiki?curid=2405369", "title": "Obito", "text": ""}
{"id": "2405371", "revid": "599013", "url": "https://it.wikipedia.org/wiki?curid=2405371", "title": "Eljero Elia", "text": "Caratteristiche tecniche.\nAla dotata di grande rapidit\u00e0 di piedi e notevole accelerazione, \u00e8 abile anche nel dribbling. Privilegia progressioni palla al piede sulla sua fascia di competenza, quella sinistra, per poi con una finta accentrarsi, far perdere l'equilibrio al proprio marcatore e cercare la conclusione preferibilmente di destro.\nCarriera.\nClub.\nGli esordi in Olanda.\nInizia a prendere confidenza col pallone molto presto, infatti nel 1996, a 9 anni, attira l'attenzione dell'ADO Den Haag che lo inserisce nel proprio settore giovanile. Rimarr\u00e0 nel club gialloverde fino alla chiamata dell'Ajax nel 2000.\nLa squadra di Amsterdam lo scarta dopo un biennio per via del suo fisico, giudicato eccessivamente esile, cos\u00ec nel 2002 torna all'ADO Den Haag. Qui, nel 2004, debutta con la prima squadra a diciassette anni, collezionando 4 presenze e un gol.\nComplici alcuni litigi con il tecnico Lex Shoenmaker, nel 2007 Elia lascia nuovamente l'ADO Den Haag e accetta l'offerta del Twente. Nella stagione Eredivisie con la squadra di Enschede ottiene un ottimo secondo posto, arrivando anche in finale di KNVB Beker, dove segna il gol del momentaneo pareggio 1-1 contro l'Heerenveen, che riuscir\u00e0 comunque a vincere il trofeo ai calci di rigore, dopo che ai tempi supplementari la partita era terminata 2-2. Elia segna 15 gol in stagione e viene premiato come Talento olandese dell'anno.\nAmburgo e Juventus.\nIl 5 luglio 2009 si trasferisce all'Amburgo per 9 milioni di euro. Chiude la sua prima stagione con la squadra tedesca con 24 presenze e 5 gol. Nella seconda stagione colleziona 24 presenze segnando 2 gol.\nIl 31 agosto 2011, ultimo giorno di calciomercato, viene acquistato per 9 milioni di euro, pi\u00f9 eventualmente un altro milione di bonus, dalla Juventus. Il giocatore sceglie la maglia numero 17. Fa il suo esordio in Serie A il 25 settembre 2011, alla 5\u00aa di campionato, in Catania-Juventus. Nelle uscite successive il giocatore non riesce per\u00f2 a convincere l'allenatore Antonio Conte, che lo utilizza col contagocce e spesso lo fa accomodare in panchina o in tribuna. Alla fine di un campionato per lui non esaltante, Elia pu\u00f2 comunque fregiarsi della vittoria dello scudetto.\nWerder Brema, Southampton e Feyenoord.\nIl 10 luglio 2012 passa ufficialmente al Werder Brema per un importo di 5,5 milioni di euro pi\u00f9 2 milioni di bonus, pagabili in due anni, per un totale quindi di 7,5 milioni di euro. Rimane a Brema per due stagioni e mezza, totalizzando 4 reti, tutte messe a segno nella stagione 2013-2014.\nIl 23 dicembre 2014 viene ceduto in prestito con diritto di riscatto al Southampton, club militante in Premier League. Debutta con la nuova maglia l'11 gennaio 2015, nella vittoria 1-0 sul Manchester United. Sei giorni dopo, realizza una doppietta che permette alla sua squadra di battere 2-1 in trasferta il Newcastle.\nAlla scadenza del prestito, il Southampton sceglie di non riscattare il giocatore, che cos\u00ec il 5 agosto 2015 passa a titolo definitivo agli olandesi del Feyenoord. L'8 novembre seguente tocca quota 300 presenze con i club in occasione del match pareggiato per 1-1 contro l'Ajax.\n\u0130stanbul Ba\u015fak\u015fehir.\nIl 13 giugno 2017 viene acquistato dall'\u0130stanbul Ba\u015fak\u015fehir e vince il campionato turco con una giornata di anticipo.\nUtrecht.\nIl 19 agosto 2020 torna in patria firmando un contratto annuale con l'Utrecht, con cui torna al gol in Eredivisie a distanza di 3 anni nel turno infrasettimanale del 22 dicembre vinto fuoricasa contro l\u2019 per 2-3.\nRitorno all'ADO Den Haag.\nIl 18 novembre 2021, a distanza di 14 anni, torna a vestire la maglia dell', squadra in cui \u00e8 cresciuto calcisticamente a livello giovanile\nNazionale.\nDebutta con l'Under-19 olandese nel 2005, un anno dopo del suo debutto nel calcio professionistico. Nel 2006 viene convocato per l'Olanda Under-21.\nA 18 anni arriva la sua prima convocazione nella nazionale maggiore per un'amichevole contro l'Inghilterra, senza scendere in campo. Nel giugno 2009 l'allenatore olandese Bert van Marwijk lo convoca in occasione delle qualificazioni al campionato mondiale di calcio 2010, contro Islanda e Norvegia, ma il debutto arriva a settembre dello stesso anno in un'amichevole contro il Giappone (finita 3-0 per gli oranje) dove colleziona due assist; quattro giorni pi\u00f9 tardi, contro la Scozia, sostituisce Arjen Robben a 18 minuti dalla fine e finalizza un'azione di contropiede, realizzando cos\u00ec il suo primo gol in nazionale e decidendo la gara. Viene inserito nella lista dei 23 olandesi convocati per Sudafrica 2010. Nella rassegna mondiale Elia non parte mai titolare ma subentra in tutti gli incontri tranne quello ai quarti contro il Brasile. Sostituisce Dirk Kuijt nella finale persa 0-1 ai tempi supplementari contro la Spagna.\nNel 2012 esce dal giro della nazionale, venendo richiamato solo nel 2015 in 2 occasioni ma senza giocare.\nTorna invece a giocare con la nazionale nel 2018 dopo 6 anni di assenza giocando nell'amichevole pareggiata per 1-1 in trasferta a Trnava contro la Slovacchia subentrando al 75\u00ba a Patrick Van Aanholt.\nStatistiche.\nPresenze e reti nei club.\n\"Statistiche aggiornate al 27 luglio 2020.\""}
{"id": "2405376", "revid": "63727", "url": "https://it.wikipedia.org/wiki?curid=2405376", "title": "Mercedes-Benz M19", "text": ""}
{"id": "2405377", "revid": "1305772", "url": "https://it.wikipedia.org/wiki?curid=2405377", "title": "Incanto (Andrea Bocelli)", "text": " \nIncanto \u00e8 un album di Andrea Bocelli, uscito nel 2008, frutto di tre anni di lavoro congiunto tra il tenore lajatichino e l'Orchestra Sinfonica Giuseppe Verdi di Milano, diretta dal maestro Steven Mercurio.\nRappresenta un omaggio ai grandi interpreti del passato che hanno fatto la storia della musica italiana; sono presenti infatti melodie di Enrico Caruso, Beniamino Gigli, Mario Del Monaco e l'inedito \"Pulcinella\", che porta il nome del compositore Sergio Cirillo in collaborazione all'arrangiatore Antonello Cascone.\nQueste le parole di Bocelli durante la presentazione di Incanto, avvenuta appunto a Napoli.\nIl 21 febbraio 2009 Bocelli \u00e8 stato ospite della trasmissione Che tempo che fa dove \u00e8 stato premiato per i Dischi di platino ed il raggiungimento di 1.500.000 copie vendute nei primi quattro mesi di uscita dell'album."}
{"id": "2405387", "revid": "110157", "url": "https://it.wikipedia.org/wiki?curid=2405387", "title": "Dare to Dream (Yanni)", "text": "Dare to Dream \u00e8 l'ottavo album in studio del compositore greco Yanni, pubblicato dall'etichetta Private Music nel 1992."}
{"id": "2405393", "revid": "271907", "url": "https://it.wikipedia.org/wiki?curid=2405393", "title": "Arduino (hardware)", "text": "Arduino \u00e8 una piattaforma hardware composta da una serie di schede elettroniche dotate di un microcontrollore. \u00c8 stata ideata e sviluppata nel 2005 da alcuni membri dell'Interaction Design Institute di Ivrea come strumento per la prototipazione rapida e per scopi hobbistici, didattici e professionali. Il nome della scheda deriva da quello del bar di Ivrea frequentato dai fondatori del progetto, nome che richiama a sua volta quello di Arduino d'Ivrea, Re d'Italia nel 1002.\nCon Arduino si possono realizzare in maniera relativamente rapida e semplice piccoli dispositivi come controllori di luci, di velocit\u00e0 per motori, sensori di luce, automatismi per il controllo della temperatura e dell'umidit\u00e0 e molti altri progetti che utilizzano sensori, attuatori e comunicazione con altri dispositivi. La scheda \u00e8 abbinata a un semplice ambiente di sviluppo integrato per la programmazione del microcontrollore. Tutto il software a corredo \u00e8 libero, e gli schemi circuitali sono distribuiti come hardware libero e per questo motivo \u00e8 molto utilizzato nella didattica educativa.\nL'architettura.\nArduino comprende una piattaforma hardware per il \"physical computing\" sviluppata presso l'Interaction Design Institute, un istituto di formazione post-dottorale con sede a Ivrea, fondato da Olivetti e Telecom Italia.\nLa piattaforma fisica si basa su un circuito stampato che integra un microcontrollore con dei pin connessi alle porte I/O, un regolatore di tensione e, quando necessario, un'interfaccia USB che permette la comunicazione con il computer utilizzato per programmare. A questo hardware viene affiancato un ambiente di sviluppo integrato (IDE) multipiattaforma disponibile per Linux, Apple Macintosh e Windows. Questo software permette anche ai novizi di lavorare con Arduino, in quanto i programmi sono scritti in un linguaggio di programmazione semplice e intuitivo, chiamato Wiring, derivato dal C e dal C++, liberamente scaricabile e . I programmi in Arduino vengono chiamati \"sketch\".\nArduino pu\u00f2 essere utilizzato per lo sviluppo di oggetti interattivi \"stand-alone\" e pu\u00f2 anche interagire, tramite un collegamento e un opportuno codice, con software residenti su computer, come Adobe Flash, Processing, Max/MSP, Pure Data, SuperCollider, Vvvv.\nLa piattaforma hardware Arduino \u00e8 spesso distribuita agli hobbisti in versione pre-assemblata, acquistabile in internet o in negozi specializzati. Molte informazioni sull'hardware sono disponibili a chiunque, comunque si tratta di hardware closed source poich\u00e9 la distinta base e gli schemi circuitali funzionanti non vengono mai rilasciati direttamente dallo staff di Arduino. La community di utenti \u00e8 riuscita a reperire queste informazioni. Solo grazie a questo sforzo da parte della community di Arduino e alla benevolenza dello staff di Arduino nei confronti di eventuali repliche o plagi, chi lo desidera pu\u00f2 legalmente auto-costruirsi un clone di Arduino o derivarne una versione modificata, scaricando gratuitamente lo schema elettrico e l'elenco dei componenti elettronici necessari. Questa possibilit\u00e0 ha consentito lo sviluppo di prodotti Arduino-compatibili da parte di piccole e medie aziende in tutto il mondo ed \u00e8 divenuto possibile scegliere tra un'enorme quantit\u00e0 di schede Arduino-compatibili. Tutti questi prodotti sono accomunati dal codice sorgente per l'ambiente di sviluppo integrato e dalla libreria residente che sono resi disponibili e concessi in uso secondo i termini legali di una licenza libera, GPLv2.\nGrazie alla base software comune ideata dai creatori del progetto, la comunit\u00e0 Arduino ha potuto sviluppare programmi per connettere a questo hardware pi\u00f9 o meno qualsiasi oggetto elettronico, computer, sensori, display o attuatori. Dopo anni di sperimentazione, \u00e8 oggi possibile fruire di un database di informazioni vastissimo.\nIl team di Arduino \u00e8 composto da Massimo Banzi, David Cuartielles, Tom Igoe, Gianluca Martino, e David Mellis. Il progetto prese avvio in Italia a Ivrea nel 2005, con lo scopo di rendere disponibile, a progetti di interaction design realizzati da studenti, un dispositivo per il controllo che fosse pi\u00f9 economico rispetto ai sistemi di \"prototipazione\" allora disponibili. I progettisti riuscirono a creare una piattaforma di semplice utilizzo e che, al tempo stesso, permetteva una significativa riduzione dei costi rispetto ad altri prodotti disponibili sul mercato. A ottobre 2008 in tutto il mondo erano gi\u00e0 stati venduti pi\u00f9 di 50 000 esemplari di Arduino.\nDopo la nomina ad amministratore delegato di Intel, Brian Krzanich far\u00e0 produrre schede Arduino dotate di processore Intel.\nHardware.\nUna scheda Arduino tipica consiste in un microcontrollore a 8-bit AVR prodotto dalla Atmel con l'aggiunta di componenti complementari per facilitare l'incorporazione in altri circuiti. Nelle schede vengono usati i chip della serie megaAVR, nello specifico i modelli ATmega8, ATmega168, ATmega328, ATmega1280 e ATmega2560.\nMolte schede Arduino includono un regolatore lineare di tensione a 5 volt e un oscillatore a cristallo a 16 MHz. Tuttavia alcune implementazioni, come ad esempio la piccola \"LilyPad\", hanno un clock di 8 MHz e non sono dotate del regolatore di tensione.\nSchede Arduino ufficiali.\nL'hardware originale Arduino \u00e8 interamente realizzato in Italia dalla Smart Projects, mentre cloni della scheda possono essere realizzati da chiunque in qualsiasi parte del mondo.\nSono state commercializzate le seguenti versioni dell'hardware Arduino:\nLa programmazione del microcontroller.\nIn alcuni casi il microcontrollore della scheda \u00e8 pre-programmato con un bootloader che semplifica il caricamento dei programmi sulla memoria flash incorporata nella scheda.\nA livello concettuale, su tutte le schede i programmi vengono caricati attraverso una porta seriale RS-232, ma il modo in cui questa funzionalit\u00e0 \u00e8 implementata nell'hardware varia da versione a versione. Le schede seriali Arduino contengono un semplice circuito inverter che permette la conversione tra il livello della RS-232 e il livello dei segnali TTL.\nLe versioni attuali di Arduino sono gestite via USB: la versione Uno utilizza un microcontrollore Atmega8U2 programmato come convertitore USB-seriale, mentre le precedenti versioni \"Diecimila\" e \"Duemilanove\" utilizzano chip adattatori USB-seriale, come gli FT232 di FTDI. Alcune varianti, come la Arduino Mini e la versione non ufficiale \"Boarduino\", usano una scheda o un cavo adattatore USB-seriale staccabile.\nFunzionalit\u00e0 di input/output.\nPer implementare il comportamento interattivo, Arduino \u00e8 fornita di funzionalit\u00e0 di input/output (I/O). Tramite le funzionalit\u00e0 di input, la scheda riceve segnali raccolti da sensori esterni. Il comportamento della scheda \u00e8 gestito dal microcontroller in base ai valori provenienti dai sensori e alle operazioni determinate dal programma in esecuzione in quel momento sulla scheda. L'interazione con l'esterno avviene attraverso attuatori pilotati dal programma, che fornisce le istruzioni per mezzo dei canali di output in dotazione.\nConnettori I/O.\nArduino \u00e8 dotata di molti dei connettori di input/output per microcontroller in uso su altri circuiti. Tutti i pin di I/O sono collocati sulla parte superiore della scheda mediante connettori femmina da 0,1\". Inoltre sono disponibili commercialmente molte schede applicative plug-in, note come \"shield\".\nLe schede \"Barebones\" e \"Boarduino\", due cloni compatibili con Arduino, sono dotate di connettori maschio sul lato inferiore del circuito in modo da poter essere connesse a una breadboard senza necessit\u00e0 di effettuare saldature.\nI/O digitale.\nLa Arduino Uno, ad esempio, che ha soppiantato la \"Duemilanove\", offre 14 porte per l'I/O digitale (numerati da 0 a 13). La direzione di funzionamento delle porte utilizzata, input o output, deve essere stabilita mediante apposite istruzioni da inserire nello \"sketch\" programmato sull'IDE.\nSei dei quattordici canali I/O possono generare segnali Pulse-width modulation (PWM). Attraverso i segnali PWM \u00e8 possibile, ad esempio, regolare l'intensit\u00e0 di luminosit\u00e0 di un LED o la velocit\u00e0 di rotazione di un motorino elettrico. L'hardware di tre dei pin di I/O (9, 10 e 11) implementa la possibilit\u00e0 di gestirli direttamente attraverso la funzione codice_1 che permette di controllare la PWM del segnale analogico in uscita in maniera efficiente senza dover eseguire linee di codice appositamente predisposte. Questa funzione deve ricevere in ingresso due parametri, di cui il primo \u00e8 il numero del pin pilotato e il secondo rappresenta l'intensit\u00e0 della modulazione espressa in una scala da 0 a 255: ad esempio, codice_2 attiver\u00e0 un LED collegato al pin 9 al 50% della sua luminosit\u00e0.\nI/O analogico.\nSempre sulla \"Uno\" sono presenti altri 6 connettori specificamente dedicati a ingressi di segnali analogici (collegati quindi a una ADC), che ricevono valori di tensione letti da sensori esterni, fino a un massimo di 5 volt, che sono convertiti in 1024 livelli discreti (da 0 a 1023). Questi 6 connettori possono essere riprogrammati (sempre dal codice dello \"sketch\" sull'IDE) per funzionare come normali entrate/uscite digitali, aumentando quindi il numero di uscite digitali (mentre i connettori digitali non possono essere usati come analogici).\nNella seguente tabella sono riepilogate le dotazioni dell'hardware dei vari modelli:\nAlimentazione elettrica.\nL'alimentazione della scheda pu\u00f2 avvenire con cavo USB, attraverso la porta USB del computer o attraverso la maggior parte degli alimentatori USB, oppure attraverso un alimentatore in corrente continua a 9 volt con connettore cilindrico (diametro 2,1 mm e positivo centrale). In quest'ultimo caso, la scheda Uno commuta automaticamente sull'alimentazione esterna quando il connettore dell'alimentatore esterno \u00e8 inserito, mentre commuta autonomamente sull'alimentazione USB in caso di disconnessione del connettore e inserimento del cavo USB. La Arduino-NG e la Arduino Diecimila, versioni meno recenti, necessitano invece di essere commutate a mano, azionando uno switch ubicato tra la porta USB e l'ingresso dell'alimentazione esterna.\nSchede Arduino compatibili.\nL'enorme quantit\u00e0 e l'estrema variabilit\u00e0 d'uso e di componenti rendono difficile definire univocamente una scheda Arduino-compatibile. Solitamente, essa contiene un microcontroller a 8, 16 o 32 bit Atmel AVR, PIC o ARM, con frequenza di clock variabile tra 1 e 96 MHz. Molte schede incorporano componenti aggiuntivi pensati per i pi\u00f9 svariati utilizzi.\nLa programmazione del microcontrollore.\nLa programmazione pu\u00f2 avvenire tramite il protocollo ISP e un'altra scheda Arduino utilizzata come programmatore, tramite la USB (in alcuni casi, il microcontrollore contiene USB hardware), oppure grazie a un programmatore esterno dedicato.\nAccessori.\nSia la scheda originale, sia i cloni, fanno uso di \"shields\", ovvero di espansioni alla Arduino base, realizzate con schede a circuito stampato che possono essere collocate al di sopra della Arduino, inserendosi nei connettori gi\u00e0 normalmente presenti su Arduino. Esistono espansioni dedicate a varie funzioni, dal controllo motorio, al breadboarding (prototipizzazione).\nSoftware.\nArduino IDE.\nL'ambiente di sviluppo integrato (IDE) di Arduino \u00e8 un'applicazione multipiattaforma scritta in Java, ed \u00e8 derivata dall'IDE creato per il linguaggio di programmazione Processing e per il progetto Wiring. \u00c8 concepita per iniziare alla programmazione neofiti a digiuno dello sviluppo di software. Per permettere la stesura del codice sorgente, l'IDE include un editore di testo dotato di alcune particolarit\u00e0, come il syntax highlighting, il controllo delle parentesi e l'indentazione automatica. L'editor \u00e8 inoltre in grado di compilare e caricare il programma funzionante ed eseguibile sulla scheda con un solo click. In genere non vi \u00e8 bisogno di creare dei Makefile o far girare programmi dalla riga di comando.\nInsieme all'IDE sono scaricati vari \"sketch\" di esempio, per introdurre l'utente alla programmazione della macchina; i temi sono molto basici: come gestire gli ingressi analogici e digitali, far accendere un LED in modo pulsante e variabile; si possono per\u00f2 anche affrontare problemi pi\u00f9 complessi, come la gestione di un display LCD o di una scheda telefonica GSM. Oltre alle librerie gi\u00e0 incorporate (pi\u00f9 di una decina), l'utente pu\u00f2 aggiungerne con uno strumento di importazione compreso nell'IDE. Per vedere i risultati di uno sketch \u00e8 attivabile dall'IDE una \"finestra seriale\" di monitoring, sulla quale far comparire l'output di istruzioni codice_3 incorporate nello sketch stesso.\nMinibloq.\nUn esempio alternativo di ambiente integrato dedicato ad Arduino (ma anche ad altre utilizzazioni) \u00e8 Minibloq, distribuito con licenza libera, che mette a disposizione un particolare ambiente di sviluppo visuale per la programmazione di Arduino, robot, e altri simili dispositivi di physical computing.\nCaratteristiche di Minibloq sono l'interfaccia intuitiva, e la capacit\u00e0 di generare il codice a partire da uno schema grafico a blocchi disegnato dall'utente. Per questa sua impostazione intuitiva, il software \u00e8 indirizzato ad avvicinare principianti e neofiti alla programmazione di microcontroller, in contesti scolastici ed educativi che vanno dalla scuola primaria all'ambiente liceale.\nL'applicazione, compilata con GCC, si presta a essere utilizzata anche su computer a pi\u00f9 basse prestazioni, come netbooks, OLPC XO-1, Intel-Classmate.\nDerivati.\nBench\u00e9 gli schemi hardware e il sorgente software siano resi disponibili con licenze copyleft, il nome Arduino e il logo sono marchi registrati e possono essere usati solo dietro permesso. Il documento che esprime la politica d'uso del nome \"Arduino\" mette l'accento su come il progetto sia aperto a incorporare lavori altrui nel prodotto ufficiale.\nQuale conseguenza di queste convenzioni sulla protezione del nome, un gruppo di utilizzatori ha effettuato un \"fork\" (nel senso esteso del termine) dell'Arduino Diecimila, distribuendo una scheda equivalente chiamata \"Freeduino\"; il nome volutamente non \u00e8 registrato ed \u00e8 quindi liberamente utilizzabile.\nRiconoscimenti.\nIl progetto Arduino ha ricevuto una menzione d'onore al Prix Ars Electronica del 2006, nella categoria \"Comunit\u00e0 Digitali\". Arduino ha destato l'interesse dei media mainstream italiani e internazionali, entrando nel dibattito pubblico. Allo storico Gabriele Catania, in un'intervista per un quotidiano milanese, Banzi in persona spiegava: \"In sintesi, [Arduino] \u00e8 un piccolo computer, di bassissima potenza, molto semplice, dalle dimensioni di una carta di credito. \u00c8 lo stesso tipo di computer che si trova, ad esempio, in un forno a microonde, o in un telecomando. Negli oggetti di tutti i giorni, insomma. Ed \u00e8 progettato per essere facile da conoscere e da programmare [...] Una persona con limitate conoscenze tecniche, se acquista un po\u2019 di esperienza con Arduino, \u00e8 poi in grado di progettare oggetti d\u2019uso comune che abbiano al loro interno un cuore digitale, ossia questo processore\".\nDispute legali.\nNel 2008, quando fu creata Arduino LLC (detentrice del dominio arduino.cc), i cinque fondatori (Massimo Banzi, David Cuartielles, David Mellis, Tom Igoe, Gianluca Martino) decisero di creare una societ\u00e0 che possedesse solo i diritti sul marchio Arduino: la produzione e la vendita delle schede, invece, sarebbe avvenuta tramite aziende esterne dalle quali Arduino avrebbe ottenuto una royalty per lo sfruttamento del marchio. Inoltre, lo statuto della societ\u00e0 precisava che ciascuno dei cinque fondatori avrebbe trasferito all'azienda stessa tutti i diritti sul marchio Arduino. Alla fine del 2008, mentre Arduino si accingeva a registrare il marchio negli Stati Uniti, senza alcun preavviso e tenendo all'oscuro gli altri soci, l'azienda di Gianluca Martino, la Smart Projects, principale produttore di schede Arduino in Italia, registr\u00f2 il nome Arduino in Italia.\nQuando la societ\u00e0 decise di internazionalizzare la marca ed estenderla al resto del mondo, si rese conto che qualcuno l'aveva gi\u00e0 registrato in Italia: Martino rassicur\u00f2 i soci che le sue decisioni avevano il solo fine di proteggere l'investimento collettivo; quindi, sulla base di questo accordo, continuarono a lavorare insieme per anni, ricevendo le royalties e cercando, nel frattempo, di riportare il marchio di nuovo in azienda. Tuttavia, nel novembre 2014, Smart Projects smise di pagare le royalties e cambi\u00f2 nome in Arduino SRL, registrando il dominio arduino.org. Poco dopo, Martino vendette Arduino SRL a una holding svizzera, la Gheo SA, gestita da Federico Musto.\nArduino SRL intende invalidare il marchio che Arduino LLC detiene sulla marca \u201cArduino\u201d perch\u00e9 \u201cArduino SRL lo ha richiesto nel settembre del 2014 e ha prodotto fisicamente board marchiate Arduino dal 2005. Arduino LLC \u00e8 nata nel 2008 e non controllava il nome nel momento in cui ha richiesto il marchio. La conseguente profonda spaccatura nel gruppo di sviluppo ha danneggiato l'enorme comunit\u00e0 che nel frattempo vi \u00e8 nata intorno. Nel 2015 Arduino LLC a scopo cautelativo ha registrato il marchio \"Genuino\" e ha iniziato la produzione delle schede in California grazie a una collaborazione con Adafruit Industries.\nIl 1\u00ba ottobre 2016 fu annunciato che Arduino LLC (arduino.cc) e Arduino SRL (arduino.org) avevano sottoscritto un'intesa per porre fine alle loro divergenze. L'accordo fu perfezionato alla fine del 2016 e \u201cArduino Holding\u201d divent\u00f2 l\u2019unico referente per la distribuzione di prodotti presenti e futuri. In aggiunta, Arduino ha costituito la \u201cArduino Foundation\u201d, una fondazione non-profit dedicata all'evoluzione dell\u2019ambiente di sviluppo IDE e al movimento open source, che offrir\u00e0 sostegno alle scuole, alla comunit\u00e0 e agli sviluppatori.\nNel 2017 si sono concluse le dispute legali. BCMI, la societ\u00e0 fondata da Massimo Banzi con David Cuartielles, David Mellis e Tom Igoe, fondatori di Arduino, ha infatti acquisito il 100% della Arduino AG, la societ\u00e0 che possedeva tutti i marchi Arduino.\nA seguito dell\u2019acquisizione Massimo Banzi \u00e8 tornato a essere il Chairman e CTO di Arduino, mentre nella posizione di Ceo \u00e8 stato nominato Fabio Violante. Fuori dalla societ\u00e0 Federico Musto, il socio con cui erano nate le dispute legali sul marchio Arduino."}
{"id": "2405394", "revid": "729019", "url": "https://it.wikipedia.org/wiki?curid=2405394", "title": "R\u00e9tk\u00f6zberencs", "text": "R\u00e9tk\u00f6zberencs \u00e8 un comune dell'Ungheria di 1175 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405395", "revid": "124123", "url": "https://it.wikipedia.org/wiki?curid=2405395", "title": "Lazare L\u00e9vy", "text": "Biografia.\nCompositore, influente pedagogo, organista e virtuoso di pianoforte, L\u00e9vy, noto anche come Lazare-L\u00e9vy, nacque a Bruxelles da genitori francesi. Il noto pianista Louis Di\u00e9mer (1843-1919) not\u00f2 subito le qualit\u00e0 del giovane studente del Conservatoire de Paris, dove L\u00e9vy ricevette il primo premio nel 1898. Egli studi\u00f2 anche armonia con Albert Lavignac e contrappunto con Andr\u00e9 Gedalge. Fra i suoi colleghi di studio vi erano Alfredo Casella, Alfred Cortot, Georges Enesco, Pierre Monteux, Maurice Ravel e Jacques Thibaud. All'et\u00e0 di venti anni, L\u00e9vy fece il suo debutto al \"Concerts Colonne\", sotto la direzione di Colonne, nel \"Concerto per pianoforte e orchestra in La minore\" di Schumann. Lazare L\u00e9vy esegu\u00ec diverse prime esecuzioni di opere di compositori francesi come Dukas e Milhaud. Fu uno dei primi ammiratori di Alb\u00e9niz, del quale esegu\u00ec Iberia (Libro I) nel 1911.\nAl suo primo concerto, fra gli spettatori della prima fila vi era Saint-Sa\u00ebns, che lo consider\u00f2 possedere \"quel raro connubio di perfezione tecnica e musicalit\u00e0.\"\nAll'et\u00e0 di venticinque anni, L\u00e9vy scrisse in collaborazione il \"M\u00e9thode Sup\u00e9rieure for piano\" pubblicato da Di\u00e9mer (di cui divenne assistente), sebbene difender\u00e0 dopo una tecnica esecutiva molto pi\u00f9 personale ed innovativa, che comportava una tecnica del braccio e della mano piuttosto che quella pura delle dita, con i polpastrelli che vanno profondamente sui tasti.\nL\u00e9vy fu un ottimo professore di pianoforte al Conservatoire de Paris, prima come insegnante temporaneo (1914-16, 1920-3) e poi, come successore di Alfred Cortot (1923-40) e (1944-53).\nCome ebreo nella Francia occupata, durante la seconda guerra mondiale, fu sempre in pericolo e dovette la sua sopravvivenza a continui spostamenti, vigilanza, obbligato a nascondersi e a utilizzare pseudonimi e documenti falsi.\nIl suo posto al Conservatorio venne dato a Marcel Ciampi. Il suo figlio minore, Phillip, un combattente della resistenza, venne tradito da due collaborazionisti francesi e denunciato alla Gestapo; catturato, venne trasferito al campo di internamento di Drancy, dove, riconosciuto come ebreo, venne torturato dall'ufficiale delle SS Alois Brunner.\nL\u00e9vy ebbe fra i suoi allievi Clara Haskil, Solomon Cutner, Monique Haas, Lukas Foss, John Cage, Oskar Morawetz, Kazimierz Serocki, Marcel Dupr\u00e9, Chieko Hara-Cassado, Teodor Cosma e molti altri pianisti ancora oggi molto noti in Francia."}
{"id": "2405397", "revid": "767487", "url": "https://it.wikipedia.org/wiki?curid=2405397", "title": "Rohod", "text": "Rohod \u00e8 un comune dell'Ungheria di 1319 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405403", "revid": "767487", "url": "https://it.wikipedia.org/wiki?curid=2405403", "title": "Rozs\u00e1ly", "text": "Rozs\u00e1ly \u00e8 un comune dell'Ungheria di 814 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405405", "revid": "1305772", "url": "https://it.wikipedia.org/wiki?curid=2405405", "title": "Arise", "text": ""}
{"id": "2405407", "revid": "767487", "url": "https://it.wikipedia.org/wiki?curid=2405407", "title": "S\u00e9ny\u0151", "text": "S\u00e9ny\u0151 \u00e8 un comune dell'Ungheria di 1399 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405408", "revid": "24543711", "url": "https://it.wikipedia.org/wiki?curid=2405408", "title": "Stazione di Garbagnate-Serenella", "text": ""}
{"id": "2405409", "revid": "110157", "url": "https://it.wikipedia.org/wiki?curid=2405409", "title": "In My Time", "text": "In My Time \u00e8 il nono album in studio del compositore greco Yanni, pubblicato dall'etichetta Private Music nel 1993."}
{"id": "2405410", "revid": "767487", "url": "https://it.wikipedia.org/wiki?curid=2405410", "title": "Sonk\u00e1d", "text": "Sonk\u00e1d \u00e8 un comune dell'Ungheria di 717 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405414", "revid": "767487", "url": "https://it.wikipedia.org/wiki?curid=2405414", "title": "Szabolcs (Ungheria)", "text": "Szabolcs \u00e8 un comune dell'Ungheria di 425 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405415", "revid": "121837", "url": "https://it.wikipedia.org/wiki?curid=2405415", "title": "Esperimento di Urey-Miller", "text": ""}
{"id": "2405418", "revid": "834", "url": "https://it.wikipedia.org/wiki?curid=2405418", "title": "Blood Rooted", "text": ""}
{"id": "2405419", "revid": "729019", "url": "https://it.wikipedia.org/wiki?curid=2405419", "title": "Szabolcsb\u00e1ka", "text": "Szabolcsb\u00e1ka \u00e8 un comune dell'Ungheria di 1291 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405420", "revid": "287204", "url": "https://it.wikipedia.org/wiki?curid=2405420", "title": "Roots (album)", "text": ""}
{"id": "2405421", "revid": "729019", "url": "https://it.wikipedia.org/wiki?curid=2405421", "title": "Szabolcsveresmart", "text": "Szabolcsveresmart \u00e8 un comune dell'Ungheria di 1765 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405423", "revid": "767487", "url": "https://it.wikipedia.org/wiki?curid=2405423", "title": "Szakoly", "text": "Szakoly \u00e8 un comune dell'Ungheria di 2902 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405424", "revid": "226458", "url": "https://it.wikipedia.org/wiki?curid=2405424", "title": "Szamosangyalos", "text": "Szamosangyalos \u00e8 un comune dell'Ungheria di 601 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405426", "revid": "1305772", "url": "https://it.wikipedia.org/wiki?curid=2405426", "title": "Schizophrenia", "text": "Schizophrenia (schizofrenia) pu\u00f2 riferirsi a:"}
{"id": "2405428", "revid": "767487", "url": "https://it.wikipedia.org/wiki?curid=2405428", "title": "Szamosbecs", "text": "Szamosbecs \u00e8 un comune dell'Ungheria di 389 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405432", "revid": "767487", "url": "https://it.wikipedia.org/wiki?curid=2405432", "title": "Szamosk\u00e9r", "text": "Szamosk\u00e9r \u00e8 un comune dell'Ungheria di 449 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405433", "revid": "110157", "url": "https://it.wikipedia.org/wiki?curid=2405433", "title": "If I Could Tell You", "text": "If I Could Tell You \u00e8 il decimo album in studio del compositore greco Yanni, pubblicato dall'etichetta Virgin Records nel 2000."}
{"id": "2405434", "revid": "446353", "url": "https://it.wikipedia.org/wiki?curid=2405434", "title": "Classe I-54", "text": "La classe I-54 (o Tipo B3) \u00e8 un gruppo di tre sommergibili costruiti per conto della marina imperiale giapponese nel corso della seconda guerra mondiale.\nSviluppo e tecnica.\nI B3, esternamente, erano estremamente simili ai precedenti classe I-15/B1 e I-40/B2. Tuttavia, il motore era meno potente, ma l'autonomia era di un terzo superiore.\nQuesti mezzi erano in grado di trasportare un aereo, che poteva essere lanciato grazie ad una catapulta sistemata a prua. Il velivolo era in un hangar, che si apriva nella parte posteriore del battello.\nNel corso del 1945, due esemplari (\"I-56\" ed \"I-58\") furono modificati in modo da poter trasportare quattro Kaiten. Le modifiche comportarono la rimozione del cannone da 140\u00a0mm, e l'installazione di uno snorkel.\nInizialmente, la classe avrebbe dovuto contare sette unit\u00e0. Tuttavia, solo tre ne vennero completate, e la costruzione delle altre fu cancellata nel 1943. Inoltre, ne fu pianificata anche una versione ingrandita, con il nome di B4. Questi avrebbero dovuto avere un dislocamento superiore di 200 tonnellate, otto tubi lanciasiluri (con 23 siluri) ed una velocit\u00e0 in superficie di oltre 22 nodi. Complessivamente, ne erano state previste otto unit\u00e0, ma il programma relativo fu cancellato nel 1943.\nServizio.\nI tre battelli entrarono in servizio nel 1944. L'unico che ottenne un successo degno di nota fu l\"'I-58\", che affond\u00f2 l'incrociatore \"Indianapolis\" nel luglio 1945. Questo fu anche l'unico battello della classe a sopravvivere alla guerra. Gli altri due esemplari, \"I-54\" ed \"I-56\", furono affondati da navi statunitensi."}
{"id": "2405435", "revid": "1924342", "url": "https://it.wikipedia.org/wiki?curid=2405435", "title": "Tanja \u0106irov", "text": "Ala di 181 cm, ha giocato in Serie A1 italiana con Pozzuoli e Priolo.\nCarriera.\nNei club.\nEx CSKA Sofia, \u0106irov \u00e8 stata la prima atleta nuova a presentarsi agli allenamenti dell'Italmoka Pozzuoli nel 2007-08.\nNel 2008-09 passa all'Acer Erg Priolo. In campionato, dopo due partite di rodaggio, Cirov \u00e8 fondamentale nella vittoria sulla Famila Schio con 14 punti in 16 minuti. Nel 2011 ha giocato l'All-Star Game con la selezione delle giocatrici straniere, segnando cinque punti.\nNel 2013-2014 ha vinto un titolo bulgaro con Ruse, poi \u00e8 tornata in Italia e ha firmato per Vigarano.\nIn Nazionale.\nGioca dal 2006 nella Nazionale bulgara, con cui \u00e8 scesa in campo in 21 occasioni.\nStatistiche.\n\"Statistiche aggiornate al 30 giugno 2012\""}
{"id": "2405436", "revid": "110157", "url": "https://it.wikipedia.org/wiki?curid=2405436", "title": "Szamoss\u00e1lyi", "text": "Szamoss\u00e1lyi \u00e8 un comune dell'Ungheria di 660 abitanti (dati 2011). \u00c8 situato nella provincia di Szabolcs-Szatm\u00e1r-Bereg."}
{"id": "2405438", "revid": "767487", "url": "https://it.wikipedia.org/wiki?curid=2405438", "title": "Szamosszeg", "text": "Szamosszeg \u00e8 un comune dell'Ungheria di 2046 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405439", "revid": "339392", "url": "https://it.wikipedia.org/wiki?curid=2405439", "title": "Choza", "text": ""}
{"id": "2405440", "revid": "767487", "url": "https://it.wikipedia.org/wiki?curid=2405440", "title": "Szamostat\u00e1rfalva", "text": "Szamostat\u00e1rfalva \u00e8 un comune dell'Ungheria di 342 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405442", "revid": "339392", "url": "https://it.wikipedia.org/wiki?curid=2405442", "title": "Inoichi", "text": ""}
{"id": "2405444", "revid": "287204", "url": "https://it.wikipedia.org/wiki?curid=2405444", "title": "Jubilee (album)", "text": ""}
{"id": "2405446", "revid": "729019", "url": "https://it.wikipedia.org/wiki?curid=2405446", "title": "Szamos\u00fajlak", "text": "Szamos\u00fajlak \u00e8 un comune dell'Ungheria di 428 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2405449", "revid": "2056951", "url": "https://it.wikipedia.org/wiki?curid=2405449", "title": "Yoshino", "text": ""}
{"id": "2405450", "revid": "287204", "url": "https://it.wikipedia.org/wiki?curid=2405450", "title": "Colma di Mombarone", "text": "La Colma di Mombarone (o \"Colma di Monbarone\" o, pi\u00f9 semplicemente, il \"Mombarone\") \u00e8 una montagna delle Alpi Pennine alta 2.371\u00a0m. Visivamente segna l'inizio della Valle d'Aosta ma amministrativamente \u00e8 interamente compresa in Piemonte; interessa i comuni di Settimo Vittone, in provincia di Torino, e di Donato e Graglia, in provincia di Biella.\nToponimo.\nIl toponimo in piemontese significa \"mucchio\", \"ammasso\": questo termine entra nella denominazione di altre montagne quali, ad esempio, il Monte Barone (in Val Sessera) o il Monte Baron (Val Casternone). &lt;br&gt;\nPer \"Colma\" nell'area settentrionale del Piemonte si intende invece un luogo elevato, sia esso una sommit\u00e0 oppure un colle o una sella (come ad es. nel caso della frazione Colma).\nGeodesia.\nSulla cima si trova il punto geodetico trigonometrico dell'IGM denominato \"Monte Colma Di Monbarone\" (cod. 042041) nonch\u00e9 un vertice trigonometrico della rete primaria di inquadramento IGM95, materializzato sul posto da un centrino GPS montato su un pilastrino metallico a sezione triangolare, denominato semplicemente \"Colma di Monbarone\" (cod. 042905).\nDescrizione.\nIl Mombarone, insieme con le vette satelliti del Monte Cavalgrosso (2.231), Monte Cavalpiccolo (2.189\u00a0m) e Punta Tre Vescovi (2.344\u00a0m), segna l'inizio del tratto montano del bacino della Dora Baltea, ovvero della Valle d'Aosta.&lt;br&gt;\nLe sue pendici sono drenate dal torrente Chiussuma, affluente di sinistra della Dora, e dai torrenti Janca e Viona, che confluiscono invece nell'Elvo in destra idrografica.&lt;br&gt;\nLa Punta Tre Vescovi, situata circa 400\u00a0m a nord-est della Colma di Mombarone propriamente detta, \u00e8 il punto triplo dove convergono le province di Torino, Biella ed Aosta (e, come dice il nome, le diocesi di Aosta, Biella e Ivrea).&lt;br&gt;\nDalle pendici meridionali della montagna si origina la Serra Morenica di Ivrea, l'imponente morena laterale lasciata dal grande ghiacciaio che percorreva la Valle d'Aosta durante le ultime fasi glaciali.\nLa cresta spartiacque Elvo-Dora Baltea, dopo l'evidente intaglio del Colle della Lace, prosegue invece a nord verso il Monte Mars.\n&lt;br&gt;\nSulla vetta del Mombarone nel 1900 \u00e8 stata costruita una massiccia statua del Redentore, tuttora in loco. \nA sua volta il Mombarone \u00e8 visibile da molto lontano e domina con la sua mole buona parte del Canavese e del Biellese.\nEscursionismo e corsa.\nSi tratta di una montagna di interesse principalmente escursionistico, accessibile per sentiero da pi\u00f9 punti sia del Canavese che del Biellese.\nPer il Colle della Lace, circa un km a nord della cima, transita la GtA. &lt;br&gt;\nPoco a sud della vetta \u00e8 invece situato a 2.312\u00a0m il Rifugio Mombarone, un punto di appoggio utile per chi voglia passare la notte nei pressi della cima, magari per godere lo spettacolo del sorgere del sole.&lt;br&gt;\nLa salita al Mombarone \u00e8 inoltre una classica sci-alpinistica, effettuabile anche con le ciaspole.&lt;br&gt;\nDal 1977 tra Ivrea e il Mombarone si corre tutti gli anni una corsa podistica tra le pi\u00f9 dure e rinomate del Piemonte, con uno sviluppo di pi\u00f9 di 20\u00a0km ed un dislivello positivo di circa 2.100 metri.\nLa prima edizione della gara si svolse in realt\u00e0 nel 1922, con percorso libero; dopo poche repliche segu\u00ec per\u00f2 un lungo periodo di abbandono concluso con il ripristino della competizione nella forma attuale."}
{"id": "2405452", "revid": "400694", "url": "https://it.wikipedia.org/wiki?curid=2405452", "title": "Stay", "text": ""}
{"id": "2405459", "revid": "287204", "url": "https://it.wikipedia.org/wiki?curid=2405459", "title": "Division Nationale 2008-2009", "text": "La Division Nationale 2008-2009, nota anche come BGL Ligue 2008-2009 per motivi di sponsorizzazione, \u00e8 stata la novantacinquesima edizione della massima serie del campionato lussemburghese di calcio. \u00c8 iniziata il 2 agosto 2008 e si \u00e8 conclusa il 28 maggio 2009. Il F91 Dudelange ha vinto il campionato per l'ottava volta, la quinta consecutiva. Capocannoniere del torneo \u00e8 stato Pierre Piskor, calciatore del , con 30 reti.\nStagione.\nNovit\u00e0.\nDalla Division Nationale 2007-2008 erano stati retrocessi il (perdente lo spareggio promozione/retrocessione), il e il , mentre dalla \u00c9irepromotioun 2007-2008 erano stati promossi il , il e lo (vincente lo spareggio promozione/retrocessione).\nFormula.\nLe quattordici squadre partecipanti si sono affrontate in un girone all'italiana con partite di andata e ritorno per un totale di 26 giornate. Al termine del campionato la prima classificata era designata campione del Lussemburgo e ammessa al secondo turno preliminare della UEFA Champions League 2009-2010. Le squadre seconda e terza classificate venivano ammessa in UEFA Europa League 2009-2010, assieme alla vincitrice della coppa nazionale. Le ultime due classificate venivano retrocesse direttamente in \u00c9irepromotioun, mentre la dodicesima classificata affrontava la terza classificata in \u00c9irepromotioun in un play-off promozione/retrocessione.\nClassifica finale.\nLegenda:\nNote:"}
{"id": "2405464", "revid": "1498232", "url": "https://it.wikipedia.org/wiki?curid=2405464", "title": "Canon EOS-1D", "text": "La Canon EOS-1D \u00e8 una fotocamera reflex digitale (DSLR) presentata dalla Canon il 25 settembre 2001; \u00e8 la prima fotocamera reflex digitale di fascia professionale interamente prodotta da Canon, il precedente modello in tale fascia (EOS D2000) \u00e8 invece il risultato di uno sviluppo congiunto con Kodak. La EOS 1D monta un sensore in un formato denominato APS-H da Canon, le cui dimensioni sono intermedie tra pieno formato e APS-C e il cui fattore di moltiplicazione \u00e8 circa 1,3x.\nIl modello successivo, EOS-1D Mark II, \u00e8 stato presentato a gennaio 2004.\nCaratteristiche.\nLa 1D fu vista come una pietra miliare nel settore delle fotocamere professionali in formato APS-H. Sebbene in effetti offrisse una risoluzione minore rispetto ai modelli precedenti (la quasi inutilizzabile EOS DCS1 e la pi\u00f9 limitata EOS D6000, entrambe da 6 megapixel) aveva una velocit\u00e0 di elaborazione molto superiore, una gamma completa di sensibilit\u00e0 ISO e poteva scattare 8 fotogrammi al secondo, una caratteristica, questa, fino ad allora mai vista nel settore delle fotocamere digitali. Oltre ad offrire una vasta gamma di impostazioni di immagine, aveva molte caratteristiche non presenti nei modelli successivi."}
{"id": "2405466", "revid": "24459436", "url": "https://it.wikipedia.org/wiki?curid=2405466", "title": "Oscillatore a cristallo", "text": ""}
{"id": "2405467", "revid": "729019", "url": "https://it.wikipedia.org/wiki?curid=2405467", "title": "Vena intercostale suprema", "text": "Le vene intercostali supreme sono vene che accolgono le prime 2-3 vene intercostali che drenano il distretto toracico superiore.\nAnatomia.\nLe vene intercostali supreme (destra e sinistra, vedi oltre) sono tronchi venosi che convogliano il sangue venoso refluo dei distretti intercostali superiori verso le strutture venose centrali, quali la vena cava superiore, le vene brachiocefaliche e il sistema delle vene azygos. Corrono lungo le docce paravertebrali, costituento un importante sistema di drenaggio del mediastino superiore e della parete toracica posteriore; sono appoggiate al di sopra delle fasce muscolari che ricoprono i muscoli intercostali superiori.\nVena intercostale suprema destra.\nRappresenta il ramo di confluenza comune delle prime 2-3 vene intercostali superiori di destra, fornendo una connessione tra il sistema venoso toracico superiore destro e la vena azygos, nella quale si getta.\nVena intercostale suprema sinistra.\nQuesta vena \u00e8 un piccolo tronco dove affluiscono le prime 2-3 vene intercostali superiori di sinistra, bench\u00e9 tale entit\u00e0 anatomica talora \u00e8 assente. Se presente, non si getta nella vena emiazygos accessoria, ma direttamente nel tronco brachicefalico di sinistra.\nFisiologia.\nEssendo queste vene al di sopra del piano orizzontale passante per il cuore, sono mantenute beanti dalla pressione idrostatica. Al di l\u00e0 della funzione drenante, i vasi intercostali superiori, rappresentano un'importante rete anastomotica che connette i compartimenti venosi toracici superiori ai compartimenti venosi toracici medi ed inferiori.\nPatologia.\nLe possibili alterazioni patologiche riguardano soprattutto la vena intercostale suprema destra che, in virt\u00f9 della connessione a ponte tra la vena azygos e la vena brachiocefalica destra (tramite piccolissimi rami difficilmente apprezzabili), pu\u00f2 fornire una valida alternativa all'efflusso venoso in caso di ostruzione della vena cava superiore superiore allo sbocco della vena azygos, come avviene nella sindrome della vena cava superiore."}
{"id": "2405469", "revid": "204391", "url": "https://it.wikipedia.org/wiki?curid=2405469", "title": "Vena intercostale suprema destra", "text": ""}
{"id": "2405470", "revid": "339392", "url": "https://it.wikipedia.org/wiki?curid=2405470", "title": "Victor Hartmann", "text": ""}
{"id": "2405474", "revid": "204391", "url": "https://it.wikipedia.org/wiki?curid=2405474", "title": "Vena intercostale suprema sinistra", "text": ""}
{"id": "2405477", "revid": "300067", "url": "https://it.wikipedia.org/wiki?curid=2405477", "title": "Rashidat Sadiq", "text": "Ala o centro di 189 cm, ha giocato in Serie A1 italiana con Priolo Gargallo.\nCarriera.\nSadiq ha avuto una turbolenta carriera nei college. Dopo la \"high school\" a Ise, si \u00e8 iscritta nel 2002 al Central Arizona College; dell'universit\u00e0 dell'Arizona diventa la miglior marcatrice di tutti i tempi e conquista il terzo posto assoluto al torneo NJCAA del 2004; inoltre fa parte della squadra \"All-American\". In estate, prende parte alle Torneo olimpico con la Nazionale nigeriana. Quell'anno si trasferisce in Connecticut e subito dopo all'Oklahoma State, ma rimane ferma un anno.\nHa poi giocato un anno in Turchia, alla Lusk Istanbul.\nNel 2008-09 passa all'Acer Erg Priolo. In campionato gioca appena cinque partite.\nCon la Nazionale nigeriana, ha preso parte alle Olimpiadi di Atene 2004.\nStatistiche.\n\"Statistiche aggiornate al 31 maggio 2009\""}
{"id": "2405478", "revid": "1573940", "url": "https://it.wikipedia.org/wiki?curid=2405478", "title": "Queen (gruppo musicale)", "text": ""}
{"id": "2405481", "revid": "125010495", "url": "https://it.wikipedia.org/wiki?curid=2405481", "title": "Igor Sibaldi", "text": "Carriera.\nSibaldi si \u00e8 laureato all'Universit\u00e0 Statale di Milano nel 1981 in lingue e letterature slave.\n\u00c8 studioso di teologia, filologia, filosofia e storia delle religioni ed \u00e8 autore di opere sulle sacre scritture oltre che di narrativa e teatro.\nNegli anni Ottanta e Novanta ha tradotto varie opere di letteratura russa, in particolare romanzi e racconti di Tolstoj e di Dostoevskij, dedicandovi monografie e saggi introduttivi; in seguito ha tradotto il Vangelo di Giovanni dal greco antico nel volume \"Il codice segreto del Vangelo\" e parte della Genesi dall'ebraico antico nel volume \"Il libro della Creazione\". \nPensiero.\nIgor Sibaldi ha creato il proprio pensiero sulla base delle filosofie di F\u00ebdor Dostoevskij, Lev Tolstoj, Carl Gustav Jung, Eraclito, Carlos Castaneda, Theodor Adorno, Hegel, Sigmund Freud e la Bibbia. Nella sua visione, l'uomo deve recuperare la propria dimensione ed il proprio \"Io\"; e gli angeli, intesi come emanazioni dell'inconscio, spingono l'essere umano alla scoperta di questa realt\u00e0."}
{"id": "2405483", "revid": "729019", "url": "https://it.wikipedia.org/wiki?curid=2405483", "title": "Stazione di Garbagnate Parco delle Groane", "text": "La stazione di Garbagnate-Parco Groane \u00e8 una stazione ferroviaria posta sulla linea Milano-Saronno. Serve la parte meridionale della citt\u00e0 di Garbagnate Milanese.\n\u00c8 gestita da FerrovieNord, societ\u00e0 del Gruppo FNM che la qualifica come stazione di tipo secondario. Fa parte del ramo organizzativo di Milano.\nStoria.\nLa stazione venne attivata in data imprecisata con il nome di \"Garbagnate Serenella\".\nCon il cambio orario del 14 giugno 2009 assunse il nuovo nome di \"Garbagnate Parco delle Groane.\"\nStrutture e impianti.\nLa fermata \u00e8 composta da 4 binari. I primi due sono utilizzati dalle linee S1 e S3 del servizio ferroviario suburbano di Milano che effettuano fermata presso questo scalo. Gli altri due binari sono percorsi dai treni regionali provenienti da Novara Nord, Varese Nord, Laveno-Mombello Nord e Como Lago e dal Malpensa Express. Questi ultime tipologie di treni sono solo di transito.\nMovimento.\nLa stazione \u00e8 servita dalle linee S1 e S3 del servizio ferroviario suburbano di Milano.\nIl servizio su questa fermata si articola in questo modo:\nIn totale presso questa infrastruttura si fermano 140 treni al giorno."}
{"id": "2405486", "revid": "2207437", "url": "https://it.wikipedia.org/wiki?curid=2405486", "title": "SEAT Music Awards", "text": "I Music Awards sono una manifestazione musicale che si tiene dal 2007, alla quale partecipano i pi\u00f9 grandi artisti italiani che sono spesso anche di calibro internazionale. Fino al 2013 e dal 2015 al 2018 il nome della manifestazione \u00e8 stato Wind Music Awards; solo nel 2014, in seguito al momentaneo abbandono dello sponsor Wind, la denominazione ufficiale dell'evento fu Music Awards. Dal 2019 il nuovo sponsor \u00e8 SEAT e venne chiamato Seat Music Awards dove \u00e8 l'attuale denominazione.\nStoria.\nLa kermesse \u00e8 stata organizzata dalla sua nascita fino al 2018 (con l'unica eccezione per l'edizione 2014) da Wind Tre (gi\u00e0 Wind), la nota azienda di telefonia italiana ed \u00e8 realizzata anche grazie alla collaborazione delle associazioni di settore Associazione fonografici italiani (AFI), FIMI e PMI.\nPer i primi due anni la manifestazione si \u00e8 svolta a Roma: la prima edizione all'Auditorium della Conciliazione, mentre la seconda a Valle Giulia. Dal 2009 al 2012 l'evento si \u00e8 tenuto nella storica Arena di Verona, sede per tanti anni delle finali del Festivalbar. Nel 2013 e nel 2014 la sede si \u00e8 spostata al Foro Italico di Roma e viene trasmesso in diretta.\nLe prime cinque edizioni sono andate in onda in differita in prima serata su Italia 1, per poi passare nel 2012 su Rai 1 e dal 2013 in diretta su Rai 1 e in alta definizione su Rai HD. Nel 2014, in seguito al momentaneo abbandono di Wind, l'evento prende il nome di \"Music Awards\". Dal 2015 il programma riprende il nome di \"Wind Music Awards\" e torna a essere trasmesso dall'Arena di Verona, nuovamente in diretta. Dal 2016 torna a essere trasmesso in due serate con la differenza che una \u00e8 trasmessa in diretta e l'altra \u00e8 trasmessa in differita. Dal 2019 Wind abbandona la manifestazione. Il nuovo sponsor \u00e8 SEAT, di conseguenza la manifestazione assume la nuova denominazione \"SEAT Music Awards\".\nL'edizione 2020 sarebbe dovuta andare in scena i primi di giugno, tuttavia l'evento \u00e8 stato rimandato a causa dell'emergenza Coronavirus ed \u00e8 stata trasmessa a settembre andando in onda per la prima volta alla fine dell'estate. Anche per l\u2019edizione 2021 la trasmissione avviene a settembre sempre a causa dell\u2019emergenza coronavirus.\nSigla.\nA partire dal 2012 l'evento ha una sigla che \u00e8 una canzone che fa parte della scaletta della serata e che viene poi cantata dall'ospite. Nell'ordine le sigle sono state le seguenti canzoni:"}
{"id": "2405489", "revid": "24459738", "url": "https://it.wikipedia.org/wiki?curid=2405489", "title": "Max (software)", "text": ""}
{"id": "2405490", "revid": "320578", "url": "https://it.wikipedia.org/wiki?curid=2405490", "title": "Stazione di Serenella", "text": ""}
{"id": "2405495", "revid": "767487", "url": "https://it.wikipedia.org/wiki?curid=2405495", "title": "Lionel Billingy", "text": ""}
{"id": "2405498", "revid": "63727", "url": "https://it.wikipedia.org/wiki?curid=2405498", "title": "Mercedes-Benz W05", "text": ""}
{"id": "2405502", "revid": "339392", "url": "https://it.wikipedia.org/wiki?curid=2405502", "title": "ATP Tour World Championships", "text": ""}
{"id": "2405505", "revid": "1924342", "url": "https://it.wikipedia.org/wiki?curid=2405505", "title": "Alternative (album)", "text": "Alternative \u00e8 la seconda raccolta del gruppo musicale britannico Pet Shop Boys, pubblicata il 7 agosto 1995 dalla Parlophone.\nNella sua settimana di debutto \"Alternative\" vendette 16.710 copie nel Regno Unito Fu un album molto popolare esclusivamente per i fan dei Pet Shop Boys ma nonostante ci\u00f2 riusc\u00ec ad entrare nella Official Albums Chart alla seconda posizione.\nIl disco.\nConsiste in una raccolta dei loro b-side suddivisa in 2 dischi da 15 canzoni cadauno (in totale 30 canzoni), tutti in ordine cronologico (dal 1985 al 1994).\nIl titolo originale doveva essere \"Besides\", ma venne cambiato all'ultimo in quanto \"Besides\" venne usato come titolo di un album del gruppo musicale rock Sugar.\nLe primissime copie messe in commercio avevano una copertina fatta di ologrammi, la quale invertiva le due figure (rispettivamente il volto di Chris Lowe e il volto di Neil Tennant) della copertina ufficiale. \"Alternative\" fu un progetto che entusiasm\u00f2 molto i Pet Shop Boys stessi: in una intervista Tennant dichiar\u00f2 \u00abIn \"Alternative\" ci sono alcune delle nostre canzoni preferite e ci sembrava una buona idea riunirle tutte in un unico posto\u00bb.\nPer promuovere la raccolta i Pet Shop Boys ri-produssero il loro popolare brano \"Paninaro\" in una versione nuova intitolata \"Paninaro '95\" che divenne un singolo. Da notare, per\u00f2, che la versione di \"Paninaro\" inclusa in \"Alternative\" \u00e8 la versione originale del 1986.\n\"Alternative 2\".\nIn un'intervista radiofonica del 2009, Neil Tennant preannunci\u00f2 che i Pet Shop Boys avrebbero pubblicato una seconda raccolta di b-side nel 2010, progetto rimandato a febbraio 2012, con la pubblicazione di \"Format\"."}
{"id": "2405506", "revid": "1442080", "url": "https://it.wikipedia.org/wiki?curid=2405506", "title": "Open 13 2009 - Doppio", "text": "Il doppio dell'Open 13 2009 \u00e8 stato un torneo di tennis facente parte dell'ATP World Tour 2009.\nMartin Damm e Pavel V\u00edzner erano i detentori del titolo ma quest'anno hanno deciso di partecipare con differenti partner.\nMartin Damm ha fatto coppia con Robert Lindstedt, ma ha perso al 1\u00ba turno contro Arnaud Cl\u00e9ment e Micha\u00ebl Llodra.\nPavel V\u00edzner ha fatto coppia con Simon Aspelin, ma ha perso al 1\u00ba turno contro Julien Benneteau and Fabrice Santoro."}
{"id": "2405509", "revid": "110157", "url": "https://it.wikipedia.org/wiki?curid=2405509", "title": "Federazione di rugby a 15 della Bulgaria", "text": "La Federazione Rugby XV della Bulgaria (in bulgaro \"\u0411\u044a\u043b\u0433\u0430\u0440\u0441\u043a\u0430 \u0424\u0435\u0434\u0435\u0440\u0430\u0446\u0438\u044f \u043f\u043e \u0420\u044a\u0433\u0431\u0438\") \u00e8 l'organo che governa il Rugby a 15 in Bulgaria.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2405510", "revid": "633110", "url": "https://it.wikipedia.org/wiki?curid=2405510", "title": "I-58", "text": "I-58 era un sommergibile giapponese appartenente alla classe I-54. Entrato in servizio negli ultimi mesi del 1944, fu autore dell'affondamento dell'incrociatore pesante \"USS Indianapolis (CA-35)\". Venne affondato nel 1946 a cannonate dalla \"USS Nereus\".\nCostruzione e tecnica.\nLa costruzione del sommergibile \"I-58\" venne intrapresa presso il cantiere navale di Yokosuka il 26 dicembre 1942. Il battello fu varato il 30 giugno 1943, e completato il 7 settembre 1944.\nL'I-58 si differenziava dal capoclasse \"I-54\" per essere stato equipaggiato per il trasporto di 4 kaiten. Queste modifiche comportarono l'eliminazione del cannone da 140\u00a0mm sul ponte. Inoltre il sommergibile era equipaggiato con due radar: un Type 22, sistemato in cima all'hangar dell'aereo, ed un E27/Type 3 sul ponte.\nNel maggio 1945 l'unit\u00e0 fu ulteriormente modificata: la catapulta e l'hangar furono rimossi, ed il numero di kaiten aumentato a sei. Fu anche aggiunto uno snorkel ed il radar Type 22 fu spostato.\nStoria operativa.\nL'8 dicembre 1944, il sommergibile fu inquadrato nel gruppo Kongo, che aveva lo scopo di attaccare la flotta americana utilizzando i siluri umani. Di tale gruppo facevano parte, oltre al gemello \"I-56\", anche gli \"I-36\", \"I-47\", \"I-48\" ed \"I-53\". Successivamente fu assegnato anche ad altri gruppi (Tatara, Tamon), sempre per il lancio di siluri umani. Complessivamente il battello comp\u00ec 9 di queste missioni.\nTuttavia il maggior successo dell\"'I-58\" fu l'affondamento dell'incrociatore statunitense \"USS Indianapolis (CA-35)\", poco dopo la mezzanotte del 30 luglio 1945. L'attacco fu condotto da circa 1.500 metri, alle 23:26 del 29 luglio: il sommergibile lanci\u00f2 una salva di sei siluri, a intervalli di due secondi, e tarati alla profondit\u00e0 di quattro metri. Alle 23:35 tre siluri colpirono il bersaglio. Il comandante Hashimoto, visto che la nave era ormai immobilizzata, decise di portarsi alla profondit\u00e0 di 30 metri, per ricaricare i tubi con calma e magari condurre un secondo attacco ma quando poco dopo torn\u00f2 al periscopio, vide che la nave americana si era inabissata e decise di allontanarsi. Alle 3:00 comunic\u00f2 al comando di aver affondato una nave da battaglia della classe Idaho. Due giorni dopo tent\u00f2 l'attacco ad un mercantile da 9.000 tonnellate, ma non riusc\u00ec a colpirlo.\nNel settembre 1945 l\"'I-58\" si arrese a Kure alle forze Alleate. Il sommergibile fu ufficialmente radiato il 30 novembre successivo. Il 1\u00ba aprile 1946 si concluse la sua carriera: nell'ambito dell'operazione \"Road's End\", il sommergibile, dopo la rimozione di tutti gli equipaggiamenti ed i materiali utili, fu rimorchiato dalla nave appoggio per sottomarini \"USS Nereus\" in mare aperto e affondato a cannonate dalla nave stessa."}
{"id": "2405513", "revid": "717966", "url": "https://it.wikipedia.org/wiki?curid=2405513", "title": "Immaginazione", "text": "Per immaginazione, traduzione del termine \"eikasia\" (), s'intende la capacit\u00e0 di pensare, indipendentemente da ogni precisa elaborazione logica, il contenuto di un\u2019esperienza sensoriale, in occasione di un particolare stato affettivo e, spesso, riguardante un tema fisso.\nImmaginazione e conoscenza.\nNel rapporto tra immaginazione e conoscenza nella storia del pensiero si sono alternati momenti in cui si considerava la prima come positivamente accrescitrice e fomentatrice di conoscenza e periodi in cui si vedeva nell'immaginazione un elemento di turbativa e offuscamento della pura conoscenza razionale tale da essere considerata alla fine inutile o dannosa per il processo conoscitivo.\nIl termine immaginazione nella storia della filosofia \u00e8 coinciso ad un certo punto con quello di fantasia e solo nell'ultimo periodo della storia del pensiero le due parole sinonime vengono usate in modo differenziato.\nPlatone.\nPlatone pensava che la sede dell'immaginazione fosse il fegato che con la sua superficie lucida rispecchiava le immagini sensibili ricevute dall'esterno. Nella cosiddetta teoria della linea Platone distingue i quattro gradi della conoscenza dove l'immaginazione () (eikas\u00eca) non ha il significato di fantasia ma quello di saper cogliere le immagini percepite come verit\u00e0 inferiori a quelle sensibili ma che tuttavia sono nell'ambito della conoscenza:\nSecondo Platone infatti la riflessione delle immagini poteva originarsi sia dalle apparenze sensibili delle cose esterne sia per opera degli dei attraverso la divinazione dove prendevano forma le immagini trasmesse, riflesse dalla divinit\u00e0.\nAristotele.\nPer Platone dunque l'immaginazione pu\u00f2 essere sia \"terrena\" sia \"celeste\" mentre per Aristotele, coerentemente al suo carattere filosofico \"scientifico\", l'immaginazione \u00e8 sempre collegata all'immagine sensibile garantendo cos\u00ec il suo sussidio conoscitivo.\nL'immaginazione quindi \u00e8 \u00abun movimento prodotto dalla sensazione in atto\u00bb.\nL'immaginazione cio\u00e8, \u00e8 parte del processo conoscitivo poich\u00e9 essa contribuisce a formare concretamente l'immagine collegata all'oggetto percepito in base\nNel momento della sensazione in atto tuttavia l'immagine scompare perch\u00e9 viene sovrastata dalla forza e dalla intensit\u00e0 della percezione sensibile: al contrario quando i dati sensibili sono assenti prevalgono le immagini sotto forma di visioni: questo ad esempio accade nei sogni.\nLa concezione aristotelica dell'immagine, generata dall'immaginazione, come costantemente collegata all'attivit\u00e0 sensibile si prolunga per tutta la storia della filosofia antica che non esclude anche la tesi platonica, come accade con Plotino.\nPlotino.\nSecondo Plotino il processo di formazione delle immagini, cos\u00ec come lo descrive Aristotele, sbocca nell'intelletto che si avvale dell'immaginazione per elaborare i concetti. L'immaginazione infatti fa parte di quel variegato complesso delle cose sensibili che tende all'Uno: culmine neoplatonico di tutto il reale.\nAllora l'immaginazione non \u00e8 semplicemente una facolt\u00e0 umana ma un aspetto particolare dell'Essere come il \"nous\", l'intelletto, e la \"psiche\", l'anima.\nQuando dall'Uno promana, si forma, la variet\u00e0 degli enti sensibili questo avviene per gradi, secondo procedimento di mediazioni il cui ultimo scalino \u00e8 quello dell'anima e in questa il definitivo gradino dell'immaginazione che esalta e d\u00e0 forma alla materia.\nLa dottrina neoplatonica su questo aspetto prosegue nel pensiero antico con Sinesio di Cirene e nel Medioevo con Ugo di San Vittore che ripropone, nella sua opera \"De unione corporis et spiritus\", la teoria di Sinesio.\n\u00c8 nell'Umanesimo e nel Rinascimento che la dottrina neoplatonica sull'immaginazione viene ampiamente sviluppata da Marsilio Ficino e Giordano Bruno.\nGiordano Bruno.\nIn Bruno la teoria dell'immaginazione si collega alla mnemonica: un sapere universale dove tutte le particolari nozioni fanno capo a idee, \"t\u00f2poi\", cio\u00e8 a delle immagini che rimandano ad altre idee che l'immaginazione ha il potere di cogliere nella loro somiglianza e affinit\u00e0.\nSe in Aristotele l'immaginazione svolgeva una mediazione conoscitiva tra i sensi e l'intelletto, e in Platone era una facolt\u00e0 che metteva in rapporto il mondo delle idee con quello delle cose sensibili, in Bruno la capacit\u00e0 di formare immagini svolge il ruolo di una mediazione universale per la quale \u00abtutto forma ed \u00e8 formato da tutto\u2026 e noi possiamo essere portati a trovare, indagare, giudicare, argomentare, ricordarci di ogni cosa attraverso ogni altra.\u00bb\nEmpirismo.\nPer il pensiero inglese del Seicento, attento alla realt\u00e0 empirica, l'immaginazione, priva di ogni riferimento metafisico, come era in Bruno, \u00e8 confermata come la capacit\u00e0 di stabilire collegamenti anche tra le cose pi\u00f9 lontane ma, afferma Francesco Bacone, essa mette in opera \u00abmatrimoni e divorzi illegali\u00bb tra le cose.\nDa questo momento, per tutto il XVII secolo l'immaginazione, mescolata con le teorie estetiche barocche del \"wit\" (arguzia, ingegno), viene relegata nel campo esclusivo della poesia tranciando ogni rapporto con le potenzialit\u00e0 conoscitive razionali con le quali prima veniva connessa.\nImmaginazione e arte.\nLa connessione che si opera tra immaginazione ed arte nell'et\u00e0 moderna era del tutto esclusa nel mondo antico dove al pi\u00f9 si parlava di \"fantasia\", in particolare nell'et\u00e0 ellenistica, come la capacit\u00e0 del retore e del poeta di abbellire formalmente con immagini il discorso o la poesia.\nQuando nell'et\u00e0 moderna il pensiero scientifico si definisce e progredisce ulteriormente, la separazione tra conoscenza e immaginazione si approfondisce per cui quest'ultima viene assimilata alla fantasia, la facolt\u00e0 che crea la poesia.\nVico.\nRimangono ignorate nella filosofia del tempo le anticipazioni, rispetto al pensiero kantiano e a quello idealistico, di Giambattista Vico con la sua dottrina degli \"universali fantastici\": una concezione dell'immaginazione nel suo collegamento con la poesia e con la trasformazione delle forme del sapere espresso dalla societ\u00e0 nella storia.;\nHobbes.\nLa fantasia secondo Hobbes pu\u00f2 svolgersi nei limiti di quella che egli chiama \"discrezione\", nel senso originario del termine, cio\u00e8 la capacit\u00e0 di discernere, distinguere razionalmente tra idee e \"buon senso\" sociale. In tutto il periodo dell'empirismo inglese e poi dell'illuminismo, arte e poesia hanno una loro funzione solo con il rispetto della convivenza sociale. La fantasia cio\u00e8 non pu\u00f2 esprimersi nell'arte senza regole ma deve cercare una legittimazione nella considerazione sociale.\nKant.\nKant s'inserisce nel solco di questa concezione per cui arte e fantasia devono conformarsi alla convivenza sociale: altrimenti la fantasia diventa una \u00abimmaginazione che produce immagini senza volerlo\u00bb.\nIl \"fantastico\", gioca con la fantasia ma \u00e8 contemporaneamente \"giocato\" da essa.\nL'immaginativo dunque si controlla e pone limiti all'irreale mentre la fantasia talora deborda e opera in modo del tutto irrazionale.\nKant quindi riprende la teoria aristotelica della capacit\u00e0 conoscitiva della immaginazione e, entro certi limiti, quella neoplatonica della sua funzione unificatrice in grado di rendere manifesta la omogeneit\u00e0 tra le cose.\nKant distingue tra una:\nIn senso pi\u00f9 ampio nella \"Critica del giudizio\" il libero gioco dell'immaginazione, insieme all'intelletto e alla ragione, produce l'esperienza del bello e del sublime ma anche, con le concezioni kantiane del \"genio\" e del \"bello\" come simbolo della moralit\u00e0, anticipa le concezioni romantiche dell'idealismo di Fichte e Schelling.\nIdealismo.\nIn Schelling la funzione cognitiva dell'immaginazione diventa centrale nella sua dottrina svolgendo la funzione unificatrice del reale con l'ideale, della Natura con lo Spirito ed esprimendosi nell'arte che diviene organo della filosofia.\nCon Hegel per la prima volta l'immaginazione viene distinta dalla fantasia: la prima ha una semplice funzione riproduttiva di immagini, mentre la seconda ha una vera e propria capacit\u00e0 creativa poich\u00e9 essa \u00e8 \u00abimmaginazione simboleggiante, allegorizzante e poetante\u00bb.\nNell'ambito del romanticismo dell'immaginazione elabor\u00f2 una teoria approfondita soprattutto Friedrich Schlegel che la chiamava \"il respiro dell'anima\", attribuendogli una funzione teoretica e pratica di tutto il mondo dell'uomo in modo tale che la storia dell'autosviluppo della coscienza umana coincide con quella dell'immaginazione e dei suoi prodotti artistici.\nPer tutta la seconda met\u00e0 dell'Ottocento, dopo la crisi dell'idealismo, si attribuir\u00e0 all'immaginazione, con motivazioni diverse da quelle di Schlegel, proprio questa funzione: la possibilit\u00e0 di ricostruire la storia della coscienza dell'uomo attraverso le sue produzioni artistiche e le sue manifestazioni storiche.\nAi primi del Novecento Benedetto Croce nel \"Breviario di estetica\" (1913) conferma la distinzione tra fantasia e immaginazione, perch\u00e9 questa \u00e8 artistica e l'altra extra-artistica e Giovanni Gentile riprender\u00e0 la distinzione crociana affermando che la fantasia \u00ab\u00e8 puro sentimento e inattuale forma soggettiva dello spirito\u00bb.\nIl pensiero contemporaneo sull'immaginazione e sull'immaginario.\nNel Novecento un'elaborazione approfondita dell'immaginazione \u00e8 stata condotta dal giovane Jean Paul Sartre prima nell'opera \"L'immaginazione\" del 1936 e successivamente ne \"L'immaginario\" del 1940.\nSulle tracce della fenomenologia di Husserl, Sartre sostiene che l'immaginazione ha un potere \"irrealizzante\" nei confronti delle cose, tale che attraverso essa si realizza la capacit\u00e0 della coscienza di andare oltre la materialit\u00e0 e quindi di esprimere la propria libert\u00e0.\nQuesta concezione sartriana, ma basata su una ripresa utopica del marxismo e dell'hegelismo, \u00e8 anche in Ernst Bloch ma soprattutto avranno rilievo nel corso del Novecento due importanti teorie sull'immaginazione: quella di G. Bachelard, che si pu\u00f2 collocare nel mezzo tra la psicologia analitica di Jung e l'antropologia strutturalistica, e quella di Lacan che si fonda su una nuova interpretazione di Freud.\nL'immaginario.\nA cominciare da questi due autori assistiamo a una nuova terminologia: non si parla pi\u00f9 di immaginazione ma di \"immaginario\" intendendo non pi\u00f9 basare lo sguardo sulla facolt\u00e0 immaginativa quanto sui suoi prodotti: i miti, i sogni, la poesia cercando non tanto di interpretarli quanto piuttosto di analizzarli nella loro struttura interiore\nMentre Bachelard vede nell'immaginario qualcosa di complementare al pensiero scientifico per Lacan invece si deve trattare dell'immaginario in un modo del tutto nuovo: l'immaginario sarebbe il luogo psicologico delle false immagini che l'Io produce di se stesso, lo specchio dove si riflette non quello che siamo ma quello che vorremmo essere.\nQueste false immagini di s\u00e9 sono per\u00f2 inevitabilmente costrette a fare i conti con la realt\u00e0 generando continue sconfitte e delusioni. Se vogliamo ritrovare la vera storia dell'io dobbiamo invece collegarla a quello che Lacan chiama il \"simbolico\" rappresentato dal linguaggio e dalla sua valenza sociale.\nImmaginazione motoria.\nLo psicologo Stephen M.Kosslyn ha condotto studi approfonditi sulla percezione, scoprendo la dimostrazione che a livello neurocellulare l'immaginare visivamente delle cose non \u00e8 differente dal vederle. \nQuesto assunto \u00e8 la base della pratica di \"immaginazione motoria\" che consiste in una simulazione mentale di azioni e viene usata in ambito sportivo, riabilitativo, psicoterapico.\nStudi attuali.\nDi particolare interesse sono le riflessioni dello studioso Massimo Gerardo Carrese, fantasiologo di professione, che dal 2006 si occupa degli aspetti scientifici, umanistici, ludici e artistici della fantasia, dell'immaginazione e della creativit\u00e0. Facolt\u00e0 complementari che egli analizza nei suoi scritti, con un approccio interdisciplinare, in relazione alla percezione, all'associazione, alla fantasticheria e alla realt\u00e0. "}
{"id": "2405519", "revid": "15756", "url": "https://it.wikipedia.org/wiki?curid=2405519", "title": "Amelia Edith Barr", "text": "Dopo il matrimonio con William Barr nel 1850, si trasfer\u00ec negli Stati Uniti e si stabil\u00ec a Galveston, in Texas. Dopo la morte del marito, si stabil\u00ec a New York nel 1869 e l\u00ec inizi\u00f2 a scrivere per periodici religiosi e a pubblicare storie o romanzi pseudo-storici."}
{"id": "2405523", "revid": "1632387", "url": "https://it.wikipedia.org/wiki?curid=2405523", "title": "Skyforger (album)", "text": "Skyforger \u00e8 il nono album del sestetto finlandese Amorphis, prodotto nel 2009. Questo album chiude la trilogia di album ispirati dal Kalevala, poema finnico nazionale.\nTutti i testi sono stati scritti da Pekka Kainulainen e tradotti da Erkki Virta."}
{"id": "2405531", "revid": "1784492", "url": "https://it.wikipedia.org/wiki?curid=2405531", "title": "Federazione di rugby a 15 della Croazia", "text": "La Federazione Rugby XV della Croazia (in croato \"Hrvatski Ragbija\u0161ki Savez\") \u00e8 l'organo che governa il rugby a 15 in Croazia. Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2405533", "revid": "174925", "url": "https://it.wikipedia.org/wiki?curid=2405533", "title": "Tellure", "text": ""}
{"id": "2405537", "revid": "767487", "url": "https://it.wikipedia.org/wiki?curid=2405537", "title": "Yanni Live at Royal Albert Hall", "text": "Yanni Live at Royal Albert Hall \u00e8 il concerto live di Yanni."}
{"id": "2405538", "revid": "1991", "url": "https://it.wikipedia.org/wiki?curid=2405538", "title": "Vij\u00f1\u0101na", "text": ""}
{"id": "2405541", "revid": "110157", "url": "https://it.wikipedia.org/wiki?curid=2405541", "title": "Llano Uplift", "text": "Il Llano Uplift (letteralmente \"sollevamento di Llano\") \u00e8 una regione del Texas centrale caratterizzata da particolari formazioni geologiche circolari di roccia precambriana, principalmente granito. Si trova nella regione orientale dell'Altopiano Edwards, ad ovest del Texas Hill Country. "}
{"id": "2405542", "revid": "4175", "url": "https://it.wikipedia.org/wiki?curid=2405542", "title": "Federazione di rugby a 15 della Danimarca", "text": "La Federazione Rugby XV della Danimarca (in danese \"Dansk Rugby Union\") \u00e8 l'organo che governa il Rugby a 15 in Danimarca.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2405544", "revid": "124706338", "url": "https://it.wikipedia.org/wiki?curid=2405544", "title": "Ragogna", "text": "Ragogna (\"Ruvigne\" in friulano) \u00e8 un comune italiano sparso di abitanti del Friuli-Venezia Giulia, la cui sede comunale si trova nella frazione di \"San Giacomo\".\nGeografia fisica.\nIl comune occupa la porzione pi\u00f9 occidentale dell'anfiteatro morenico del Tagliamento che ne limita i confini a ovest: sulla riva del fiume confinano i comuni di Pinzano al Tagliamento e di Forgaria nel Friuli, mentre a sud e ad est si sviluppa il comune di San Daniele del Friuli.\nIn campagna ed in collina, l'altitudine \u00e8 compresa tra i 170\u00a0m ed i 210\u00a0m sul livello del mare, per salire fino a 512\u00a0m sul crinale del Monte di Ragogna, un rilievo autonomo che caratterizza l'intero territorio.\nL'alveo del Tagliamento scorre pi\u00f9 in basso fino a 120\u00a0m sul livello del mare, determinando un irripetibile paesaggio di rive alte, con prati, scoscesi, boschi e rocce emergenti.\nClima.\nDal punto di vista climatico il territorio \u00e8 caratterizzato da una situazione tipica della zona pedemontana, con precipitazioni abbondanti tutto l'anno (due massimi in primavera ed autunno) e da inverni relativamente miti (temperatura media 2\u00a0\u00b0C), estati con temperature medie diurne superiori a 25\u00a0\u00b0C e ridotte escursioni termiche notturne.\nTerritorio.\nIl territorio di Ragogna comprende il lembo Nord-Occidentale dell'anfiteatro morenico del Tagliamento venutosi a creare a causa dell'enorme deposito detritico formato in seguito all'ultima glaciazione, quella wurmiana (da 1000 a 10\u00a0000 anni fa). Il lento ritiro del ghiaccio e la morfologia della zona favorirono la formazione di numerosi laghetti - detti morenici - di cui al giorno d'oggi sopravvivono il Lago di Ragogna e il Lago di Cavazzo.\nTutta la zona \u00e8 caratterizzata dal punto di vista ambientale: in uno spazio ridotto si passa dal fiume alla pianura, al lago, alla collina e al monte\nMonte di Ragogna.\nHa il versante settentrionale a pendici scoscese, anticamente utilizzate in pascoli, frutteti e vigneti. \u00c8 caratterizzato dalla presenza di boschi - castagni, carpini, aceri, farnie, frassini, pini, tassi e faggi - attraversati da sentieri ideali per gli amanti di mountain bike e trekking.\nIl versante meridionale ha un pendio relativamente dolce, con prati e rimboschimenti di Pino Silvestre (Pinus sylvestris) e di Pino d'Austria (Pinus nigra).\nDi particolare rilevanza escursionistica risulta la rete sentieristica del percorso CAI e dei \"sentieri della Grande Guerra\", che avvolgono il monte in tutta la sua estensione e che permettono la visita alle pi\u00f9 importanti fortificazioni risalenti alla Prima Guerra Mondiale lungo le originali vie militari. Tra questi sentieri, da segnalare il \"sentiero storico delle creste\" che attraversa integralmente la dorsale e la \"mulattiera di arroccamento Las Cengles\", strada costruita dall'esercito italiano nel primo anteguerra per rifornire le postazioni sul monte lungo il dirupato versante settentrionale, a picco sul Fiume Tagliamento.\n\u00c8 presente anche una rete di percorsi denominati \"Trois di Aghe\" (\"sentieri dell'acqua\" in italiano), che collegano le varie fonti e fontane presenti sul territorio ragognese ed in particolare sul monte omonimo.\nInfine esiste una pista forestale che da Canodusso sale in quota fino a collegarsi con la strada principale in localit\u00e0 San Giovanni in Monte ed un osservatorio radio astronomico a quota 512\u00a0m.\nStoria.\nSecondo alcuni storici, la denominazione \"Reunia\", citata per la prima volta da Venanzio Fortunato - secolo VI - e da Paolo Diacono - secolo VIII - \u00e8 un termine di origine indoeuropea, etimologicamente legato alla presenza del fiume Tagliamento. La presenza pi\u00f9 antica sulla base delle ultime scoperte archeologiche risale al V millennio a.C., documentata da rinvenimenti di epoca meso-neolitica appartenuti ad una societ\u00e0 agricola sulle colline del lago. La zona risulta successivamente abitata nella tarda et\u00e0 del Bronzo.\nL'epoca romana \u00e8 documentata dalla presenza di numerose \"ville rustiche\" e per la presenza del guado sul Tagliamento - Tabine. \u00c8 in questo periodo che sorge a San Pietro di Ragogna il \"Castrum Reuniae\", Castello di Ragogna, fortificazione lungo la pedemontana friulana a difesa della strada romana che portava al Norico.\nIn epoca longobarda diventa un importante centro in cui si rifugiano le popolazioni in occasione della invasione degli Avari; dalla fortezza muove, intorno al 695, il nobile Ansfrido per usurpare il ducato del Friuli. Dei secoli successivi - VIII, IX, X, XI - non si hanno informazioni, ma alcune testimonianze artistiche di notevole interesse documentano l'importanza che riveste il sito in questi secoli.\nVerso il 1100 Ragogna risulta propriet\u00e0 della famiglia tedesca degli Eppenstein (Duchi della Carinzia), i quali nel 1218 cedono il feudo ai von Wallenstein di Carinzia che cambieranno il cognome in Ragogna. \u00c8 il momento del massimo splendore. Durante le lotte fra il Patriarca d'Aquileia e i duchi d'Austria, i Ragogna si schierano con questi ultimi diventando famosi soprattutto per numerose operazioni di brigantaggio, finch\u00e9 nel 1365 il castello viene espugnato dal Patriarca e la famiglia dei Ragogna viene allontanata con l'assegnazione del feudo di Torre di Pordenone.\nNel XV secolo Ragogna diventa propriet\u00e0 della Repubblica di Venezia; successivamente, nel 1503, i conti di Porcia acquistano il feudo ed il Castello che, restaurato, diventa una residenza secondaria. Il terremoto del 1511 e l'incendio del 1560 sono fatali: il sito viene abbandonato definitivamente alla fine del secolo XVIII e donato al comune. Con la venuta dell'Italia nel 1866 il Monte di Ragogna, per la sua posizione verso la pianura friulana, acquist\u00f2 di colpo una importanza strategica. ra il 1908 e il 1912 lo Stato Maggiore Italiano install\u00f2 postazioni di difesa sul Monte, mentre altre fortificazioni - ancora esistenti - risalgono all'occupazione Austro-Ungarica.\nNella prima guerra mondiale Ragogna e le sue vicinanze divennero teatro della \"battaglia di Ragogna\" ed il successivo \"sfondamento di Cornino\", svoltosi tra il 30 ottobre ed il 3 novembre del 1917, da collocarsi nell'ambito della ritirata di Caporetto. Durante questa fase le truppe imperiali che stavano velocemente avanzando nel territorio italiano vennero fronteggiate dal Corpo d'Armata Speciale, costituito fra il 26 ed il 27 ottobre 1917, dislocato lungo il medio Tagliamento e con il compito di rallentare l'avanzata Austro-germanica in modo da permettere al resto del Regio esercito di collocarsi sulla linea del Piave.\nLa difesa effettuata sul monte Ragogna si rivel\u00f2 efficace e permise all'esercito italiano di effettuare una ritirata efficace e consent\u00ec di completare la sistemazione del fronte del Piave, che da l\u00ec a poco sarebbe diventato la nuova prima linea.\nIn questa battaglia, di cui era risaputa l'inferiorit\u00e0 numerica di uomini e mezzi del Regio esercito, vi furono molti episodi di pugnace resistenza dei fanti italiani. Particolare la vicenda della Brigata Bologna che, assegnata alla difesa del monte Ragogna, dopo giorni di ininterrotto combattimento venne tagliata fuori ed isolata dall'esercito austro-germanico ed infine sopraffatta senza avere possibilit\u00e0 di fuga poich\u00e9 nel frattempo i genieri dell'esercito italiano fecero saltare il ponte di Pinzano, sul fiume Tagliamento, che in quei giorni era in piena.\nPer la rilevanza strategica la zona venne rioccupata militarmente durante la seconda guerra mondiale e fu sede di scontri nell'ambito della guerra di liberazione.\nMonumenti e luoghi d'interesse.\nNei pressi del Tagliamento, su uno sperone di roccia, in uno dei luoghi pi\u00f9 suggestivi e panoramici di Ragogna, si ergono i resti dell'antico castello di S. Pietro. La sua costruzione risale all'XI secolo. Solo recentemente, dopo molti anni di abbandono, \u00e8 stato sottoposto ad un accurato intervento di ristrutturazione che \u00e8 in fase di completamento. La vista migliore \u00e8 dalla strada che sale al monte: si possono vedere i resti della torre principale e delle mura di cinta, il cortile interno e la porta nord.\nSede dell'antica pieve, al suo interno sono visibili gli scavi archeologici dell'abside e del fonte battesimale (secolo XI), nonch\u00e9 un ciclo di affreschi sulla \"Genesi\" (secolo XIII).\nIn stile neogotico (1920), custodisce le opere d'arte provenienti dall'antica pieve del castello: un fonte battesimale - con putti che sostengono la coppa - appartenente alla scuola del Pilacorte, l'altare maggiore del secolo XVII, dietro questo l'altare della Santa Spina (la Chiesa, si dice, custodisce una reliquia, ovvero una delle spine della corona di Cristo) - secolo XVI - ed alcune pale del '700.\nDel secolo XVIII vi si accede tramite una scalinata di 90 gradini. Possiede nell'abside un ciclo di affreschi di Gianfrancesco da Tolmezzo (1502): Vergine fra gli Apostoli, S. Sebastiano e S. Antonio da Padova e dipinti di Domenico Fabris (1893) situati ai lati del coro - la Nativit\u00e0 e la Resurrezione - e sul soffitto della navata - l'Assunzione.\nQuesta chiesa, ricostruita dopo il terremoto del 1976, conserva un ciclo di affreschi risalenti all'XI secolo - Fuga in Egitto - di estremo interesse e rarit\u00e0.\nPoco distante si trovano i resti con gli scavi dell'antica chiesa (secoli X-XI).\nL'edificio, ricostruito dopo il terremoto, risale al secolo XII e conserva al suo interno un affresco della prima met\u00e0 del secolo XIV raffigurante episodi evangelici della storia di S.Giovanni con al centro l'Incoronazione della Vergine fra alcuni Santi.\nPoco distante i resti dell'antico romitorio - secolo XVIII - appartenuto ad alcuni eremiti.\nIn localit\u00e0 Muris, in via Nievo, si trova una interessante borgata con esempi di architettura spontanea. In localit\u00e0 San Pietro, via Castello ha mantenuto le caratteristiche urbanistiche del vecchio borgo nato a ridosso del Castello. In localit\u00e0 Pignano, in via Locatelli si trova un esempio di \"casa nobile\" friulana del secolo XVII con pianta a ferro di cavallo.\nSociet\u00e0.\nLingue e dialetti.\nA Ragogna, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Ragogna rientra fra le varianti appartenenti al friulano centro-orientale.\nGeografia antropica.\nFrazioni.\nIl comune \u00e8 costituito da 5 frazioni (fra parentesi la denominazione in friulano e nella variante locale): \nLe frazioni di San Giacomo, Villuzza e Pignano formano di fatto un unico agglomerato urbano (che in ipotesi potrebbe essere denominato \"Ragogna\"). San Pietro \u00e8 posta leggermente pi\u00f9 a ovest, vicino al Tagliamento, mentre Muris si trova pi\u00f9 isolata verso est.\nInfrastrutture e trasporti.\nIl territorio comunale di Ragogna \u00e8 attraversato dalla \"Strada Provinciale 5 \"Sandanielese\"\"\nIl comune \u00e8 servito da due autolinee della ditta SAF:\nLa stazione ferroviaria pi\u00f9 vicina, a 3\u00a0km, \u00e8 la Stazione di Pinzano posta sulla Ferrovia Gemona del Friuli-Sacile, collegata a Ragogna con autobus di linea.\nFra il 1889 e il 1955 a Ragogna era presente una stazione della tranvia Udine-San Daniele, la quale funse da importante volano per l'economia cittadina nella prima parte del Novecento.\nAmministrazione.\nIl sindaco \u00e8 Alma Concil sostenuta dalla lista civica \"Insieme per Ragogna\", in carica dal 2014 e rieletta alle elezioni del 26 maggio 2019 contro lo sfidante Nuto Girotto, leader della lista di centro civico e moderato \"Ragogna AlternAttiva\".\nSport.\nCalcio.\nLa squadra di calcio della citt\u00e0 \u00e8 l\"'A.S.D. Ragogna\" che milita nel girone B friulano di 1\u00aa Categoria."}
{"id": "2405545", "revid": "1833487", "url": "https://it.wikipedia.org/wiki?curid=2405545", "title": "Tito Scalo", "text": " \nTito Scalo \u00e8 una frazione del comune di Tito, con una popolazione di circa 1500 abitanti, situata a una decina di chilometri dal capoluogo Lucano. Ospita una delle aree industriali e commerciali pi\u00f9 importanti della regione Basilicata.\nCosteggia per la maggior parte della sua estensione l'autostrada RA5, raggiungibile tramite tre svincoli:\nOspita una stazione ferroviaria sulla linea ferroviaria Salerno-Potenza-Taranto, dal cui nucleo ha preso origine l\u2019intera estensione dell\u2019abitato odierno.\nTra i siti di interesse presenti nell\u2019area c'\u00e8 la Chiesa dell'Immacolata Concezione di Maria. \u00c8 la Chiesa Parrocchiale della frazione di Tito Scalo, distribuita in due diversi edifici: il primo, di forme e dimensioni modeste, pi\u00f9 antico, posto tra autostrada e SP94; il secondo, di recente pi\u00f9 costruzione, insiste sulla piazza della Repubblica ed \u00e8 capace di far fronte al notevole accrescimento della popolazione avvenuto negli ultimi decenni. All'interno di quest\u2019ultimo si custodisce un quadro della Madonna delle Grazie, un crocifisso ligneo scolpito ad Ortisei e due statue lignee (Madonna Immacolata e Sacro Cuore di Ges\u00f9) risalenti al 1930 circa. La chiesa si presenta in forme moderne e arredi sacri che abbelliscono il pubblico luogo di culto."}
{"id": "2405546", "revid": "35804", "url": "https://it.wikipedia.org/wiki?curid=2405546", "title": "Pensiero e azione", "text": ""}
{"id": "2405547", "revid": "539155", "url": "https://it.wikipedia.org/wiki?curid=2405547", "title": "Vlado Perlemuter", "text": "Biografia.\nNacque da una famiglia ebrea polacca in Lituania. All'et\u00e0 di tre anni perse l'uso dell'occhio sinistro a causa di un incidente. \nLa sua famiglia si stabil\u00ec in Francia nel 1907. Nel 1915, all'et\u00e0 di undici anni, venne accettato dal Conservatoire de Paris, dove studi\u00f2 prima con Moritz Moszkowski (1915-17) e poi con Alfred Cortot. All'et\u00e0 di quindici anni, si diplom\u00f2 in pianoforte dove vinse il primo premio suonando \"Th\u00e8me et variations\" di Gabriel Faur\u00e9 davanti al compositore (sebbene Faur\u00e9 fosse gi\u00e0 sordo a quell'epoca). Nel 1925 incontr\u00f2 Maurice Ravel, e nel 1927 studi\u00f2 tutte le opere di Ravel per pianoforte solo, direttamente con il compositore per un periodo di sei mesi. Da allora divenne uno dei maggiori interpreti della musica di Ravel. Nel 1929, suon\u00f2 l'intera opera di Ravel, per pianoforte solo, in due concerti ai quali presenzi\u00f2 lo stesso autore. \nNon interpret\u00f2 mai musica contemporanea, ad eccezione di quella di Ravel e del Concerto per pianoforte e orchestra n. 3 di Sergei Prokofiev. \nLa sua ammirazione per le opere di Charles Dickens, William Shakespeare, William Turner e John Constable lo spinse ad andare in Inghilterra nei primi anni trenta dove torn\u00f2 poi frequentemente per dei concerti. Tenne il primo recital alla Wigmore Hall nel 1938. Durante la seconda guerra mondiale, come ebreo ebbe problemi nella Francia occupata, venne ricercato dalla Gestapo, e a malapena riusc\u00ec a fuggire in Svizzera, dove visse fino al 1949. Nel 1951 entr\u00f2 come insegnante al Conservatoire de Paris, dove rimase fino al 1977. Insegn\u00f2 a studenti di ogni parte del mondo attratti dalla sua fama di pedagogo. \nNel 1958 venne invitato dalla \"Dartington Summer School of Music\" nel Devon, e vi ritorn\u00f2 diverse volte. Insegn\u00f2 anche alla \"Yehudi Menuhin School\". Fra le sue teorie vi era quella che un pianista non deve usare il pedale con il piede ma con l'orecchio, e deve esser capace di fare i \"crescendo\" senza fretta e i \"diminuendo\" senza rallentare.\nLa sua arte era caratterizzata da brillanti colori tonali e da un legato cantabile combinato ad una facilit\u00e0 assoluta di interpretazione. Coloro che lo ascoltarono dal vivo, dicono che le sue esecuzioni erano pervase da un incantevole tono sottile che le incisioni non riescono a trasmettere. Si avvicin\u00f2 a nuovi pezzi attraverso lo studio della mano sinistra, leggendo il pezzo dal basso verso l'alto. Prov\u00f2 i pezzi sempre lentamente, studiandoli sempre a mani separate. \nLa sua carriera internazionale si svilupp\u00f2 nell'arco di settanta anni e lo port\u00f2 a girare il mondo. Registr\u00f2 tutte le Sonate per pianoforte di Mozart, l'opera pianistica completa di Ravel, cos\u00ec come quella di Chopin, Beethoven, Mendelssohn, Schumann, Liszt e Faur\u00e9. Diede l'ultimo concerto all'et\u00e0 di 89 anni, con un recital di musiche di Ravel, alla \"Victoria Hall\" di Ginevra. Mor\u00ec nel 2002 all'et\u00e0 di 98 anni."}
{"id": "2405549", "revid": "1543377", "url": "https://it.wikipedia.org/wiki?curid=2405549", "title": "Sassari", "text": "Sassari (: , , toponimo in italiano e in sassarese, \"T\u00e0ttari\" in sardo) \u00e8 un comune italiano di abitanti, capoluogo della omonima provincia in Sardegna.\nAntica capitale del Giudicato di Torres e poi della repubblica sassarese, sede universitaria, arcivescovile e di sezione distaccata di corte d'appello, seconda citt\u00e0 dell'isola per popolazione.\nIn base alla legge regionale del 4 febbraio 2016, n. 2, ha dato vita, insieme ad Alghero, alla rete metropolitana del Nord Sardegna che include anche i comuni di Castelsardo, Porto Torres, Sennori, Sorso, Valledoria e Stintino.\nGeografia fisica.\nTerritorio.\nLa citt\u00e0 di Sassari \u00e8 il polo urbano storico del Capo di sopra dell'isola. Con i suoi 546,08\u00a0km\u00b2, \u00e8 il comune pi\u00f9 esteso della regione e il pi\u00f9 esteso d'Italia dopo Roma, Ravenna, Cerignola e Noto. Essa sorge su un tavolato calcareo declinante a nord-ovest verso il golfo dell'Asinara e la pianura della Nurra, mentre a sud-est il terreno \u00e8 prevalentemente collinare. Il territorio urbano e suburbano \u00e8 caratterizzato da valli e gole che incidono profondamente l'altopiano su cui \u00e8 adagiata la citt\u00e0. Coltivazioni ortive, oliveti e boschi circondano il centro urbano e costituiscono l'aspetto paesaggistico peculiare di tutto il settore orientale del territorio comunale.\nAppartiene al territorio di Sassari lo scoglio Businco.\nClima.\nSassari gode di un clima temperato caldo di tipo mediterraneo. Gli inverni sono relativamente miti e umidi, le estati calde e secche, ma ventilate. Le precipitazioni si concentrano soprattutto nei mesi invernali e autunnali. I dati pluviometrici differiscono a seconda dell'altimetria e della distanza dal mare, la media nel territorio comunale \u00e8 di 588,2\u00a0mm/anno, ma notevoli differenze si riscontrano nelle stazioni localizzate nell'area urbana e in particolare nei quartieri meridionali, fino a un massimo di 647,7\u00a0mm/anno presso la stazione meteorologica di Serra Secca, posta a 310 metri sul livello del mare. \nLe nevicate sono sporadiche ma non eccezionali. Le precipitazioni a carattere nevoso si concentrano generalmente nei mesi di gennaio e febbraio. Il clima dell'area di Sassari risulterebbe, secondo la rivista statunitense Weatherwise, tra i 10 pi\u00f9 confacenti alla specie umana. Pi\u00f9 precisamente viene collocata al 4\u00ba posto mondiale, tra le 10 citt\u00e0 con il clima pi\u00f9 piacevole.\nOrigini del nome.\nL'origine resta ignota e oggetto di speculazioni accademiche. L'odierno toponimo ricorre dalla met\u00e0 del XII secolo in diverse forme, fra quali \"Sassaris, Sassaro, Sasser, Sacer\" alternato con \"Thathari, Thathar, T\u00e1ttari\", essendo non raro il passaggio \"ss-th\" in sardo. Secondo Massimo Pittau troverebbe riscontro in altre localit\u00e0 sarde come Sassareddu (Olbia), Sassara (Genoni), sa S\u00e1ssara (Tonara), Sass\u00e1i (Olbia, Silius), Sassal\u00e1i (Samugheo), Sassalu (Osilo), Sassuni (Sanluri), Satz\u00e1i (Villagrande Strisaili) e sarebbe traducibile come \"ciottoli di fiume\" (\"s\u00e1ssari, s\u00e1tzari, s\u00e1tzeri, perda'e s\u00e1ssari, perda'e sassu, s\u00e1ssinu-a\") dal sardiano, antecedente al latino \"saxum\". Ci\u00f2 \u00e8 confermato dagli insediamenti, in epoca nuragica e prenuragica, nelle valli sassaresi, ricche di sorgenti e corsi d'acqua.\nStoria.\nPreistoria e storia antica.\nIl territorio di Sassari \u00e8 abitato dall'uomo sin dal periodo prenuragico come testimoniato dai resti di abitati neolitici, dalle numerose \"domus de janas\", dai menhir e dal dolmen di \"San Bainzu Arca\". Il monumento pi\u00f9 importante ed enigmatico di quel periodo \u00e8 per\u00f2 l'altare megalitico di Monte d'Accoddi, edificato dalle genti della cultura di Ozieri nel IV millennio a.C. e poi restaurato nel millennio successivo dalle popolazioni della cultura di Abealzu-Filigosa, che gli donarono il caratteristico aspetto a gradoni; il sito fu frequentato come luogo di sepoltura fino all'antica et\u00e0 del bronzo (cultura di Bonnanaro), quando era gi\u00e0 in rovina, per poi essere abbandonato definitivamente.\nNell'et\u00e0 dei nuraghi il territorio sassarese era fortemente antropizzato come dimostrato dall'alto numero di siti nuragici, pi\u00f9 di 150, suddivisi in nuraghi semplici e complessi, villaggi, tombe dei giganti e pozzi sacri. In epoca romana le campagne di Sassari erano costellate da numerose fattorie di propriet\u00e0 dei latifondisti della colonia di \"Turris Libisonis\", l'odierna Porto Torres. \nLe origini della citt\u00e0 e il Libero Comune.\nLe origini dell'attuale abitato di Sassari sono da ricercare nell'Alto Medioevo, quando la popolazione della citt\u00e0 costiera di Turris Libisonis gradualmente si rifugi\u00f2 verso l'interno, a causa delle incursioni dei pirati saraceni. Intorno al XI-XII secolo sorgevano nei suoi dintorni altre \"ville\", poi scomparse, come Silki, Bosove, Enene e Kiterone.\n\u00c8 solo nel 1131 che la citt\u00e0 viene menzionata per la prima volta in riferimento a un tale Jordi de Sassaro, servo di Bosove, mentre nel 1135 viene citata la chiesa di San Nicola (\"Sancti Nicolai de Tathari\"). Queste informazioni circa la citt\u00e0 provengono dal Condaghe di San Pietro di Silki, codice medievale scritto in logudorese e compilato dal 1165 al 1180, ma contenente anche atti pi\u00f9 antichi risalenti al secolo precedente.\nFu l'ultima capitale del Giudicato di Torres, e nel 1294 diviene Libero Comune, confederato a Genova (dopo un primo periodo filo-pisano), a seguito della promulgazione degli Statuti Sassaresi. Questo corpus di leggi, redatto sia in latino che in sardo logudorese, regolava l'organizzazione ed il funzionamento della citt\u00e0: dall'urbanistica, alle attivit\u00e0 economiche, alla giustizia. Gli statuti sassaresi sono uno dei documenti identitari pi\u00f9 importanti non solo per la citt\u00e0 di Sassari, ma per l'intera isola. \u00c8 in questo periodo che, contesa fra le repubbliche marinare, Sassari si dot\u00f2 delle prime mura e torri.\nSassari aragonese e spagnola.\nAlla notizia dell'intervento aragonese, la borghesia cittadina si avvicin\u00f2 ai reali d'Aragona, presentando nel 1323 una propria delegazione alla corte dell'infante Alfonso e offrendosi di essere parte del nascente Regno di Sardegna. Sassari contava all'epoca circa 10.000 abitanti.\nCiononostante i sassaresi mal tollerarono la sudditanza e la scarsa autonomia; cos\u00ec, sotto la spinta della Repubblica di Genova e dei Doria, la citt\u00e0 si ribell\u00f2 ai catalano-aragonesi, dando inizio ad un periodo di rivolte popolari che culmin\u00f2 nell'espulsione degli abitanti e la loro sostituzione con sudditi catalani; tentativo di colonizzazione che tuttavia diede scarsi risultati. Divenuta citt\u00e0 regia nel 1331, Sassari fu poi conquistata dagli Arborea durante la guerra sardo-catalana; la citt\u00e0 fu infatti l'ultima capitale del Giudicato di Arborea dal 1410 al 1420, fino alla vendita dei diritti di quest'ultimo da parte dell'ultimo giudice Guglielmo III di Narbona al re d'Aragona Alfonso V il Magnanimo per 100.000 fiorini d'oro. Gli aragonesi costruirono il castello di Sassari con lo scopo principale di difendersi dalle rivolte degli stessi sassaresi; esso venne demolito nel 1877 per decisione del Consiglio comunale, in quanto simbolo dell'oppressione straniera e dell'oscurantismo religioso, essendo stato sede dell'Inquisizione spagnola. I resti del castello, comprendenti le fondazioni e due corridoi dell'antemurale cinquecentesco che ospitava le artiglierie, sono stati recentemente riportati alla luce e sono visitabili nell'omonima piazza.\nTra la fine del XV e gli inizi del XVI secolo Sassari visse un periodo di grave crisi economica e sociale. Nel 1527-28 venne ripetutamente invasa e saccheggiata dai francesi guidati da Renzo degli Anguillara; le continue incursioni piratesche nel Mediterraneo impoverirono l'economia cittadina, basata sul commercio, e diverse epidemie uccisero molti dei suoi abitanti.\nNella seconda met\u00e0 del XVI secolo la citt\u00e0, che ospitava una folta comunit\u00e0 c\u00f2rsa, si risollev\u00f2 dopo anni di crisi, rinacque culturalmente, rifiorirono le arti, grazie all'introduzione della stampa, si diffuse il pensiero umanistico, grazie anche all'opera di Giovanni Francesco Fara e del vescovo Salvatore Alepus.\nTra i pittori che svolsero la loro attivit\u00e0 in citt\u00e0, a quel tempo, sono da menzionare Giovanni Muru, il Maestro di Ozieri (Giovanni del Giglio), Andrea Lusso, il fiorentino Baccio Gorini e vari artisti di scuola fiamminga.\nNel 1562 venne istituito uno studio generale, aperto dai gesuiti, che, nel 1617, port\u00f2 alla fondazione della prima universit\u00e0 della Sardegna, cui contribuirono, fra gli altri, Alessio Fontana, funzionario della cancelleria di Carlo V, che, nel 1558, nel proprio testamento lasci\u00f2 i suoi beni alla municipalit\u00e0 per l'istituzione dell'Ateneo, e l'arcivescovo Antonio Canopolo, che nel 1611 fond\u00f2 un Seminario Tridentino (con annesso Convitto per esterni), per la diocesi di Oristano, affidato ai gesuiti e oggi evolutosi in Convitto Nazionale \"Canopoleno\".\nLa cosiddetta \"lotta per il primato\" acu\u00ec la rivalit\u00e0 con la citt\u00e0 di Cagliari; la competizione tra Sassari e la capitale del Regno di Sardegna porter\u00e0 i sassaresi a rivendicare il diritto ad avere un Parlamento nella propria citt\u00e0, e la sede del Sant'Uffizio dell'Inquisizione.\nNel 1582 la citt\u00e0 viene colpita da una grave epidemia di peste con la decimazione della popolazione a seguito di questa e di altre epidemie. L'ultima fase della dominazione spagnola comporta anni di decadenza per Sassari e per tutta la Sardegna, visto il minor interesse verso l'isola da parte degli iberici, dopo che la Corona di Spagna aveva iniziato la sua espansione nel Nuovo Mondo.\nSassari sabauda.\nCol trattato di Utrecht nel 1713, inizia la breve dominazione austriaca. Pochi anni dopo nel 1720, la Sardegna passa ai Savoia. Sul finire del XVIII secolo in citt\u00e0, sulla scia dei sommovimenti locali e della diffusione delle idee della Rivoluzione francese, la nobilit\u00e0 sassarese sfrutta l'occasione per chiedere al re l'autonomia da Cagliari. Questo provoc\u00f2 la reazione di quest'ultima, che cerc\u00f2 l'appoggio dei vassalli locali, e degli abitanti di tutto il Logudoro per manifestare in citt\u00e0 il 28 dicembre 1795 cantando il famoso inno Su patriotu sardu a sos feudatarios.\nIl ViceR\u00e9 Filippo Vivalda, preoccupato di una possibile degenerazione in rivolta invi\u00f2 a Sassari Giovanni Maria Angioy, funzionario e giudice della Reale Udienza, con la carica di \"altern\u00f2s\", ovvero rappresentante del Governo con delega dei poteri viceregi, dove fu accolto come un liberatore trionfante. Angioy cerc\u00f2 per tre mesi di riconciliare feudatari e vassalli, ma resosi conto del diminuito interesse e sostegno governativo e cagliaritano, lavor\u00f2 ad un piano eversivo con emissari francesi, mentre Napoleone Bonaparte invadeva l'Italia. Tuttavia venendo meno ogni possibile appoggio esterno con l'Armistizio di Cherasco e la Pace di Parigi, decise di effettuare una marcia antifeudale su Cagliari ma dal Vicer\u00e9 gli vennero revocati i poteri, e dovette arrestare la marcia dopo esser stato abbandonato da molti sostenitori all'accoglimento reale delle cinque richieste degli Stamenti Sardi, fuggendo a Parigi.\nRistabilito il controllo, i Savoia sedarono il dissenso senza tuttavia far cessare del tutto le rivolte e dissidi che continuarono sporadici fino alla met\u00e0 dell'Ottocento, come nel 1833 quando il patriota sassarese Efisio Tola venne fucilato a Chamb\u00e9ry perch\u00e9 accusato di essere vicino agli ideali della Giovine Italia di Giuseppe Mazzini.\nFra la fine del XVIII e tutto il XIX secolo, si vive un'era di rinascita culturale e urbanistica, l'Universit\u00e0 viene riaperta, la citt\u00e0 dopo cinque secoli si espande oltre il tracciato delle Mura di Sassari, fortificazioni pisane trecentesche, (quando in concomitanza di un'epidemia di colera venne dato il permesso di abbatterle in grande parte, dando cos\u00ec sfogo ad un abitato che era divenuto estremamente compatto e denso), si costruiscono nuovi quartieri, prendendo come modello la nuova capitale del regno, cio\u00e8 Torino, con strade a maglia ortogonale, viene realizzato il nuovo ospedale, le carceri, il teatro civico, scuole e piazze, la rete ferroviaria e fognaria, l'illuminazione a olio, e pi\u00f9 avanti, a gas, il vicino Porto di Torres, viene ristrutturato, si attivano i primi collegamenti navali di linea tra il porto sardo e Genova, con l'impiego di navi a vapore, come il Gulnara, prima imbarcazione che utilizzava questo tipo di propulsione, in Italia. La citt\u00e0 si apre ad importanti attivit\u00e0 imprenditoriali, l'industriale sassarese Giovanni Antonio Sanna, acquisisce la miniera di Montevecchio, si crea un'area industriale a ridosso della nascente ferrovia, diventa la seconda citt\u00e0 italiana per la produzione del cuoio. La nuova espansione urbanistica segu\u00ec uno sviluppo geometrico regolare, costretto a fertili compromessi con la realt\u00e0 del territorio e gli eventi storici. L'asse centrale, il corso Vittorio Emanuele, venne prolungato dando vita a via Roma, strada principale del quartiere umbertino.\nSassari contemporanea.\nNel Novecento, i successivi piani regolatori ampliarono la griglia inserendo nuovi assi generatori verso le principali emergenze architettoniche dei dintorni, estendendo l'abitato oltre i limiti delle valli e procedendo con diverse zonizzazioni a carattere residenziale e commerciale. Passando indenne la seconda guerra mondiale e scampando a tre bombardamenti programmati che fecero cadere una sola bomba nei pressi della stazione causando una vittima, e diventando repubblicana suo malgrado avendo confermato la fedelt\u00e0 alla monarchia sabauda col 71,7% dei voti, la citt\u00e0 crebbe principalmente per la migrazione dall'entroterra, grazie al costante afflusso dai paesi del nord Sardegna, esercitando una forte influenza nella vita pubblica italiana, sia in campo militare grazie alla Brigata Sassari, sia nelle vicende politiche (vedansi i Presidenti della Repubblica Italiana Antonio Segni e Francesco Cossiga), molti dei quali legati all'episodio dei cosiddetti giovani turchi. Sassari \u00e8 capoluogo della pi\u00f9 grande provincia d'Italia e il quinto comune italiano per estensione territoriale con una superficie di 546 km\u00b2. Raggiungendo una popolazione di 130.000 abitanti, in leggera ma costante crescita, Sassari resta la seconda citt\u00e0 dell'isola e il centro di riferimento del Capo di sopra.\nSimboli.\nIl Comune di Sassari ha come segno distintivo lo stemma storico concesso con Regio Diploma del 15 gennaio 1767 dal Re Carlo Emanuele III e confermato dal Regio Decreto del 10 aprile 1936.\nLo scudo \u00e8 inoltre cimato dalla corona marchionale, ornato da due fronde di palma ai lati e accompagnato da due cavalli quali onorificenze al podest\u00e0 Cavallino de Honestis sotto cui Sassari si rese un libero Comune. Le torri riprendono la simbologia del Giudicato di Torres e della citt\u00e0 di Turris Libisonis o Porto Torres. Fino al 1766, come nei sigilli di altre citt\u00e0 sarde, permanevano le insegne della signoria iberica. Queste vennero poi sostituite dietro suggerimento del Ministro Giovanni Battista Lorenzo Bogino negli stemmi con la Croce di Savoia, anche nel caso di Bosa, Cagliari, Oristano e Alghero (che la rimosse nel 1991 per tornare ai colori iberici). La \"corona marchionale\" venne invece riservata solo a Cagliari e a Sassari.\nOnorificenze.\nSassari, gi\u00e0 libero Comune, ottenne il titolo di citt\u00e0 regia il 20 agosto 1331, terza citt\u00e0 nell'isola pochi anni dopo Iglesias (come \"Villa di Chiesa\") e Cagliari (come \"Castel de C\u00e0ller\" e in seguito solo \"C\u00e0ller\"), che l'avevano ottenuto il 7 giugno e il 25 agosto del 1327.\nTale titolo fece seguito al diritto di mantenere i propri statuti comunali, ottenuto il 7 maggio 1323 da Giacomo II di Aragona, sebbene mutati nell'estensione dei privilegi barcellonesi. La citt\u00e0, ammessa cos\u00ec all'unione perpetua alla Corona, fond\u00f2 il proprio status giuridico sugli speciali privilegi concessi dal sovrano. Questo port\u00f2 ad una mutazione del diritto locale in favore di quello straniero, dove al modello comunale podestarile italiano venne sostituito il modello barcellonese: alla figura del podest\u00e0 venne affiancata quella del vicario, limitandone la precedente totale giurisdizione, la nomina come la retribuzione divenne regia, la carica a tempo indeterminato e aperta anche ai feudatari. La carica di Governatore poi si intese estesa all'intero Capo di sopra.\nMonumenti e luoghi d'interesse.\nAree naturali.\nIn citt\u00e0 sono presenti vari giardini e parchi, fra i quali i giardini pubblici situati al centro della citt\u00e0 fra viale Pasquale Stanislao Mancini e corso Margherita di Savoia, i giardini di via Venezia, i giardini di Monte Rosello, i giardini di via Di Vittorio nel quartiere di Luna e Sole, i giardini di Li Punti, il parco di Monserrato (del XVII-XIX secolo) recentemente restaurato e situato tra la SS 131 e l'asse viario di via Budapest, il parco di Baddimanna, grande pineta nel quartiere di Monte Rosello, e il parco di Bunnari, recentemente riqualificato, che offre un centro polifunzionale, una piscina, la ricostruzione di un villaggio nuragico e i due laghi artificiali del Bunnari, ora in secca.\nInoltre:\nSociet\u00e0.\nEtnie e minoranze straniere.\nAl 31 dicembre 2018 a Sassari risultavano residenti cittadini stranieri. Le principali nazionalit\u00e0 d'origine sono:\nLa Provincia vanta il primato di rilascio di permessi di soggiorno per residenza elettiva con una media del 18,1%, contro una regionale del 14,4% e una nazionale di appena l'1,7%. \u00c8 alta la percentuale di stranieri che svolgono un lavoro autonomo, pari al 20,2% contro una media nazionale del 7%, che pone Sassari, e tutta la Sardegna, al primo posto tra le regioni con maggiore imprenditorialit\u00e0 da parte dei nuovi cittadini. I principali settori di occupazione da parte degli stranieri sono l'alberghiero, i servizi alle imprese, le costruzioni, il commercio e i trasporti.\nLingue e dialetti.\nOltre all'italiano, espresso comunemente nella variante regionale con innesti locali, come nei tre comuni confinanti verso nord si parla il sassarese, lingua di transizione tra il sardo e il corso, essendo non del tutto assimilabile a nessuna delle due e caratterizzata da una componente fondamentale corsa fortemente influenzata dal contiguo sardo logudorese. Le citt\u00e0 di Porto Torres, Stintino e Sorso condividono con Sassari la lingua, detta anche \"turritano\" dal nome del Giudicato di Torres. A Sennori, paese di lingua sarda logudorese, si ha la peculiarit\u00e0, data la vicinanza con Sorso e Sassari, di avere al plurale solo sostantivi di genere maschile, proprio come nel turritano. L'uso della lingua sassarese si estende poi nella restante fascia costiera fino alla foce del Coghinas, nella sua variante castellanese di transizione verso il gallurese, nei comuni di Castelsardo, Tergu e Sedini. Nella citt\u00e0 di Sassari, tuttavia, non \u00e8 mai venuto meno l'uso della preesistente lingua sarda e specificamente logudorese, le cui testimonianze moderne pi\u00f9 pregiate si trovano sia nei numerosi e preziosi documenti archivistici della Diocesi sia componimenti pi\u00f9 pregiati degli scrittori del XVI secolo.\nSull'origine del sassarese vi sono varie teorie. Per esempio, lo storico sassarese Enrico Costa scrive \u00abai Pisani dobbiamo anche il nostro dialetto, che per la maggior parte \u00e8 quasi lo stesso che vi si parla oggi - una specie di toscano del secolo XIII - corrotto pi\u00f9 tardi da un po' di corso e da molto spagnuolo\u00bb, mentre per lo studioso Mario Pompeo Coradduzza \u00abil sassarese deriva dalla lingua italiana e, pi\u00f9 precisamente, dal toscano antico, poi trasformatosi lentamente in dialetto popolare fin dal secolo XII, quando ancora i borghesi e i nobili parlavano in sardo logudorese. Durante l'et\u00e0 del Libero Comune (1294 - 1323), il dialetto sassarese non era altro che un pisano contaminato, al quale si aggiungevano espressioni sarde, corse e spagnole; non \u00e8 quindi un dialetto autoctono, ma continentale e, meglio determinandolo, un sotto - dialetto toscano misto, con caratteri propri, diverso dal gallurese di importazione corsa\u00bb: entrambi non sembrano propendere per un'influenza pi\u00f9 rilevante del sardo rispetto ad altri apporti linguistici.\nSecondo il linguista Mauro Maxia, il fondo toscano del sassarese deriva invece dalla lingua corsa, importata dalle numerose famiglie c\u00f2rse che si stabilirono in citt\u00e0 a partire dal periodo giudicale e che nel XVI secolo avrebbero costituito la maggioranza della popolazione cittadina. Le influenze toscane sul sassarese, evidenziate da altri studiosi, sarebbero quindi indirette e riconducibili alla secolare dominazione pisana della Corsica.\nPer Antonio Sanna, la lingua che nacque a Sassari divenne patrimonio della popolazione e della classe mercantile, venendo oggi considerata un idioma a s\u00e9 stante. Anche il linguista Leonardo Sole rimarca come il sassarese sia una lingua a s\u00e9 stante sostanzialmente di origine sarda, tesi ripresa da altri studiosi tra cui Massimo Pittau.\nTradizioni e folclore.\nFaradda di li candareri.\nIl 14 agosto a Sassari \u00e8 \"festha manna\", ovvero \"festa grande\": la citt\u00e0 \u00e8 attraversata dalla \"Faradda di li candareri\" (discesa dei candelieri), una processione che viene conclusa da una cerimonia sacra per sciogliere il voto alla Vergine Assunta che, nel XVI secolo salv\u00f2 la citt\u00e0 dalla peste, che vede i cittadini distribuiti tra i diversi gremi (corporazioni medievali di arti e mestieri), portare sulle spalle i candelieri riccamente ornati per le vie della citt\u00e0, danzando fino alla chiesa di Santa Maria di Betlem.\nTale festa \u00e8 molto sentita dalla popolazione che per l'evento si riversa per le vie del centro storico dal primo pomeriggio sino a tarda notte. Le varie piazze sono invase da musica e canti ma dominante rimane il rimbombo dei tamburi che accompagna la \"discesa\" dei gremi con i candelieri in spalla.\nLa Cavalcata Sarda.\nDal 1711, anno citato da Enrico Costa, la citt\u00e0 \u00e8 teatro anche della Cavalcata sarda, che dal 1951 \u00e8 organizzata con cadenza annuale nella penultima domenica di maggio. La manifestazione, a carattere laico, consiste nella sfilata di gruppi folcloristici provenienti da varie zone della Sardegna che, appiedati o a cavallo e indossando i propri costumi tradizionali, mostrano al pubblico aspetti etnografici ed enogastronomici della cultura sarda.\nFesta del Voto.\nMolto sentita \u00e8 la cosiddetta \"Festa del Voto\", che si svolge l'ultima domenica di maggio, in ricordo del voto che, durante l'ultima guerra mondiale, fece l'allora arcivescovo di Sassari, Arcangelo Mazzotti, davanti all'antico simulacro della Madonna delle Grazie di San Pietro in Silki, trasportato, nel 1943, per un settenario di preghiera speciale nella Primaziale cittadina nonostante i timori dei bombardamenti. L'arcivescovo promise solennemente che ogni anno si sarebbe svolta una processione, dal duomo alla chiesa di San Pietro, se Sassari fosse stata risparmiata. In citt\u00e0 in effetti non si sub\u00ec alcun bombardamento ma solo pochi danni irrilevanti alla Stazione Ferroviaria, al contrario di Alghero o Cagliari.\nCostume tradizionale.\nNel 2002 \u00e8 stato ricostruito un costume tradizionale, quello rosso degli ortolani di Sassari, sulla base della documentazione iconografica esistente, per quanto frammentaria e lacunosa, e facendo riferimento all'immigrazione popolare dal Logudoro, specie dai centri prossimi alla citt\u00e0.\nCultura.\nUniversit\u00e0.\nL'Universit\u00e0 degli Studi di Sassari istituita tra il 1562 e il 1617 \u00e8 tradizionalmente vocata allo studio del diritto, dell'agraria e della veterinaria, con posizioni di rilievo nella classifica stilata annualmente dal Censis, che considera come fattori di valutazione produttivit\u00e0, capacit\u00e0 d'attrazione, qualit\u00e0 della ricerca, offerta formativa e relazioni internazionali. Sassari \u00e8 sede di un master in giornalismo riconosciuto dall'Ordine dei giornalisti e dalla Federazione Nazionale Stampa Italiana. Nel 2012 l'universit\u00e0 sassarese ha celebrato i suoi primi 450 anni di storia e per l'occasione il 21 febbraio il presidente della Repubblica Giorgio Napolitano \u00e8 andato appositamente a Sassari per visitare l'ateneo cittadino.\nLa citt\u00e0 \u00e8 anche sede di un'accademia di belle arti e di un conservatorio di musica.\nNei giorni 4 e 5 dicembre 2014 l'Universit\u00e0 di Sassari ha ospitato la dodicesima edizione del Premio nazionale dell'innovazione.\nScuole secondarie.\nSono presenti diversi istituti di istruzione secondaria superiore, ad indirizzo umanistico, scientifico, tecnico e professionale:\nMedia.\nStampa.\nIl quotidiano storico della citt\u00e0 \u00e8 La Nuova Sardegna, fondato nel 1891 da Enrico Berlinguer, nonno dell'omonimo segretario del PCI, e ora della societ\u00e0 DBInformation spa. Negli ultimi decenni, diversi editori hanno tentato senza successo l'apertura di un secondo quotidiano cittadino, come il \"Quotidiano di Sassari\" negli anni novanta, Il Sardegna Rosso appartenente del gruppo E Polis, fondato nel 2005 e chiuso nel 2010, infine l'edizione locale di Metro attiva dal 2010 e fermata nell'estate 2012.\nFra i periodici attivi troviamo \"L'Occasione\" dal 1982, \"Sassari &amp; Hinterland\" dal 1996, \"Piazzaffari\" dal 1998, \"Qui Sardegna Nord\" dal 2001, e SassariCity dal 2012.\nFino al 2012 si stampava \"Il sassarese\", fondato nel 1973, fino alla scomparsa del direttore e fondatore Pino Careddu nel gennaio 2008 si stampava \"Sassari Sera\", fondato nel 1961 e fino al 1886 si stampava il periodico La Stella di Sardegna, fondato nel 1875 da Enrico Costa. In citt\u00e0 sono presenti diversi editori, fra cui \"Carlo Delfino Editore, Tipografia Gallizzi, Edizioni Segnavia, Isola Felice, Composita, Stampacolor, EDES Edizioni Democratiche Sarde, J. Webber Editore\" e \"Mare Nostrum Editrice\".\nTelevisione.\nIn citt\u00e0 \u00e8 presente una sede distaccata della Rai, di Videolina e gli studi delle emittenti Canale 12, TeleG\u00ec, LiberaTV, TeleSassari.tv.\nRadio.\nTra le emittenti radiofoniche gestite per intero a livello locale si segnalano Radio Antenna 2000.\nTeatro.\nSono attualmente presenti cinque teatri: il Teatro Verdi, il Teatro Ferroviario, il Teatro Civico, il Teatro Smeraldo e il nuovo Teatro Comunale. \nEsiste una lunga tradizione di recitazione in vernacolo sassarese, con decine di spettacoli in cartellone ogni anno e diverse compagnie attive, fra cui \"Paco Mustela\", \"La Quinta\", \"La Frumentaria\" e \"Teatro Sassari\". Altre compagnie attive in citt\u00e0 sono la \"Compagine Teatrale Ouroboros\", i \"Meridiano Zero\", \"Theatre En Vol\", \"S'Arza\" e \"Gurdul\u00f9 Teatro\" oltre a un Teatro Stabile d'innovazione per l'infanzia e la giovent\u00f9 (ex teatro ragazzi) della compagnia \"La botte e il cilindro\" e dal 2007 un teatro di prosa in lingua italiana, \"Arts Tribu\".\nCinema.\nLa citt\u00e0 \u00e8 sede dal 2006 del Sardinia Film Festival, premio cinematografico internazionale dedicato al cortometraggio. Nel 2012 le opere presentate, tra cui cortometraggi di fiction, animazione, documentari, videoarte e sperimentali, sono state circa mille, rappresentate da registi provenienti da sessanta nazioni.\nNel 2000 \u00e8 stato girato in citt\u00e0 il film \"Un delitto impossibile\" del regista Antonello Grimaldi tratto dal romanzo \"Procedura\" di Salvatore Mannuzzu, gi\u00e0 vincitore del premio Viareggio. \nNel 2007 il regista Malachi Bogdanov ha girato interamente nel centro storico di Sassari \"The Mandrake Root\", dall'opera di Machiavelli \"La mandragola\". \nNel 2013 \u00e8 stato girato in citt\u00e0 il film drammatico \"Perfidia\", del regista sassarese Bonifacio Angius, che ha partecipato all'edizione 2014 del Festival di Locarno.\nIn citt\u00e0 sono state girate alcune scene del film d'esordio del trio comico Pino e gli Anticorpi Bianco di Babbudoiu, uscito nelle sale cinematografiche nel marzo del 2016.\nMusica.\nFra i principali cantautori in sassarese troviamo Ginetto Ruzzetta, Tony Del Dr\u00f2, Giovannino Giordo, Franco Russu, Trio Latte Dolce e i gruppi Trio Folk \"Sassari in casthurina\" e La cumpagnia. In citt\u00e0 si sono sviluppati gruppi di musica leggera di fama nazionale, come i Bertas e i Tazenda, che hanno partecipato al Festival di Sanremo, pi\u00f9 altri gruppi come il Coro degli Angeli. In ambito jazz spicca il musicista, compositore e membro della prestiggiosa Recording Academy (Grammy Awards) Roberto Tola, passato alla ribalta della critica internazionale negli ultimi anni, grazie a molteplici premi internazionali vinti per la sua attivit\u00e0 musicale, in tutto il mondo, fra cui l'Independent Music Awards, l'Hollywood Music Awards ed il Global Music Awards.\nSassari offre inoltre un panorama di associazioni che hanno ricevuto importanti riconoscimenti a livello internazionale, come il Corpo bandistico Luigi Canepa, la pi\u00f9 antica formazione bandistica sassarese, fondato alla met\u00e0 del 1800 come banda civica dallo stesso illustre compositore, l'Associazione Corale Luigi Canepa il pi\u00f9 antico gruppo corale in Sardegna, l'Associazione polifonica Santa Cecilia e il coro dell'Associazione musicale \"Gioacchino Rossini\". Il conservatorio cittadino \u00e8 intitolato al musicista e compositore Luigi Canepa.\nDal 1942, l'Ente concerti Marialisa De Carolis \u00e8 responsabile per la tradizionale stagione lirica che fino al 2011 era ospitata nello storico Teatro Verdi. Per la 69\u00aa stagione lirica, l'opera Rom\u00e9o et Juliette di Charles Gounod ha inaugurato nell'ottobre 2012 il pi\u00f9 grande e tecnologicamente avanzato teatro comunale di piazza Cappuccini, spazio che dominer\u00e0 la nuova cultura musicale di Sassari.\nInoltre, nel panorama jazzistico, la citt\u00e0 \u00e8 sede dell'Orchestra Jazz della Sardegna la quale organizza \"Scrivere in Jazz\", importante concorso di composizione jazzistica, e vari eventi come \"Time in Sassari\", legato al festival Time in Jazz di Paolo Fresu.\nCucina.\nLa cucina tipica sassarese \u00e8 ricca e variegata, composta da molte pietanze fortemente legate alla tradizione contadina della citt\u00e0 ma diffusa e legata anche alle tradizioni dei centri vicini. Le verdure sono infatti regine nella maggior parte delle pietanze locali, assieme alle parti meno pregiate degli animali da macello, in particolare agnello e maiale. Gli ortaggi pi\u00f9 conosciuti ed utilizzati della cucina sassarese sono la melanzana (\"mirinzana\"), la cipolla (\"ziodda\") e le fave (\"faba\").\nTra i primi piatti troviamo la \"mineshtra e fasgiori\" o \"mineshtra e patati\", una zuppa preparata con fagioli, patate, lardo, finocchietto selvatico e pomodori secchi. La classica \"fabadda\" viene tradizionalmente preparata nel periodo di carnevale: \u00e8 una zuppa molto densa a base di fave secche, cavolo, finocchi, cotenna e carne di maiale. In genere \u00e8 consumata in occasioni conviviali, con larga presenza di parenti o amici. Tra i primi a base di pasta ricordiamo i \"giggioni\", ossia gli gnocchi conditi con sugo di salsiccia. Altri piatti a base di verdure sono le fave cotte \"a ribisari\", cio\u00e8 lessate e condite con aglio e prezzemolo; e i carciofi, preparati tradizionalmente con le patate (\"ischazzofa e patati\").\nTra i secondi piatti, principalmente a base di carne, troviamo la \"cordula con piselli\", un piatto preparato con le interiora dell'agnello avvolte nell'intestino e cotte con piselli, cipolle e salsa di pomodoro; la \"trippa\" cotta nel sugo di pomodoro da mangiare spolverata di abbondante pecorino grattugiato; i \"pedi d'agnoni\", ovvero i piedini dell'agnello cotti in salsa di pomodoro oppure con solo aglio e prezzemolo. Un posto importantissimo, ma peculiare in realt\u00e0 dell'attiguo centro di Ossi, occupano le chiocciole (spesso chiamate lumache) nelle loro varie pezzature: dalle lumachine \"\"Theba pisana\"(\"ciogga minudda\") lessate con delle patate, alle lumache \"Eobania vermuculata\" (ciogga grossa) preparate con un sugo piccante o con aglio a prezzemolo- i \"lumaconi\" \"Helix aspersa\"\" (\"coccoi\") che vengono serviti ripieni di un impasto di formaggio, uova, prezzemolo spezie e pangrattato. Non mancano le \"monzette\" (lett. \"suorine\" per via del cappuccio bianco a chiusura del guscio), cotte in padella con aglio, olio, prezzemolo.\nIl piatto tipico pi\u00f9 conosciuto \u00e8 invece lo \"ziminu\", zimino, cotto in \"grabiglia\", cio\u00e8 le interiora del vitello come diaframma (\"parasangu\"), intestino (\"cannaculu\"), cuore, fegato e milza, cotte in graticola sulla brace. Alla brace vengono preparate anche le sardine, anche queste molto apprezzate dai sassaresi.\nTra i dolci, oltre a quelli tipici della Sardegna settentrionale come \"papassini\", \"tiricche\" e \"seadas\", sono proprie della citt\u00e0 e dei dintorni le frittelle lunghe (\"li frisgiori longhi\" o \"sas frigjolas\"): preparate principalmente durante il carnevale, sono fatte di un impasto di farina, acqua, zucchero, anice e scorza d'arancia grattugiata, fritto in forma di lunghi cordoni. Piatto tipico \"adottato\" \u00e8 la \"fain\u00e9\" genovese. \u00c8 ottenuta da un impasto molto semplice di farina di ceci, olio, acqua e sale (spesso arricchita da pi\u00f9 ingredienti a piacere come le cipolle o le salsicce), cotta in teglia ad alta temperatura e servita gi\u00e0 tagliata, spesso con pepe nero tritato. Viene preparata in alcuni locali tipici (dove \u00e8 l'unico piatto servito) ma anche in molte pizzerie e paninoteche.\nGeografia antropica.\nSuddivisioni storiche e amministrative.\nLa citt\u00e0 era suddivisa in dieci circoscrizioni, ridotte a sei dalle elezioni comunali del 3 maggio 2000 e a quattro dalle elezioni del 31 maggio 2010. Dalle elezioni amministrative del 25 maggio 2014 \u00e8 rimasta una sola circoscrizione, la Circoscrizione Unica, che rappresenta il territorio della Nurra di Sassari.\nEconomia.\nL'economia della citt\u00e0 \u00e8 incentrata sul terziario avanzato, in particolare nei servizi al territorio, la grande distribuzione e la gestione amministrativa del nord Sardegna; la grande industria \u00e8 localizzata in localit\u00e0 Fiume Santo ove \u00e8 presente una centrale termoelettrica, mentre numerose sono le piccole e medie imprese, dislocate nell'area industriale di Predda Niedda, di Muros e nel nuovo insediamento produttivo di Truncu Reale, sito a poca distanza dal complesso petrolchimico di Porto Torres.\nNotevole importanza ha assunto il settore finanziario che vede Sassari sede delle principali banche dell'isola, il Banco di Sardegna e la Banca di Sassari, oltre che della Sardaleasing, leader nella locazione finanziaria.\nNel territorio sono ancora in attivit\u00e0 produzioni agricole tradizionali come quella olearia, ortofrutticola, vinicola, casearia e tessile. \u00c8 sede di numerosi enti di ricerca (come quelli universitari, del CNR, l'Istituto zooprofilattico sperimentale della Sardegna, il Servizio agro-meteorologico della Sardegna, l'Agenzia regionale per la protezione ambientale, l'Istituto zootecnico caseario della Sardegna, l'Ufficio studi della Confcommercio) ed istituzioni locali.\nInfrastrutture e trasporti.\nStrade.\nLa SS 131 Carlo Felice collega Sassari con Porto Torres, con il centro e con il sud della Sardegna. La SS 597 di Logudoro collega la citt\u00e0 al Monteacuto, alla Gallura e ad Olbia, mentre la SS 291 della Nurra la collega ad Alghero. La SS 672 Sassari-Tempio a scorrimento veloce collega invece Sassari a Tempio Pausania, costituendo una variante del tortuoso tracciato della SS 127 Settentrionale Sarda che attraversa l'Anglona, dalla quale prende il nome anche la SS 200 dell'Anglona, che raggiunge Sennori, Sorso e Castelsardo. La Strada Provinciale 15/M a scorrimento veloce collega Sassari con Ittiri.\nFerrovie.\nSassari \u00e8 attraversata dalla ferrovia Ozieri Chilivani-Porto Torres Marittima di RFI, su cui Trenitalia esercita relazioni con Olbia, Cagliari (entrambe con snodo ad Ozieri-Chilivani) e Porto Torres. \u00c8 inoltre collegata ai vari comuni limitrofi tramite linee regionali a scartamento ridotto (ARST). Queste ferrovie, sono non elettrificate, e l'intero parco rotabile \u00e8 costituito da automotrici e locomotori a trazione termica (diesel). I collegamenti principali sono con Alghero e con Sorso, pi\u00f9 uno esclusivamente turistico con Tempio e Palau. \nNumerose le stazioni attive sia in citt\u00e0 che nella sua periferia per il servizio di trasporto pubblico. Presso la stazione centrale di Sassari \u00e8 esistente anche un centro intermodale merci, che consente la movimentazione dei container tra il gommato ed il ferroviario, sebbene non in uso dal 2011.\nAeroporti.\nLo scalo aeroportuale a cui fa riferimento la citt\u00e0 \u00e8 l'Aeroporto Internazionale di Alghero-Fertilia, distante 25\u00a0km\nMobilit\u00e0 urbana.\nI trasporti urbani e interurbani di Sassari vengono svolti con autoservizi di linea gestiti dall'Azienda Trasporti Pubblici Sassari (ATP).\nLa tranvia di Sassari \u00e8 gestita dall'ARST. La prima linea della metrotranvia, inaugurata il 27 ottobre 2006, collega il quartiere di Santa Maria di Pisa alla stazione, all'Emiciclo Garibaldi ed alle Cliniche Universitarie."}
{"id": "2405550", "revid": "1543377", "url": "https://it.wikipedia.org/wiki?curid=2405550", "title": "Tolina", "text": "Le toline (dal greco \"thol\u00f3s\", \"fanghiglia\") sono dei copolimeri che si formano per irraggiamento da parte della radiazione ultravioletta solare di composti organici semplici come metano o etano, spesso combinati con sostanze inorganiche quali l'azoto molecolare (N2). Le toline non si formano in natura sul nostro pianeta, ma sono state ritrovate in grandi quantit\u00e0 sui corpi ghiacciati del sistema solare esterno.\nIl termine \u00e8 stato coniato dall'astronomo Carl Sagan per descrivere l'ammasso di sostanze ricche in azoto difficilmente identificabili che sono state ottenute in seguito agli esperimenti, sul modello dell'esperimento di Urey-Miller, condotti sulle miscele di gas che costituiscono l'atmosfera di Titano. Il termine \u00e8 stato utilizzato per descrivere genericamente i composti organici di colore rossiccio-marrone rintracciati sulle superfici di alcuni corpi celesti. \nSi \u00e8 scoperto che le toline si comportano come uno schermo che protegge la superficie di un corpo celeste dalla radiazione ultravioletta. \u00c8 inoltre noto che una grande variet\u00e0 di batteri del suolo \u00e8 in grado di servirsi delle toline come fonte di atomi di carbonio; per questa ragione si ritiene che tali composti siano stati la fonte di nutrimento per i primissimi procarioti eterotrofi prima dell'acquisizione della capacit\u00e0 di fissare il carbonio.\nIndividuazione.\nLe toline sono composti presenti in numerosi corpi celesti, sia appartenenti al sistema solare sia ad altri sistemi planetari. Esistono differenti tipologie di toline, classificate spesso in base al corpo celeste in cui sono state individuate.\nLe \"toline di Tritone\" e le \"toline di Titano\", in particolare, sono composti ricchi in azoto prodotti dall'irradiazione delle miscele gassose contenenti azoto e metano presenti nelle atmosfere di questi due satelliti; in particolare, l'atmosfera di Tritone \u00e8 costituita per il 99,9% di azoto e per lo 0,1% di metano, mentre l'atmosfera di Titano \u00e8 costituita per il 98,4% di azoto e per il restante 1,6% costituito da metano e tracce di altri gas. Questi composti atmosferici si differenziano dalle \"toline ghiacciate\", che si formano per l'irraggiamento di clatrati d'acqua e idrocarburi, in prevalenza metano ed etano. Il plutino Issione presenta grandi quantit\u00e0 di questa sostanza. \nLe superfici delle comete, dei centauri e di buona parte delle lune ghiacciate del sistema solare esterno sono ricche di depositi tolinici, di tutti e tre i gruppi sopra elencati. La foschia e il colore rosso-arancione dell'atmosfera di Titano e della superficie dei planetoidi della classe dei centauri \u00e8 stata attribuita alla presenza di questi peculiari composti. \nSono inoltre state individuate delle toline nei dischi protoplanetari che circondano alcune stelle di nuova formazione. Un esempio \u00e8 HR 4796, un sistema binario situato nella costellazione del Centauro a 220 anni luce dalla Terra; la componente A del sistema, una stella bianca di sequenza principale, \u00e8 circondata da un disco protoplanetario in cui sono state rintracciate consistenti quantit\u00e0 di toline grazie alla camera NICMOS del telescopio spaziale Hubble.\nAlcuni ricercatori hanno ipotizzato che la Terra primordiale fosse disseminata di composti organici complessi da parte dei frequenti impatti con comete ricche in toline, che si verificavano nelle prime fasi della storia della Terra, procurando quindi la \"materia prima\" necessaria per lo sviluppo della vita. Attualmente sul nostro pianeta non esistono, in natura, composti simili alle toline per via del carattere fortemente ossidante dell'atmosfera terrestre.\nFormazione.\nIl modello pi\u00f9 accreditato per la formazione di questi particolari composti suggerisce che le toline si formino dalla dissociazione e dalla ionizzazione del metano e, qualora ve ne siano discrete quantit\u00e0 (come nel caso di Titano), dell'azoto molecolare presente nel corpo celeste o nella sua atmosfera per opera di particelle ad alta energia o della radiazione solare, producendo etano, etene, acetilene, acido cianidrico e altre piccole molecole e cationi. Queste piccole molecole si combinano tra loro andando a formare molecole pi\u00f9 complesse, quali composti aromatici (benzene) e altre molecole organiche. Queste unit\u00e0 complesse tendono a polimerizzare e a formare un aerosol di molecole pi\u00f9 pesanti, il quale tende a concentrarsi e depositarsi sulla superficie del corpo celeste.\nLe toline che si formano a basse pressioni tendono a presentare gli atomi di azoto nel mezzo della catena di atomi di carbonio, mentre le toline che si formano a pressioni maggiori tendono a mostrarli maggiormente in posizione terminale."}
{"id": "2405555", "revid": "1305772", "url": "https://it.wikipedia.org/wiki?curid=2405555", "title": "Toline", "text": ""}
{"id": "2405556", "revid": "1226", "url": "https://it.wikipedia.org/wiki?curid=2405556", "title": "Scienza della terra", "text": ""}
{"id": "2405558", "revid": "1305772", "url": "https://it.wikipedia.org/wiki?curid=2405558", "title": "Tommy Gambino", "text": "Biografia.\nI primi anni.\nTommaso Gambino nasce a New York nel 1929. \u00c8 il primo figlio di Carlo Gambino e Caterina Castellano. Per volere del padre, studi\u00f2 in una delle migliori universit\u00e0 di New York, laureandosi con ottimi voti. Quando suo padre Carlo nel 1957, divenne il boss della famiglia mafiosa che porta il suo nome, il giovane Thomas pur non essendo ancora ufficialmente \"uomo d'onore\", inizi\u00f2 a curare gli affari finanziari della \"famiglia\".\nIl matrimonio e l'alleanza con i Lucchese.\nNel 1962 si spos\u00f2 con la figlia dell'altro leggendario boss newyorchese, Tommy Lucchese. Questo matrimonio sanc\u00ec la grande alleanza, all'interno della commissione, e di tutta Cosa nostra, tra la famiglia Gambino e la famiglia Lucchese. Il giovane Thomas cura i suoi affari al \"Garment District Center\", nel famoso settore dell'industria dell'abbigliamento e degli autotrasporti.\nUomo d'onore.\nNel 1976 \"Don Carlo\", per pi\u00f9 di 20 anni capo della \"Famiglia\", muore di cause naturali. Il vecchio Carlo pochi mesi prima di morire, aveva scelto come suo successore suo cognato Paul Castellano. Pochi mesi dopo suo zio Paul Castellano, \"combina\" ufficialmente come \"uomo d'onore\" suo nipote Thomas, che non era ancora ufficialmente membro della mafia, e due anni dopo nel 1978, lo promuove da soldato a capodecina, facendone uno dei suoi uomini di maggiore fiducia.\nGli anni '80.\nAll'inizio degli anni ottanta, Thomas Gambino controlla quasi completamente le imprese di autotrasporto, acquisendo altre azioni in tre diverse societ\u00e0 nel Queens e a Manhattan. Nei primi mesi del 1985, Paul Castellano, il suo vice Della Croce, ed altri nove boss delle cinque famiglie di New York vengono arrestati su ordine del procuratore Rudolph Giuliani, nel famoso \"processo alla commissione\". Con la morte di DellaCroce nello stesso anno per cause naturali, il malumore tra i pi\u00f9 giovani della cosca capitanati da John Gotti, verso il boss Castellano incominci\u00f2 ad aumentare. La sera del 16 dicembre 1985 Paul Castellano ed il suo autista - guardaspalle Thomas Bilotti vengono assassinati davanti ad un ristorante di Manhattan, mentre stavano andando proprio ad un appuntamento con lo stesso Tommy Gambino e Frank De Cicco. Ad organizzare l'omicidio \u00e8 proprio Gotti, che diventa il nuovo boss della \"Famiglia\".\nL'arresto e gli anni recenti.\nNel 1991 Tommy Gambino e gli altri pezzi grossi della cosca come: lo stesso John Gotti, Sammy Gravano e Frank Lo Cascio, vengono arrestati e processati con le accuse di usura, estorsioni, gioco d'azzardo, traffico di stupefacenti ed 11 omicidi. Gravano inizi\u00f2 a collaborare con la giustizia, e Gotti e Lo Cascio vennero condannati all'ergastolo. Tuttavia nonostante gli sforzi dei magistrati, Thomas Gambino fu condannato soltanto a cinque anni per usura, ed al pagamento di una multa di 12 milioni di dollari, restando in carcere dal 1995 al 2000, anno della sua scarcerazione."}
{"id": "2405562", "revid": "999533", "url": "https://it.wikipedia.org/wiki?curid=2405562", "title": "Volker Weidler", "text": "Carriera.\nVincitore del campionato di Formula 3 tedesca nel 1985, si iscrisse a 10 Gran Premi di Formula 1 nel 1989 con la non competitiva Rial, non riuscendo mai a qualificarsi per la gara. Nei due anni successivi ricopr\u00ec il ruolo di collaudatore per la Tyrrell senza tuttavia prendere il via ad alcuna corsa.\nDal 1990 al 1992 corse anche nella Formula 3000 giapponese, duellando spesso per il titolo con Kazuyoshi Hoshino e Ross Cheever ed ottenendo molta popolarit\u00e0 nell'ambiente.\nPartecip\u00f2 varie volte alla 24 Ore di Le Mans, dove, assieme a Johnny Herbert e Bertrand Gachot conquist\u00f2 l'edizione del 1991 a bordo della Mazda 787B.\nNel 1992, mentre era in testa al campionato di Formula 3000 giapponese, fu costretto al ritiro dall'automobilismo a causa di problemi al sistema uditivo, lasciando il posto in squadra ad un suo connazionale divenuto anch'egli poi pilota di Formula 1, Heinz-Harald Frentzen."}
{"id": "2405563", "revid": "118092753", "url": "https://it.wikipedia.org/wiki?curid=2405563", "title": "William Stoddard", "text": "Fu il segretario e assistente di Abraham Lincoln e lavor\u00f2 come editore della \"Central Illinois Gazette\"."}
{"id": "2405564", "revid": "74801", "url": "https://it.wikipedia.org/wiki?curid=2405564", "title": "Antonique Smith", "text": "Carriera.\nCome attrice.\nIl primo ruolo importante \u00e8 Mimi in \"Rent\", un musical di Broadway diretto da Jonathan Larson; successivamente interpreta Elphaba in \"Wiked\", un altro musical di Broadway.\nIl suo esordio nel cinema avviene nel 2007, con una partecipazione ad \"Across the Universe\", film nominato al Golden Globe. Nello stesso periodo avviene anche l'esordio televisivo, dove l'attrice partecipa ad alcune puntate delle serie televisive \"Law &amp; Order\" e \"100 Centre Street\".\nIl secondo film a cui partecipa \u00e8 \"Notorious B.I.G.\", film biografico sulla vita del rapper afroamericano The Notorious B.I.G., in cui Smith interpreta il ruolo di Faith Evans, moglie del defunto artista.\nCome cantante.\nAttualmente sta lavorando al suo primo album, e si sta esibendo in alcuni locali di New York con Chris Noth."}
{"id": "2405565", "revid": "1543377", "url": "https://it.wikipedia.org/wiki?curid=2405565", "title": "HMS York (D98)", "text": "L'HMS \"York\" (D98), decima nave da guerra della Royal Navy britannica a portare questo nome, \u00e8 stata un cacciatorpediniere appartenente alla Classe Type 42. Varata il 20 giugno 1982 a Wallsend nel Tyne and Wear, la \"York\" \u00e8 stata varata da Lady Gosling ed \u00e8 anche stata l'ultima Type 42 ad essere costruita.\nServizio.\nDurante l'invasione dell'Iraq del 2003, oper\u00f2 nel Golfo assistendo la portaerei \"Ark Royal\".\nNel 2004 \u00e8 stata equipaggiata con la variante MOD 1 del 4.5 inch Mark 8, ed insieme alla \"Edinburgh\" \u00e8 stata l'unica Type 42 ad aver subito questa modifica. La \"York\" ha aiutato la \"Gloucester\" nell'evacuazione dei cittadini britannici da Beirut durante il conflitto del 2006, traghettando gli sfollati a Cipro.\nNel 2011 venne inviata nelle acque libiche ed impegnata in evacuazioni dalla citt\u00e0 di Bengasi.\nIl 12 settembre 2012 \u00e8 stata ritirata dal servizio attivo e nel 2015 \u00e8 stata demolita in Turchia."}
{"id": "2405568", "revid": "2166030", "url": "https://it.wikipedia.org/wiki?curid=2405568", "title": "Arnolfo III di Fiandra", "text": "Origine.\nArnolfo, secondo la \"Genealogica Comitum Flandri\u00e6 Bertiniana\", era il figlio primogenito del conte delle Fiandre e Conte di Hainaut, Baldovino VI, e della Contessa di Hainaut, Richilde di Egisheim, l'unica figlia del Conte di Hainaut, Reginardo V e della moglie, Matilde di Verdun, sia secondo gli \"Iacobi de Guisia Annales Hanoni\u00e6\" (\"Richildem virginem, filiam Ragineri comitis\"), sia secondo le \"\u00c6gidii Aurevallensis Gesta Episcoporum Leodiensium III\" (\"Richildis comitissa Haynonie filia Raineri comitis filii comitis Raineri Longicolli\"), ad anche secondo la \"Historia Comitum Ghisnensium\" (\"Richildis Montensis comitis filia\").&lt;br&gt;Baldovino VI delle Fiandre, sempre secondo la \"Genealogica Comitum Flandri\u00e6 Bertiniana\", era il figlio primogenito di Baldovino V, conte delle Fiandre, e della sorella del re di Francia, Enrico I (come ci conferma il monaco e cronista inglese, Orderico Vitale), Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio e di Costanza d'Arles.\nBiografia.\nSuo padre Baldovino era divenuto Baldovino I Conte di Hainaut, nel 1051, per diritto matrimoniale, dopo aver sposato a Contessa di Hainaut, Richilde di Egisheim, che era vedova del Conte di Hainaut, Ermanno, come precisa il \"Chronicon S. Andre\u00e6, Castri Cameracesii II\", spodestando i due figli minorenni, che Rachele aveva avuto dal primo marito, Ermanno di Hainaut, che, secondo la \"Gisleberti Chronicon Hanoniense\", erano stati avviati alla vita religiosa: Ruggero, che secondo gli \"Iacobi de Guisia Annales Hanoni\u00e6\", era claudicante dalla nascita, divenne, nel 1066, vescovo di Ch\u00e2lons, mentre la figlia Agnese, entreta in monastero, divenne suora.&lt;br&gt;Poi suo padre, Baldovino nel 1067, divenne Conte delle Fiandre come Baldovino VI, succedette al padre, Baldovino V, che in quell'anno era morto; gli \"IAnnales Elnonenses Maiores\" riportano la morte del padre, Baldovino V.\nSuo padre, Baldovino VI mor\u00ec, quando Arnolfo aveva quindici anni, nel 1070; sia gli \"IAnnales Elnonenses Maiores\" che gli \"Annales Blandinienses\" riportano la morte di Baldovino VI, il 17 luglio (\"XVI Kal Aug\")&lt;br&gt;A Baldovino VI succedette il figlio maggiore, Arnolfo, sia nelle Fiandre, come Arnolfo III, che in Hainaut, come Arnolfo I.&lt;br&gt;Rimasta nuovamente vedova sua madre, Richilde, che era preoccupata della ribellione del cognato e zio di Arnolfo, Roberto il Frisone, per il possesso delle Fiandre, per avere un alleato contro il cognato, si offr\u00ec in moglie a Guglielmo FitzOsborn, Conte di Hereford, anche lui vedovo e, in quello stesso anno, Richilde, in terze nozze, si un\u00ec a Gugliemo, che, secondo gli \"Annales de Wintonia\" era nipote del re d'Inghilterra, Guglielmo il Conquistatore; il matrimonio fu approvato sia da Guglielmo il Conquistatore che dal re di Francia, Filippo I.&lt;br&gt;Roberto il Frisone aveva contestato la successione a Baldovino VI, e attacc\u00f2 le truppe di Arnolfo, il 22 febbraio 1071, nella battaglia di Cassel, a Bavinchove, ai piedi di Mont-Cassel, prima che queste avessero avuto il tempo di organizzarsi. Arnolfo stesso rimase ucciso nella battaglia insieme a Guglielmo FitzOsborn e Richilde venne catturata dalle forze di Roberto, come ci confermano gli \"Annales Blandinienses\". Lo scontro viene confermato dal documento n\u00b0 XXI del \"Cartulaire de l'Abbaye de Saint-Bertin\", che lo cita come una guerra civile (\"pugna civili\"), avvenuta a Cassel (\"apud castrum Casseletum\"), e conclusa con la morte di Arnolfo III e la cacciata dalla contea della madre, Richilde e del fratello minore, Baldovino; Roberto, dopo aver ottenuto la vittoria, ebbe tutte le Fiandre, divenendo conte di Fiandra, mentre la contea di Hainaut and\u00f2 Baldovino (Baldovino II d'Hainaut).&lt;br&gt;Richilde viene citata assieme al figlio, Baldovino, dal re di Germania e futuro imperatore, Enrico IV di Franconia nel documento n\u00b0 242, datato 1071, dei \"Heinrici IV Diplomata\", in cui le venne riconosciuto il titolo di contessa di Hainaut unitamente al figlio, Baldovino II.\nIl corpo di Arnolfo fu inumato nel mausoleo che suo zio Roberto volle per lui nell'Abbazia di San Bertino a Saint-Omer.\nDiscendenza.\nDi Arnolfo non si conoscono, n\u00e9 un'eventuale moglie n\u00e9 discendenti"}
{"id": "2405569", "revid": "124627335", "url": "https://it.wikipedia.org/wiki?curid=2405569", "title": "Codename Sailor V", "text": " \u00e8 un manga \"sh\u014djo\" scritto e disegnato da Naoko Takeuchi, che vede protagonista Minako Aino, uno dei personaggi che in seguito diverr\u00e0 parte integrante di \"Sailor Moon\". Serializzata sulla rivista \"Run Run\" di K\u014ddansha tra il 1991 e il 1997, l'opera \u00e8 stato raccolta in tre tank\u014dbon e, nel 2004, ristampato con diverso formato e numero di pagine.\nIn Italia, il manga \u00e8 stato pubblicato dalla Star Comics sulla rivista \"Amici\" con il titolo \"Sailor V\", anche se nel primo capitolo il titolo era \"Il nome in codice \u00e8 Sailor V\". Nel 2010 la GP Publishing annuncia l'acquisizione dei diritti della nuova edizione del manga insieme a quello di \"Sailor Moon\", e lo pubblica con il titolo \"Codename Sailor V\" alla fine del 2011.\nTrama.\nMinako Aino, una studentessa di 13 anni facile alle distrazioni, estroversa e sognatrice, incontra Artemis, un gatto bianco parlante con il simbolo di una luna crescente sulla fronte, che le dona il potere di trasformarsi in Sailor Venus, la Guerriera della Bellezza e della Giustizia il cui nome in codice \u00e8 Sailor V. Protetta dal pianeta Venere, il suo compito \u00e8 difendere la Terra. Per adempiere alla missione, Minako riceve un portacipria a forma di mezzaluna, che le permette di prendere le sembianze di chi vuole, e una penna magica per trasformarsi.\nSailor V comincia cos\u00ec a combattere contro i malvagi emissari della \"Dark Agency\", comandati da Danburite, suscitando contemporaneamente l'invidia e l'ammirazione delle forze dell'ordine. Nel perseguire la sua missione, Sailor V incontra l'idol Saijo Ace, del quale s'innamora e che si scoprir\u00e0 essere lo stesso Danburite, al servizio degli Shitennou, che mira a schiavizzare il mondo tramite i suoi idol in primis, e i vari negozi e centri commerciali dopo.\nAlla fine, per\u00f2, Minako capisce che il suo compito \u00e8 molto pi\u00f9 importante dell'amore e prende coscienza di essere Sailor Venus, iniziando a cercare le altre Sailor e la Principessa della Luna.\nPersonaggi.\nAgencia Buio.\nLa Agencia Buio \u00e8 l'organizzazione dalla quale provengono i nemici affrontati da Sailor V. Sebbene formalmente sia un'agenzia che sponsorizza idol, in realt\u00e0 si tratta di una succursale del \"Dark Kingdom\" col compito di recuperare l'energia umana e di aumentare il numero dei loro schiavi. Nell'ultimo capitolo del manga, l'agenzia cercher\u00e0 di rinnovarsi sotto il nome di \"Avex Trax Production\" per estendere i suoi piani su tutto l'Estremo Oriente.\nCapitoli del manga.\nPrima edizione.\nIn Giappone, i 15 capitoli del manga sono stati pubblicati in 3 tank\u014dbon. In Italia, i capitoli sono stati pubblicati sulla rivista \"Amici\" della Star Comics in 14 numeri. Alcuni numeri di \"Amici\" hanno pubblicato doppi capitoli di \"Sailor V\", quindi non \u00e8 presente una perfetta corrispondenza tra capitolo e numero della rivista.\nSeconda edizione.\nIn Giappone, nel 2004, la serie \u00e8 stata ristampata in 2 tank\u014dbon. \u00c8 edita in Italia dalla GP Publishing nel 2011.\nTerza edizione.\nIn Giappone a maggio 2014, a seguito della terza edizione kanzenban del manga di \"Sailor Moon\", \u00e8 stato ristampato l'intero manga di \"Sailor V\" in due volumi.\n\"Sailor V\" e \"Sailor Moon\".\nI due manga sono stati pubblicati contemporaneamente su due diverse testate (\"Sailor V\" su \"Run Run\", \"Sailor Moon\" su \"Nakayoshi\") e si sono conclusi nello stesso periodo.\nIl personaggio di Usagi Tsukino \u00e8 parzialmente ispirato a quello di Minako Aino. Entrambe sono pigre, poco inclini allo studio e molto alle distrazioni e ai divertimenti. La differenza pi\u00f9 evidente \u00e8 la scarsa atleticit\u00e0 di Usagi in confronto a Minako, che invece \u00e8 una provetta sportiva. Inoltre, mentre Usagi tende a piagnucolare spesso, Minako \u00e8 pi\u00f9 razionale ma a volte tende al melodrammatico.\nNel manga di \"Sailor V\" appaiono brevemente alcuni personaggi di \"Sailor Moon\", come Usagi Tsukino, Ami Mizuno, Rei Hino, Makoto Kino Naru Osaka e Motoki Furuhata , oltre che un'immagine in ombra delle cinque Guerriere Sailor principali e dei due gatti in una visione di \"Silver Millennium\". Inoltre, \u00e8 possibile notare molte somiglianze fisiche e caratteriali tra alcuni personaggi delle due serie.\nSerie OAV.\nUna serie OAV basata sul manga \"Codename Sailor V\" era stata progettata, ma non fu mai realizzata. Si decise invece di animare il successivo manga dell'autrice, che presentava pi\u00f9 spunti e volumi."}
{"id": "2405574", "revid": "1543377", "url": "https://it.wikipedia.org/wiki?curid=2405574", "title": "Federazione di rugby a 15 della Finlandia", "text": "La Federazione Rugby XV della Finlandia (in finlandese \"Suomen Rugbyliitto\") \u00e8 l'organo che governa il Rugby a 15 in Finlandia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2405576", "revid": "125955625", "url": "https://it.wikipedia.org/wiki?curid=2405576", "title": "Legnago", "text": "Legnago (\"Lenjago\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nTerritorio.\nLegnago sorge lungo il fiume Adige, nella pianura veronese.\nClima.\nDal punto di vista legislativo, il comune di Legnago ricade nella \"Fascia climatica E\" con 2.324 gradi giorno, dunque, il limite massimo consentito per l'accensione del riscaldamento domestico \u00e8 di 14 ore giornaliere dal 15 ottobre al 15 aprile.\nStoria.\nIl fiume Adige ha sempre rivestito, dal X secolo in poi (quando fu attestato nell'attuale corso) un ruolo fondamentale per lo sviluppo storico della citt\u00e0 di Legnago e di Porto, una frazione sulla riva sinistra del fiume: grazie al loro ruolo difensivo, tali localit\u00e0 vennero popolate gi\u00e0 in epoche antichissime.\nMolteplici sono le tracce che testimoniano una vita molto fiorente gi\u00e0 durante l'Et\u00e0 del Bronzo (XIII secolo a.C.), grazie soprattutto al ritrovamento nel 1931 di una terramara e agli innumerevoli resti archeologici risalenti alla civilt\u00e0 Etrusca tutt'oggi conservati presso il Museo Civico Fioroni e il Centro Ambientale ed Archeologico. Successivamente, grazie ai romani che si insediarono in quello che lo storico latino Tacito identific\u00f2 col \"Forum Allieni\", le campagne circostanti vennero rese fertili e Legnago divent\u00f2 cos\u00ec un punto di riferimento per la bassa Veronese, cos\u00ec come rimase per secoli.\nDopo che il canale che attraversava Legnago divenne dal X secolo il corso principale del fiume Adige e ne furono man mano ampliati gli argini, durante l'Alto Medioevo Legnago amplia il proprio abitato ed assume il volto di una vera e propria roccaforte militare. Ancor oggi sono visibili alcune testimonianze dell'antica Porta Mantova (Legnago un tempo era completamente fortificata) nei pressi di Piazza Garibaldi, Via Giacomo Matteotti e Corso della Vittoria le quali sono state portate alla luce in seguito ad alcuni lavori di sistemazione della piazza nel 2004 e poi successivamente ricoperti a cavallo tra il 2011 e 2012, in quanto le avversit\u00e0 atmosferiche le stavano deteriorando. La cittadina venne conquistata prima dai Longobardi e successivamente dai Franchi, fino a diventare attorno al Mille propriet\u00e0 del vescovo di Verona il quale la cede al Comune in cambio di Monteforte d'Alpone.\nSuccessivamente, Legnago diventa un possedimento di Ezzelino III da Romano per poi passare sotto la dominazione scaligera dal 1207 fino al 1387. Si susseguirono poi le dominazioni dei Visconti e dei Carraresi.\nFondamentale per l'assetto urbanistico di Legnago fu l'annessione voluta dal popolo nel 1405 alla Repubblica di Venezia poich\u00e9 fu proprio il governo della Serenissima ad affidare all'architetto Michele Sanmicheli l'arduo compito di consolidare le fortificazioni (in particolare una rocca) che vennero distrutte durante la guerra dei Cambrai, ridisegnandole a pianta stellare. Le fortificazioni furono per\u00f2 in gran parte smantellate nel 1801 per volere di Napoleone, che poi cedette Legnago con l'intero territorio della soppressa Repubblica di Venezia all'impero asburgico.\nLegnago, all'epoca, era considerato uno dei nodi fluviali pi\u00f9 importanti del Veneto per la presenza sulle rive dell'Adige di un porto, di un ponte mobile progettato per il passaggio dei natanti ed una lunga catena di mulini. Era altres\u00ec un rinomato polo culturale grazie alla presenza di scuole, un'accademia letteraria e un teatro.\nAlla sconfitta di Napoleone, la cittadina torn\u00f2 in mano agli austriaci, come parte del regno Lombardo-Veneto, retto da un vicer\u00e9 con sede in Milano e resero Legnago uno dei capisaldi del Quadrilatero nel 1814 assieme a Verona, Peschiera e Mantova.\nSoltanto con l'annessione del Veneto al Regno d'Italia nel 1866 le cose parvero cambiare, nonostante le molte servit\u00f9 militari che ancora continuarono a sussistere sino a che, alla fine del secolo XIX, per permettere al paese di espandersi al di fuori dai confini della fortezza, vennero abbattute interamente le mura, i bastioni e le porte, di cui rimangono oggi solo pochi resti.\nNel 1868 e nel 1882 si registrarono due rovinose piene dell'Adige le quali distrussero gran parte del centro urbano. I successivi bombardamenti subiti durante la seconda guerra mondiale, contribuirono a rubare alla cittadina la maggior parte delle opere architettoniche esistenti e, ad oggi, a ricordare l'imponenza di questa importante roccaforte rimane il Torrione (faceva parte della cinta muraria costruita dal Sanmicheli) in Piazza della Libert\u00e0.\nMonumenti e luoghi d'interesse.\nSono diverse le testimonianze architettoniche che caratterizzano l'abitato ed i centri limitrofi. Di seguito sono citati i pi\u00f9 rappresentativi.\nArchitetture religiose.\nDuomo di San Martino Vescovo.\nIn piazza della Libert\u00e0 si trova il Duomo, opera incompiuta risalente all'epoca neoclassica e dedicata a San Martino Vescovo, patrono della cittadina. Esso venne ricostruito nei secoli XVIII e XIX e inaugurato nel 1814 su progetto di don Francesco Ziggiotti.\nCampanile di San Rocco.\nIl seicentesco campanile di San Rocco presenta lanterna e altarino in stile barocco ed \u00e8 attorniato da palazzi della stessa epoca, ma ristrutturati. Esso \u00e8 l'unica testimonianza rimasta della chiesa della Disciplina, demolita nel 1899 per permettere la costruzione dell'adiacente strada.\nAlla base del campanile un piccolo altare dedicato a San Rocco, costruito per ricordare la peste del 1630. Altri arredi dell'ex chiesa della Disciplina sono oggi conservati presso la chiesa dell'Assunta.\nChiesa dell'Assunta.\nLa struttura dell'edificio sacro \u00e8 ubicata in Corso della Vittoria ed \u00e8 dedicata alla Madonna dell'Assunta. La chiesa risale al 1900 ed \u00e8 stata voluta dall'allora parroco don Giuseppe Trecca. La chiesa sorge all'interno di un lotto donato dal comune come \u201crisarcimento\u201d per la demolizione della preesistente chiesa della Disciplina; qui \u00e8 conservata la pala della \"Madonna dell'Assunta\", precedentemente collocata nella chiesa demolita. Quest'opera risale al XV secolo e viene attribuita al domenicano Ranuccio Arvari. La Madonna viene rappresentata nel giardino del paradiso con il Bambino in grembo, nella parte superiore il Padre Eterno \u2013 posto in un sole dorato - veglia con lo sguardo i protagonisti, una colomba che rappresenta un'allegoria dello Spirito Santo, mentre ai lati sono presenti angeli che offrono in regalo fiori, canti e musiche. Lo stile architettonico della chiesa si pu\u00f2 definire neogotico per la presenza di una facciata a capanna, finestre ogivali ed un rosone.\nRimasta chiusa al culto per un lungo periodo, la chiesa venne riaperta solamente nel 1991.\nChiesa di San Salvaro.\nLa chiesa romanica si trova nella vicina frazione di San Pietro e risulta essere una delle pi\u00f9 antiche strutture del veronese. Dell'origine non si conosce che un accenno probabile, una tradizione leggendaria, mentre la tradizione pi\u00f9 attendibile, basata sull'iscrizione posta nell'angolo nord-est della chiesa, \u00e8 quella che l'aggiudica al XII secolo: \u00abContesa Matelda hoc opus fecit fieri 1117 D.I.C.\u00bb.\nL'edificio sarebbe quindi stato eretto nei pressi di una strada romana per volere della contessa feudataria Matilde di Canossa sopra una preesistente chiesa databile al VI secolo d.C. (questo \u00e8 deducibile dal fatto che la cripta contiene numerosi resti risalenti all'Alto Medioevo).\nSantuario della Madonna della Salute.\nLa chiesa si trova nel quartiere di Porto e, originariamente, era stata costruita dai domenicani durante il medioevo per essere successivamente ricostruita attorno al XVIII secolo. I bombardamenti della seconda guerra mondiale hanno distrutto il santuario originale, ma hanno risparmiato il campanile, tutt'oggi visibile anche se isolato dalla nuova costruzione. Su di esso \u00e8 installato un melodioso concerto di 6 campane in tonalit\u00e0 REb3, realizzato nell'anno 1937 dal fonditore veronese Ettore Cavadini, con campana maggiore del peso di kg 1309.\nIl nuovo edificio \u00e8 stato progettato nel 1946 dall'architetto Giovanni Fregno, il quale ha voluto donargli una facciata a salienti e una pianta longitudinale. Venne aggiunta anche una cripta all'interno della quale si sono svolte tutte le funzioni religiose fino al novembre del 1955; anno in cui venne inaugurata la nuova chiesa.\nL'antica statua in legno della Madonna della Salute \u00e8 stata collocata nel 1999 all'interno della cappella situata alla destra del santuario (quest'ultima fu costruita nel 1970) dopo un'attesa di oltre cinquant'anni. Gli interni sono stati decorati con lo stile dell'affresco graffito negli anni Novanta del secolo scorso per opera di frate Ugolino da Belluno (Silvio Alessandri). Si possono inoltre ammirare alcune opere precedentemente conservate nella chiesa andata distrutta, tra le quali si annovera una Madonna con Bambino attribuita a Ranuccio Arvari.\nAltre chiese nelle frazioni.\nA Canove \u00e8 presente una chiesa dedicata a Sant'Agostino vescovo, mentre nei quartieri di Casette e Terranegra si trovano le rispettive chiese parrocchiali di Sant\u2019Antonio da Padova.\nSpostandosi a San Pietro, oltre alla gi\u00e0 citata chiesa di San Salvaro, vi \u00e8 una chiesa parrocchiale intitolata a San Pietro Apostolo.\nNella frazione di San Vito vi sono una chiesa moderna dedicata a San Vito Martire e alla Madonna della Pace e una pieve antica nella parte vecchia dello stesso centro.\nA Torretta si trova la chiesa della Madonna del Rosario la quale \u00e8 stata costruita grazie al finanziamento delle sorelle Fioroni; dopo essere stata distrutta durante le guerre mondiali venne ricostruita dall'architetto legnaghese Giovanni Fregno.\nLa chiesa parrocchiale di Vangadizza \u00e8 dedicata alla Nativit\u00e0 di Maria Santissima e ospita una Madonna di Claudio Ridolfi oltre ad un trittico in bassorilievo risalente al Trecento, alcune tele di scuola veneta del Farinati e del Barbieri e una lunetta con Cristo benedicente. Questa chiesa fu abbazia dei Camaldolesi durante la met\u00e0 del X secolo. Nella contrada Capitello si pu\u00f2 inoltre trovare la piccola chiesa di Maria Addolorata.\nInfine a Vigo \u00e8 presente una chiesa risalente al Seicento (ingrandita nel 1857 e consacrata nel 1948) intitolata, come il Duomo, al patrono San Martino Vescovo: all'interno sono conservate due tele del Seicento, un affresco raffigurante la Madonna di Domenico Riccio detto il Brusasorci e la Deposizione del Farinati.\nArchitetture civili.\nIl Torrione.\nIn piazza della Libert\u00e0, a pochi passi dal Duomo, fa bella mostra di s\u00e9 il Torrione; unico esemplare rimasto delle mura che circondavano la cittadina. Esso viene altres\u00ec considerato il simbolo della citt\u00e0 di Legnago proprio perch\u00e9 ricalca la storia architettonica e militare autoctone. Anticamente \u00e8 stato usato con la funzione di prigione (qui sono stati incarcerati alcuni patrioti tra i quali il conte Emilei di Verona e il poeta Aleardo Aleardi).\nLe mura cittadine (e quindi anche il Torrione) sono state costruite a partire dal 1525 durante il dominio della Serenissima, in seguito alla rovinosa guerra della Lega di Cambrai. La costruzione delle mura bastionate termin\u00f2 solamente nel 1559 e, negli anni, vide il susseguirsi di architetti illustri quali sono Bartolomeo d'Alviano, Fra' Giocondo, Michele Leoni e Michele Sanmicheli. L'opera veneziana venne successivamente ammodernata dai francesi prima e dagli austriaci poi (si ricorda che Legnago faceva parte del cosiddetto Quadrilatero). Le mura perderanno il loro ruolo difensivo dopo l'annessione al Regno d'Italia e saranno demolite nel 1887 per quanto riguarda la parte destra dell'Adige e durante gli anni Venti nella parte sinistra del fiume per lasciare il posto all'espansione delle cittadine di Legnago e Porto.\nIl torrione \u00e8 stato pi\u00f9 volte restaurato subendo, nel corso degli anni, pesanti variazioni rispetto alla sua architettura originale (numerose sono state le critiche anche durante l'ultimo restauro per l'aggiunta di una parte superiore che originariamente non esisteva).\nAltri frammenti delle mura sono oggi visibili presso il cortile dell'istituto Canossiano in via Leopardi e nei pressi dell'ex ospedale militare austriaco (oggi trasformato nel Centro Ambientale ed Archeologico).\nEx macello.\nAd oggi questo edificio \u00e8 la sede del Gruppo Alpini e viene utilizzato anche in occasione di aggregazioni culturali e sociali, ma la sua forma originaria risale all'epoca in cui Legnago era dominata dagli austriaci.\nLa struttura si presenta con un accesso voltato ed un portale che ricorda l'epoca classica dal quale si dipartono due accessi laterali che conducono alla corte centrale. Il pavimento \u00e8 in pietra vulcanica.\nIl macello \u00e8 stato distrutto dall'inondazione dell'Adige del 1882 e successivamente costruito da Giuseppe Tavecchio, facendo riferimento ad un vecchio progetto austriaco. La struttura fu adibita a macello fino al 1976, dopodich\u00e9 conobbe un periodo di oltre venticinque anni di abbandono. Solamente in epoca moderna \u00e8 stato concesso in comodato al Gruppo Alpini i quali con l'aiuto dei volontari e del supporto economico garantito dalla Fondazione Cassa di Risparmio lo hanno recuperato grazie all'intervento dell'architetto Lodovico Scodellari.\nL'edificio ad oggi \u00e8 cos\u00ec suddiviso: nella parte destra vi sono le stanze riservate al Gruppo Alpini di Legnago mentre nella parte sinistra sono presenti alcuni spazi di servizio ed il sottotetto dove si trovano le sale per il coro, per le riunioni ed un deposito. Sempre nella parte sinistra della struttura, \u00e8 presente un'area che originariamente era adibita alla lavorazione della carne ad oggi trasformata in una sala munita di palco ed utilizzata per rappresentazioni teatrali o convegni.\nGli scavi di Porta Mantova.\nNel 2003, a seguito di alcuni lavori eseguiti dal Comune di Legnago per la sistemazione di Corso della Vittoria, sono tornati alla luce alcuni resti di una delle quattro porte di cui disponeva la citt\u00e0 durante il periodo in cui era fortificata. Legnago, infatti, oltre ad alcune rocche poste a difesa del ponte, era dotata di quattro porte (due delle quali erano situate nell'odierna frazione Porto): Porta San Martino, Porta Mantova (in seguito chiamata anche Porta Nuova) e Porta Padova. I resti erano in buono stato di conservazione ed occupavano una superficie di circa 380m2. Le mura sono state costruite utilizzando diversi materiali tra i quali si annoverano: mattoni, ciottoli fluviali, pezzame laterizio e calcare bianco.\nStando alle ricostruzioni si possono individuare i locali del corpo di guardia dei soldati, il casello per il vigilante in servizio, due prigioni militari e la latrina.\nQuesti reperti hanno rappresentato uno dei pochi resti di un passato importante della citt\u00e0 fortificata, inoltre durante gli scavi archeologici sono state rinvenute anche alcune importanti testimonianze che potrebbero aiutarci a capire meglio quale fosse l'uso della porta. Tra i frammenti rinvenuti si annoverano: frammenti ceramici, elementi lapidei, frammenti vitrei, materiali ferrosi (in particolare tre grate da finestra, un fittone da muro con anello, una moneta austro-ungarica e una palla da fucile), una moneta e un manufatto in ottone, varie pipe di terracotta, vetri, cuoio e bottoni.\nNel dicembre 2011, con la nuova giunta comunale, i ruderi delle fondamenta di Porta Mantova sono stati ricoperti di teli protettivi e nuovamente sotterrati, con ripristino del piano di calpestio; ci\u00f2 per le richieste avanzate dai negozianti del centro e per esigenze di viabilit\u00e0.\nI leoni di Venezia.\nA Legnago e Porto si possono facilmente trovare cinque leoni in pietra di Michele Sanmicheli. Essi vengono rappresentati secondo l'iconografia classica della Repubblica di Venezia: sotto gli artigli tengono aperto il Vangelo di San Marco ed \u00e8 possibile leggere la scritta \u00abPax tibi Marce evangelista meus\u00bb; le zampe anteriori poggiano sulla terra mentre quelle posteriori sul mare ad evidenziare quindi che Venezia era una potenza sia di terra, sia di mare.\nPalazzo Scodellari.\nDetto anche \"Palazzo De' Provveditori e Capitani\" poich\u00e9 durante il Quattrocento \u00e8 stato sede dei Provveditorati e dei Capitani di Venezia. L'edificio risale al XV secolo e nella facciata \u00e8 presente una bifora.\nAree naturali.\nIl parco cittadino.\nNoto grazie all'anello sul quale, a partire dal 1898, si cimentarono alcuni campioni dell'ippica (cavalli francesi e inglesi), del ciclismo (Giro d'Italia: tappa Venezia-Legnago nel 1936) e del motociclismo (Omobono Tenni).\nLa Verbena dell'Adige.\nOasi naturale lungo il territorio golenale del fiume Adige.\nSociet\u00e0.\nEvoluzione demografica.\nAl 1\u00ba gennaio 2012 il comune contava abitanti ovvero 161 abitanti in meno rispetto all'inizio del 2011. Le frazioni pi\u00f9 popolose sono Porto con abitanti, seguita da Legnago capoluogo , Casette , Terranegra ; la frazione meno popolosa \u00e8 invece Torretta con 139 abitanti.\nIstituzioni, enti e associazioni.\nHa sede nel comune l'Ospedale Mater Salutis.\nCultura.\nTeatro.\nTeatro Salieri.\nLa citt\u00e0 di Legnago pu\u00f2 vantare di questa struttura teatrale a partire dal 1911, anno in cui Vittorio Bressan e Benvenuto Maggioni iniziarono la costruzione del teatro su commissione della \"Societ\u00e0 anonima teatrale\". A causa dello scoppio del primo conflitto mondiale, i lavori di costruzione subirono una battuta d'arresto (mancavano alcuni lavori di sistemazione del tetto e della facciata) e furono ripresi in gran fretta nel 1925 per poter festeggiare il 1\u00ba centenario della morte di Antonio Salieri, noto musicista legnaghese al quale fu dedicato il teatro. Alcune difficolt\u00e0 economiche colpirono la \u201cSociet\u00e0 anonima teatrale\u201d la costrinsero a cedere la struttura al Comune, il quale la adib\u00ec a sala cinematografica.\nL'interno del teatro e la sua facciata furono pensati nel 1941 dall'architetto Luigi Piccinato, ma tale progetto non venne portato a termine e il teatro venne ultimato solamente dopo il secondo conflitto mondiale. Il teatro Salieri venne inaugurato il 15 settembre 1956 e per oltre trent'anni il suo calendario \u00e8 sempre stato ricco di rappresentazioni teatrali, oltre ad essere usato anche come sala cinematografica.\nL'edificio venne chiuso nel 1989 per poter permettere la realizzazione di alcuni lavori di ristrutturazione e di manutenzione straordinaria al fine di adeguarlo alle norme di legge. Luciano Cenna, l'architetto a cui \u00e8 stato affidato questo lavoro, ha preferito operare attraverso un restauro conservativo recuperando tutti gli elementi preesistenti.\nIn seguito a questi lavori, il teatro \u00e8 stato nuovamente inaugurato il 13 febbraio 1999.\nIl Museo Fioroni.\nIl museo \u00e8 ubicato nel palazzo ottocentesco chiamato Villa Fioroni, edificio risalente al 1887, che custodisce una raccolta privata della famiglia Fioroni. La struttura sorge nel Viale della Stazione ed \u00e8 oggi sede dell'omonima Fondazione culturale (costituita grazie all'impegno e alla dedizione della fondatrice \u2013 Maria Fioroni \u2013 e riconosciuta come Ente morale dello Stato italiano nel 1958). Di particolare interesse \u00e8 la \u201cSala Orientale\u201d situata al piano terra della struttura la quale accoglie souvenir esotici e trofei di caccia grossa (si possono infatti ammirare lunghi fucili coloniali, vestiti di capi trib\u00f9 africani e orientali oltre ad oggetti raccolti dal sig. Fioroni durante le sue spedizioni e foto d'epoca), mentre al primo piano nelle \u201cSale del Risorgimento\u201d sono visibili alcuni cimeli di patrioti legnaghesi. Interessante anche la camera da letto, appartenuta all'Hotel Paglia, all'interno della quale alloggi\u00f2 Giuseppe Garibaldi. Oggi il museo ha stretto varie collaborazioni con attori turistici locali per promuovere il patrimonio storico-culturale legnaghese puntando soprattutto sulla formazione degli alunni delle scuole primarie.\nNella stessa struttura si possono inoltre trovare la Biblioteca Civica e l'archivio. La biblioteca Fioroni \u00e8 stata inaugurata l'11 ottobre 1964 dall'onorevole Luigi Gui il quale ha consegnato a Maria Fioroni la medaglia d'oro dei benemeriti dell'Arte e della Cultura. Essa pu\u00f2 vantare un patrimonio librario di oltre 40.000 volumi e si sostenta grazie a donazioni ricevute da privati (tra i quali il professor Gino Barbieri (economista) che ha permesso l'acquisto di 13.000 volumi). L'archivio del museo risulta essere tra i pi\u00f9 importanti della bassa Veronese poich\u00e9 esso custodisce documenti risalenti al XVI secolo; tra questi il pi\u00f9 antico e prezioso risulta essere un catasto del Quattrocento il quale \u00e8 sopravvissuto alla distruzione dell'antico archivio del Comune durante la guerra dei Cambrai. Si possono inoltre trovare: gli atti dei consigli comunali svoltesi in et\u00e0 veneziana, i \"libri expensarum\" (libri contabili, mappe, proclami), l'archivio ottocentesco del Consorzio di Bonifica Valli Grandi Veronesi (registri contabili, mappe del territorio, progetti di lavori effettuati), fotografie e documenti vari relativi alla prima guerra mondiale, la dominazione fascista e la seconda guerra mondiale.\nIl Centro Ambientale ed Archeologico.\nIl Centro Ambientale ed Archeologico \u00e8 stato ricavato dall'ex ospedale militare austriaco \"alla Prova\" nonch\u00e9 ex polveriera dell'epoca della prima guerra mondiale, accanto al ponte vecchio ben restaurato e valorizzato. La struttura originale risale all'Ottocento quando gli austriaci lo utilizzarono come caserma di cavalleria prima, ed ospedale poi. Il restauro \u00e8 avvenuto nel 1999 rispettando e conservando la struttura preesistente. Il centro \u00e8 stato voluto dal Consorzio di Bonifica Valli Grandi e Medio Veronese e la sua attivit\u00e0 viene portata avanti grazie ad alcuni progetti congiunti dei comuni di Cerea e Legnago i quali mirano a tutelare e salvaguardare gli ambienti fluviali circostanti e sviluppare progetti archeologici.\nEsso \u00e8 uno dei musei pi\u00f9 estesi del nord Italia e conserva materiali unici tra i quali monili, armi, vasellame, e ricostruzioni di insediamenti e necropoli ritrovati nelle campagne della pianura veronese. Anche il Centro Ambientale ed Archeologico sta coinvolgendo le scuole per rendere i futuri cittadini pi\u00f9 consapevoli e rispettosi dell'ambiente naturale ed archeologico che ci circonda.\nEconomia.\nLegnago presenta nel territorio comunale molte aziende produttrici di impianti per il riscaldamento, il condizionamento dell'aria, caldaie e radiatori. Oltre ad essere un importante polo economico (si citano la presenza di innumerevoli industrie che spaziano dal settore tessile \u2013 calzaturiero, al comparto agroalimentare per poi passare al settore del ferro, della meccanica e della chimica) sviluppatosi a seguito del boom degli anni '80, nella periferia del comune si trovano coltivazioni di mais, frumento, soia, barbabietole, uva, frutta e ortaggi oltre all'allevamento di bovini ed ovini.\nNumerosi sono i negozi all'interno del centro storico oltre alla capillare presenza di centri commerciali situati presso le pi\u00f9 importanti vie di comunicazione.\nInfrastrutture e trasporti.\nStrade.\nIl comune \u00e8 interessato dalla strada statale 434 Transpolesana, che a causa del suo ammodernamento ha declassato a strada provinciale la ex Strada Statale 499 Rodigina che ne attraversava il centro e dalla strada Regionale 10 Padana Inferiore, gi\u00e0 SS 10.\nFerrovie.\nLegnago \u00e8 servita dall'omonima stazione collegata alle linee ferroviarie Verona-Legnago-Rovigo e Mantova-Monselice, il cui traffico passeggeri \u00e8 gestito in consorzio da Trenitalia e dalla Sistemi Territoriali. I treni in transito sono esclusivamente regionali.\nAeroporti.\nNel comune si trova l'Aeroporto di Legnago, scalo utilizzato per voli turistici e manifestazioni aeree.\nMobilit\u00e0 urbana.\nI trasporti urbani e interurbani di Legnago vengono svolti con autoservizi di linea gestiti da ATV.\nSport.\nImpianti sportivi.\nA Legnago \u00e8 presente lo Stadio Mario Sandrini e diverse strutture sportive."}
{"id": "2405579", "revid": "287204", "url": "https://it.wikipedia.org/wiki?curid=2405579", "title": "DFB-Pokal 2002-2003", "text": "La DFB-Pokal 2002-2003 \u00e8 stata la 60\u00aa edizione del torneo. La competizione \u00e8 iniziata il 28 agosto 2002 e terminata il 31 maggio 2003. Il trofeo \u00e8 stato vinto dal , che in finale ha sconfitto il per 3-1."}
{"id": "2405583", "revid": "288806", "url": "https://it.wikipedia.org/wiki?curid=2405583", "title": "Bj\u00f6rn Waldegaard", "text": ""}
{"id": "2405585", "revid": "1305772", "url": "https://it.wikipedia.org/wiki?curid=2405585", "title": "Discografia dei My Chemical Romance", "text": "La discografia dei My Chemical Romance comprende quattro album in studio, due raccolte, due album dal vivo, cinque EP, ventisei singoli e quattro DVD.\nPoco dopo la formazione la band firm\u00f2 un contratto con la Eyeball Records e pubblic\u00f2 il suo album di debutto \"I Brought You My Bullets, You Brought Me Your Love\" nel 2002. La band firm\u00f2 un altro contratto con la Reprise Records l'anno successivo e pubblic\u00f2 il suo debutto commerciale \"Three Cheers for Sweet Revenge\" nel 2004, vendendo pi\u00f9 di due milioni di copie. Confermarono questo successo pubblicando nel 2006 \"The Black Parade\", che comprende i singoli \"Welcome to the Black Parade\", \"Famous Last Words\", \"I Don't Love You\", e \"Teenagers\". Nel 2010 viene pubblicato \"\", quarto e ultimo album in studio dei My Chemical Romance. Viene seguito nel febbraio 2013 dalla raccolta \"Conventional Weapons\", contenente la serie di singoli pubblicati durante i mesi precedenti, e dalla greatest hits \"May Death Never Stop You\", pubblicata nel 2014."}
{"id": "2405588", "revid": "4175", "url": "https://it.wikipedia.org/wiki?curid=2405588", "title": "Federazione di rugby a 15 della Germania", "text": "Deutscher Rugby-Verband, acronimo DRV, \u00e8 l'organismo di governo del rugby a 15 in Germania.\nFondata nel 1900 a Kassel, \u00e8 una delle pi\u00f9 antiche federazioni rugbistiche del mondo e in assoluto la pi\u00f9 antica d'Europa dopo le quattro \"Home Union\" delle isole britanniche.\nIstituita ai tempi dell'impero tedesco, assicur\u00f2 durante la repubblica di Weimar e il Terzo Reich la continuit\u00e0 dell'attivit\u00e0 domestica e internazionale: nel 1927 vide l'esordio della propria nazionale maggiore e dal 1909 organizza in via continuativa il campionato nazionale, fatte salve interruzioni belliche; fondatrice della F.I.R.A. nel 1934 insieme ad altre federazioni continentali come Italia, e , fu anche tra le partecipanti della prima ora al campionato europeo con la propria squadra nazionale.\nDopo la seconda guerra mondiale e la perdita nel conflitto di molti dei suoi giocatori, la DRV divenne la federazione della sola Germania Ovest mentre nella Repubblica Democratica Tedesca la disciplina fu governata dalla Deutsche Rugby-Sportverband (DRSV).\nNel 1989 la DRV tenne a battesimo la propria nazionale femminile che esord\u00ec contro la e, nel 1990, con la riunificazione tedesca, torn\u00f2 a estendere la sua giurisdizione sull'ex Germania Est.\nA livello internazionale, la nazionale maschile vanta come miglior risultato due secondi posti al campionato europeo e il terzo posto nel torneo di ripescaggio per la qualificazione alla Coppa del Mondo, mentre quella femminile vanta due partecipazioni alla Coppa del Mondo e due terzi posti al campionato europeo."}
{"id": "2405590", "revid": "123484268", "url": "https://it.wikipedia.org/wiki?curid=2405590", "title": "Villa Brugola", "text": "Villa Brugola \u00e8 una villa di Monza situata in via Leopardi 21.\nProgettata dall'architetto Arturo Peverelli nei primi anni '50 del XX secolo, l'edificio rappresenta il primo esempio d'architettura organica, nella provincia brianzola.\nL'edificio monofamiliare si sviluppa dall'interno verso l'esterno, rispettando il criterio che correla con armonia lo spazio architettonico alla natura, tipico dell'architettura organica."}
{"id": "2405591", "revid": "1272592", "url": "https://it.wikipedia.org/wiki?curid=2405591", "title": "Solo un uomo (album Niccol\u00f2 Fabi)", "text": "Solo un uomo \u00e8 l'ottavo album in studio del cantautore italiano Niccol\u00f2 Fabi, pubblicato il 29 maggio 2009 dalla Universal Music Group.\nIl disco.\nPrima pubblicazione di Fabi dopo la separazione dalla Virgin Records, \"Solo un uomo\" contiene 10 tracce inedite, compreso il singolo apripista che porta il titolo dell'album, \"Solo un uomo\". La canzone era stata presentata per partecipare al Festival di Sanremo 2009, venendo scartata perch\u00e9 ritenuta \u00abtroppo triste e malinconica\u00bb.\nAll'interno del disco sono presenti varie collaborazioni con musicisti come: Roberto Angelini, i Mokadelic, Enrico Gabrielli, Rodrigo D'Erasmo. Il brano \"Aliante\", terzo singolo estratto, \u00e8 scritto a quattro mani con il cantautore romano Pino Marino."}
{"id": "2405604", "revid": "300067", "url": "https://it.wikipedia.org/wiki?curid=2405604", "title": "Ollie Mack", "text": ""}
{"id": "2405610", "revid": "1431409", "url": "https://it.wikipedia.org/wiki?curid=2405610", "title": "Marc John Jefferies", "text": "Carriera.\nIl primo ruolo cinematografico risale al 1995, dove interpreta il protagonista nel film drammatico \"Lontano da Isaiah\"; nel 2003 partecipa a \"La casa dei fantasmi\". Nel 2005 interpreta un giovane 50 Cent nel film \"Get Rich or Die Tryin\"'; nel 2009 entra nel cast di \"Notorious B.I.G.\", film biografico sulla vita del defunto rapper The Notorious B.I.G., dove interpreta Lil' Cease, rapper amico del protagonista e membro dei Junior M.A.F.I.A..\nFratello maggiore dell'attrice LaShawn Jefferies.\nDoppiatori italiani.\nNelle versioni in italiano dei suoi film, Marc John Jefferies \u00e8 stato doppiato da:\nNei prodotti a cui partecipa come doppiatore, in italiano \u00e8 stato sostituito da:"}
{"id": "2405615", "revid": "287204", "url": "https://it.wikipedia.org/wiki?curid=2405615", "title": "Tschammerpokal 1935", "text": "La Tschammerpokal del 1935 fu la prima edizione della coppa nazionale della Germania. Il nome fu scelto in onore del Reichssportf\u00fchrer Hans von Tschammer und Osten, il pi\u00f9 alto responsabile dello sport nel Terzo Reich.\nInizi\u00f2 il 6 gennaio 1935 e termin\u00f2 l'8 dicembre 1935. Oltre 4.100 squadre si sfidarono durante il torneo suddiviso in 6 sezioni. Furono 63 le squadre che ebbero accesso alla fase finale di 6 turni. In finale il Norimberga sconfisse lo per 2\u20130."}
{"id": "2405616", "revid": "300067", "url": "https://it.wikipedia.org/wiki?curid=2405616", "title": "Oliver Mack", "text": ""}
{"id": "2405617", "revid": "716642", "url": "https://it.wikipedia.org/wiki?curid=2405617", "title": "Ryan O'Leary", "text": "Biografia.\n\u00c8 figlio dell'ex calciatore irlandese Pierce O'Leary, oltre che nipote del suo fratello David.\nCaratteristiche tecniche.\nRicopre il ruolo di difensore centrale."}
{"id": "2405618", "revid": "287204", "url": "https://it.wikipedia.org/wiki?curid=2405618", "title": "La macchina stregata", "text": "La macchina stregata (\"The Haunted Car\") \u00e8 l'ottantatreesimo libro della serie horror per ragazzi \"Piccoli brividi\", scritta da R. L. Stine.\nTrama.\nLa storia \u00e8 ambientata nella citt\u00e0 di Forrest Valley, dove Mitchell Moinian, un dodicenne che ama le automobili, si \u00e8 trasferito con la propria famiglia. Il padre, appassionato di bricolage, porta Mitchell e suo fratello pi\u00f9 giovane a comprare degli strumenti al negozio in citt\u00e0 a bordo della loro auto, descritta come una \"Chrysler LeBaron verde-vomito vecchia di quattordici anni\". Durante il viaggio, per\u00f2, i freni si rompono e l'auto si schianta contro un albero.\nQualche tempo dopo, Mitchell convince suo padre ad acquistare un'auto sportiva in vendita tramite un annuncio sul giornale. Andati a ritirare la macchina, Mitchell resta perplesso osservando il numero di lucchetti che chiudono la porta del garage in cui \u00e8 contenuta. Lo insospettisce anche il fatto che l'ex proprietario, Mr. Douglas, rifiuti categoricamente di accompagnarli in un giro di prova. Ciononostante, il ragazzo \u00e8 entusiasta del nuovo veicolo.\nUna notte Mitchell decide di andare ad osservare la macchina, che \u00e8 diventata per lui un po' un'ossessione, quando sente una voce che lo invita a salire. La ascolta, ma poi si ritrova chiuso dentro; viene salvato da una strana ragazza chiamata Marissa Meddin.\nIn seguito, iniziano ad accadere cose strane quando Mitchell \u00e8 vicino alla macchina: lui e suo fratello Todd congelano quasi a morte mentre vi sono chiusi dentro, la macchina pare guidare seguendo una propria volont\u00e0 e Mitchell vede anche degli strani messaggi apparire sui finestrini appannati, principalmente la frase \"SONO CATTIVA\". Non riesce comunque a convincere suo padre della realt\u00e0 dei fatti, e non ottiene spiegazioni da Mr. Douglas.\nUna notte, Mitchell si ritrova intrappolato nell'auto e scopre che questa \u00e8 posseduta dallo spirito di una ragazza simile a Marissa, morta in un incidente mentre guidava quell'auto all'et\u00e0 di quattordici anni, e che ora vuole uccidere Mitchell affinch\u00e9 diventino compagni per l'eternit\u00e0. Tuttavia, l'aver portato via Mitchell da casa quella notte ha un risvolto inaspettato: la casa del ragazzo viene infatti devastata da un incendio, ed i genitori disperati temono che lui sia perito tra le fiamme. Invece, essendo stato portato via dalla macchina, si \u00e8 salvato, e questa inaspettata \"buona azione\" crea una crisi nel fantasma che si autodefiniva cattivo, crisi che lo porta a perdere il controllo e sparire.\nPoco dopo, il ragazzo scopre che la ragazza che infestava l'automobile era la gemella di Marissa, Becka, morta in un incidente. Tutta la faccenda \u00e8 risolta, il ragazzo ha per\u00f2 difficolt\u00e0 a convincere i suoi genitori dell'autenticit\u00e0 della storia circa il fantasma... almeno finch\u00e9 suo padre e un meccanico non scoprono che, per tutto quel tempo, l'automobile era priva di batteria."}
{"id": "2405619", "revid": "121537317", "url": "https://it.wikipedia.org/wiki?curid=2405619", "title": "The Beast - Abissi di paura", "text": "The Beast - Abissi di paura (\"The Beast\") \u00e8 una miniserie televisiva in due puntate del 1996 diretta da Jeff Bleckner. Basata sul romanzo \"Tentacoli\" di Peter Benchley, autore del best seller del 1974 \"Lo squalo\", \u00e8 interpretata da William Petersen e Karen Sillas.\nGirata nel Nuovo Galles del Sud, in Australia, la miniserie \u00e8 stata trasmessa negli Stati Uniti il 28 e 29 aprile 1996 sulla rete NBC. In Italia \u00e8 andata in onda per la prima volta l'1 e 2 luglio 1997 in prima serata su Canale 5.\nTrama.\nLa piccola comunit\u00e0 costiera di Grave's Point \u00e8 sconvolta dalla tragica e inspiegabile sparizione in mare di una giovane coppia, i coniugi Howard (Chad Tyler) ed Elizabeth Griffin (Angie Milliken). Dopo alcuni sopralluoghi, il dottor Herbert Talley (Ronald Guttman), un biologo marino, ritiene di aver trovato risolto il mistero: un rarissimo e smisurato calamaro si aggirerebbe nelle profondit\u00e0. \nSchuyler Graves (Charles Martin Smith), il sindaco dell'isola, ingaggia dei mercenari per eliminarlo."}
{"id": "2405621", "revid": "984922", "url": "https://it.wikipedia.org/wiki?curid=2405621", "title": "Federazione di rugby a 15 d'Israele", "text": "La Federazione Rugby XV di Israele (in inglese \"Israel Rugby Union\") \u00e8 l'organo che governa il Rugby a 15 in Israele.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2405624", "revid": "599013", "url": "https://it.wikipedia.org/wiki?curid=2405624", "title": "Donald Suxho", "text": "Gioca nel ruolo di palleggiatore nel Klubi Sportiv Studenti Tiran\u00eb.\nCarriera.\nCresciuto nel Sk\u00ebnderbeu, dove fu allenato dal padre Petraq, vinse un campionato nazionale albanese nel 1996. In quell'anno scelse di trasferirsi negli Stati Uniti, per motivi di studio. Visse inizialmente in Massachusetts e poi in California; nel 2000 si laure\u00f2 alla University of Southern California. Nel frattempo prese parte a vari tornei disputati tra le squadre dei college americani; esord\u00ec nel 2001 con la Nazionale statunitense.\nNel 2001 torn\u00f2 in Europa. Ha giocato in Polonia, Turchia e Italia, con l'Acqua Paradiso Gabeca Montichiari (stagioni 2005-06 e 2006-07); successivamente ha giocato anche per il Volley Treviso.\nNell'estate 2013 viene ingaggiato dalla Trentino Volley, nella quale resta una stagione. Vince la Supercoppa italiana venendo anche premiato come MVP della partita."}
{"id": "2405626", "revid": "767487", "url": "https://it.wikipedia.org/wiki?curid=2405626", "title": "1989 (Jacopo Sarno)", "text": "1989 \u00e8 il primo album del cantante e attore italiano Jacopo Sarno, pubblicato il 29 maggio 2009 dall'etichetta discografica EMI.\nAlla composizione del disco hanno partecipato gli autori stranieri Sebastian Thott, Didrik Thott e Ken Rose e gli italiani Claudio Guidetti, autore storico di Eros Ramazzotti, e Niccol\u00f2 Agliardi, coautore di alcuni brani di Laura Pausini."}
{"id": "2405632", "revid": "287204", "url": "https://it.wikipedia.org/wiki?curid=2405632", "title": "The Beast (film)", "text": ""}
{"id": "2405635", "revid": "94647", "url": "https://it.wikipedia.org/wiki?curid=2405635", "title": "Deformazione professionale", "text": "L'espressione deformazione professionale indica il comportamento di una persona che svolge una certa professione e che ne estende il tipico modo di fare anche nel tempo libero o in altre situazioni. Parimenti a quanto accade in italiano, viene chiamata in francese \"d\u00e9formation professionnelle\", termine preso in prestito anche da altre lingue.\nSi riferisce a modelli di comportamenti considerati in qualche modo devianti dalla norma. \n Ad esempio, si potrebbe immaginare la situazione di un poliziotto, abituato a trattare con gli sconosciuti e ad essere diffidente sul lavoro, che smette di fidarsi persino delle persone che conosce bene. \nSi tratta di un termine di uso comune, anche se introdotto dal sociologo belga Daniel Warnotte. La dimensione patologica vera e propria, in medicina, viene chiamata malattia professionale (termine che invece di indicare un atteggiamento appreso, si riferisce a veri e propri danni alla salute)."}
{"id": "2405639", "revid": "767487", "url": "https://it.wikipedia.org/wiki?curid=2405639", "title": "Rita Guerra", "text": "Ha partecipato per 2 volte al Festival da Can\u00e7\u00e3o: la prima nel 1992 con la canzone \"Meu amor inventado em mim\" si aggiudiuca la 2\u00aa posizione mentre la seconda volta, nel 2003, riesce ad aggiudicarsi la competizione. Nello stesso anno partecipa all'Eurovision con la canzone \"Deixa-me Sonhar\"."}
{"id": "2405646", "revid": "4175", "url": "https://it.wikipedia.org/wiki?curid=2405646", "title": "Federazione di rugby a 15 della Lettonia", "text": "La Federazione Rugby XV della Lettonia (in lettone: \"Latvijas Regbija Feder\u0101cija\") \u00e8 l'organo che governa il Rugby a 15 in Lettonia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2405649", "revid": "729019", "url": "https://it.wikipedia.org/wiki?curid=2405649", "title": "Carlo Vulpio", "text": "Biografia.\nCarlo Vulpio si \u00e8 laureato in Giurisprudenza all'Universit\u00e0 di Bari, con una tesi in diritto processuale penale. Nel 1986 fonda e dirige il giornale locale \"Piazza\" e collabora con varie testate, tra le quali \"l'Espresso\", \"Avvenimenti\", \"l'Unit\u00e0\" ed il \"Corriere della Sera\". Nel 1990, il \"Corriere della Sera\", allora diretto da Ugo Stille, decide di chiamarlo prima nella redazione di Milano e poi in quella di Roma. Nel 1993, dopo la caduta del regime di Enver Hoxha, \u00e8 stato tra i primi a sbarcare in Albania, e nel 1995 ha seguito le guerre jugoslave. Ha insegnato per quattro anni alla Facolt\u00e0 di Lettere dell'Alma mater studiorum Universit\u00e0 di Bologna.\nDall'inizio del 2007 ha seguito le inchieste \"Poseidon\", \"Why Not\" e \"Toghe Lucane\" per il \"Corriere della Sera\". In seguito a queste inchieste \u00e8 stata diffusa la notizia, infondata, ma rilanciata da diversi siti web, di un suo licenziamento dal Corriere della Sera. Questa notizia \u00e8 falsa. Vulpio non \u00e8 mai stato licenziato dal Corriere.\nIl 18 marzo 2009 presenta la propria candidatura da indipendente alle elezioni europee del 2009 nelle liste dell'Italia dei Valori, ma non viene eletto nonostante le circa 40.000 preferenze ricevute. Attualmente \u00e8 inviato e si occupa di cultura, grandi fatti di cronaca e inchieste, in Italia e all'estero.\nIl 9 maggio 2019, pubblica con la casa editrice Chiarelettere, \"Il genio infelice\", il romanzo della vita di Antonio Ligabue. Sempre con Chiarelettere, l'8 giugno 2020, pubblica \"Il sogno di Achille\", il romanzo di Gigi Riva.\nCon Vittorio Sgarbi, Vulpio \u00e8 stato coautore del programma televisivo \"Ci tocca anche Vittorio Sgarbi\", andato in onda il 18 maggio 2011 su Rai 1. La trasmissione, molto dibattuta ancor prima della sua messa in onda, fu chiusa dopo la prima puntata (primo caso nella storia della Rai per un programma culturale) con la motivazione ufficiale di un basso indice di ascolti."}
{"id": "2405651", "revid": "599013", "url": "https://it.wikipedia.org/wiki?curid=2405651", "title": "Jim Smith", "text": ""}
{"id": "2405653", "revid": "287204", "url": "https://it.wikipedia.org/wiki?curid=2405653", "title": "Oliver Smith", "text": ""}
{"id": "2405663", "revid": "767487", "url": "https://it.wikipedia.org/wiki?curid=2405663", "title": "Jamie Hamill", "text": ""}
{"id": "2405672", "revid": "1305887", "url": "https://it.wikipedia.org/wiki?curid=2405672", "title": "Episodi di My Melody - Sogni di magia", "text": "Questa voce raggruppa tutti gli episodi delle quattro serie animate di \"My Melody - Sogni di magia\".\nPrima serie.\nItalia 1 ha trasmesso i primi 42 episodi nel formato da 15 minuti l'uno, saltando il 24. L'episodio 39 \u00e8 andato in onda prima del 38. I primi 5 minuti dell'episodio 43 sono andati in onda il 21 novembre; il 1\u00ba dicembre, anzich\u00e9 riprendere da dove si era interrotto, si \u00e8 deciso di ritrasmettere l'episodio 43 dall'inizio. Gli episodi dal 43 al 52 sono andati in onda nel formato da 10 minuti."}
{"id": "2405676", "revid": "767487", "url": "https://it.wikipedia.org/wiki?curid=2405676", "title": "Mickey Dillard", "text": ""}
{"id": "2405678", "revid": "131358", "url": "https://it.wikipedia.org/wiki?curid=2405678", "title": "Campionato lussemburghese di calcio 2008-2009", "text": ""}
{"id": "2405680", "revid": "1566286", "url": "https://it.wikipedia.org/wiki?curid=2405680", "title": "Nino Vingelli", "text": "Biografia.\nInizi\u00f2 giovanissimo a seguire la sua passione per il canto e per il teatro, calcando i palcoscenici dei teatri della sua citt\u00e0 in cui si esibivano soprattutto compagnie tradizionali in lingua napoletana.\nSi trasfer\u00ec a Roma prima della guerra e divulg\u00f2 nei teatri romani la sceneggiata napoletana: \"Zappatore\", \"Mamma perdoname\", \"Lacreme napulitane\" ed altre ancora, facendosi cos\u00ec conoscere dal pubblico dei Teatri Reale, Smeraldo, Principe e Ambra Jovinelli, luoghi dove erano in voga il variet\u00e0 e l'avanspettacolo.\nNel 1941 inizi\u00f2 la sua avventura cinematografica e debutt\u00f2 come caratterista nella pellicola \"I mariti (Tempesta d'anime)\" di Camillo Mastrocinque, tratta dalla commedia ottocentesca \"I mariti\", di Achille Torelli. Ma fu il ruolo di \"Pasqualino o'17\" nel film \"Processo alla citt\u00e0\" (1952) di Luigi Zampa a portargli una certa notoriet\u00e0. Nel 1960 recit\u00f2 la parte di Vincenzino Esposito in Fra Manisco cerca guai... con Aldo Fabrizi. Prese parte a pi\u00f9 di 200 film, recitando al fianco di Tot\u00f2, Nino Taranto, Alberto Sordi, Renato Salvatori, Nino Manfredi, Vittorio De Sica e molti altri. Nel 1967 ritorn\u00f2 al teatro, interpretando il ruolo di Napoleone Botta ne \"Il contratto\" di Eduardo De Filippo.\nGli anni cinquanta furono il suo periodo migliore dal punto di vista artistico, coronati dall'aggiudicazione del Nastro d'argento al migliore attore non protagonista per il film \"La sfida\" (1958), nel quale interpret\u00f2 un guappo per la regia di Francesco Rosi, che l'anno successivo lo diresse nuovamente ne \"I magliari\" (1960).\nLa sua lunga carriera prosegu\u00ec anche in campo internazionale; Jules Dassin lo volle accanto a Yves Montand nel ruolo di \"Pizzaccio\" nel film \"La legge\". Recit\u00f2 in \"Matrimonio alla francese\" accanto a Jean Gabin e Mich\u00e8le Mercier. Nel 1964 interpret\u00f2 il ruolo di \"Amalfitano\", il sergente guastafeste in \"Italiani brava gente\" di Giuseppe De Santis.\nCol passare del tempo Vingelli inizi\u00f2 anche a interpretare alcuni ruoli in sceneggiati televisivi tra cui \"L'Alfiere\" del 1956, continuando a recitare sino alla soglia dei novant'anni.\nMor\u00ec a Roma il 26 marzo 2003."}
{"id": "2405682", "revid": "363629", "url": "https://it.wikipedia.org/wiki?curid=2405682", "title": "Libera visione stereoscopica", "text": "La libera visione stereoscopica, , \u00e8 la capacit\u00e0 innata di visualizzare uno stereogramma senza usufruire di uno stereoscopio, \"incrociando\" o \"divergendo\" gli occhi, prima od oltre il piano reale di osservazione. \u00c8 un sistema di visione stereoscopica relativamente poco diffuso, dal momento che un ristretto numero di persone \u00e8 in grado di metterlo in atto e che risulta affaticante per la vista. \nTale capacit\u00e0 non \u00e8 da confondere con l'autostereoscopia, che si riferisce invece a una serie di sistemi e tecnologie applicate ai supporti o ai display che permettono una visione stereoscopica senza l'ausilio di ulteriori dispositivi.\nPrincipio di funzionamento.\nLibera visione stereoscopica incrociata o \"Cross eyed\".\nL'occhio destro guarda l'immagine sinistra mentre l'occhio sinistro quella destra. \u00c8 la pi\u00f9 facile da imparare perch\u00e9 richiede una posizione naturale degli occhi che avvicinano il piano di osservazione.\nPer abituarsi ad osservare a vigna questo tipo di immagine si pu\u00f2 collocare una penna a met\u00e0 distanza tra gli occhi e la doppia immagine. Convergendo lo sguardo sulla penna e se necessario muovendola avanti o indietro, le immagini sullo sfondo dovrebbero arrivare a sembrare tre e spostando l'attenzione su quella centrale, senza muovere gli occhi, si dovrebbe riuscire a metterla a fuoco. Se l'immagine risulta sdoppiata in senso verticale rollare leggermente la testa.\nCon l'allenamento \u00e8 possibile abituarsi a mettere a fuoco l'immagine stereoscopica senza difficolt\u00e0.\nLibera visione stereoscopica parallela o \"Wall eyed\".\nL'occhio destro guarda l'immagine destra mentre l'occhio sinistro quella sinistra. \u00c8 la pi\u00f9 difficile da imparare perch\u00e9 richiede una posizione meno naturale degli occhi che allontanano il piano di osservazione fino a volte oltre l'infinito (occhi divergenti).\nPer vedere queste immagini, se non se ne \u00e8 gi\u00e0 abilmente capaci, \u00e8 necessario avvicinare molto gli occhi a queste ultime, rilassarli e muoversi lentamente indietro finch\u00e9 le due confuse immagini che si vedono diventino una sola. A questo punto allontanarsi ancora lentamente dall'immagine sforzandosi di metterla a fuoco finch\u00e9, probabilmente ad una distanza piuttosto elevata, si vedr\u00e0 nitidamente.\nCreazione dello stereogramma.\nLa creazione dello stereogramma avviene attraverso la ripresa con fotocamera stereoscopica parallela, in modo tale da riprendere due immagini parallele attraverso due obiettivi posti alla stessa distanza degli occhi umani. La creazione dell'immagine pu\u00f2 avvenire anche utilizzando una stessa fotocamera, che viene slittata sull'asse X dell'osservatore in modo da riprendere due immagini parallele consecutive.\nLo stereogramma risultante potr\u00e0 cos\u00ec essere visualizzato attraverso la visione \"parallela\". Nella visione \"incrociata\" le due immagini parallele andranno scambiate, cosicch\u00e9 l'immagine ripresa a sinistra sia posta a destra e quella ripresa a destra a sinistra."}
{"id": "2405685", "revid": "111933649", "url": "https://it.wikipedia.org/wiki?curid=2405685", "title": "Kj\u00f8benhavns Boldklub", "text": "Kj\u00f8benhavns Boldklub, o semplicemente KB, \u00e8 una societ\u00e0 polisportiva con sede in Copenaghen. Risulta essere una delle pi\u00f9 antiche d'Europa, essendo stata fondata nel 1876. La polisportiva ha sezioni di calcio, cricket, tennis, badminton, nuoto e p\u00e9tanque.\nPer quanto riguarda la sezione calcistica \u00e8 la pi\u00f9 titolata di Danimarca, vantando quindici scudetti nazionali e una coppa nazionale. Il club ha inoltre partecipato varie volte alle coppe europee. Nel 1992 il KB si fonde con il B 1903 per formare l'F.C. Copenhagen. Ora le sue formazioni partecipano ai campionati minori danesi e il suo settore giovanile \u00e8 \"Scuola d'Eccellenza\" dell'F.C. Copenhagen.\nStoria.\nIl Kj\u00f8benhavns Boldklub viene fondato nel 1876 come societ\u00e0 polisportiva, a cui nel 1879 viene aggiunta la sezione calcistica. Il primo campionato nazionale in Danimarca viene organizzato nel 1912, ma in questa data la nazionale danese ha gi\u00e0 vinto due medaglie d'argento, una a Londra nel 1908, l'altra a Stoccolma nel 1912. Tra i protagonisti di quelle imprese c'\u00e8 sicuramente Poul Nielsen, che, pur vincendo solo l'ultima medaglia, detiene tuttora il record di segnature con la maglia della nazionale.\nUna volta avviato il campionato, il KB diventa rapidamente una delle migliori squadre danesi, vincendo otto titoli nazionali prima dello scoppio della Seconda guerra mondiale. Nel dopoguerra poi, il club vince tre campionati consecutivi, 1947-1948, 1948-1949 e 1949-1950, ma retrocede al termine del campionato successivo. Dopo un solo campionato passato in seconda divisione, il KB vince da neopromosso il dodicesimo titolo, nella stagione 1952-1953. In seguito, pur non essendo campione in carica, partecipa alla Coppa dei Campioni 1958-1959, dove viene eliminato nel primo turno dallo Schalke 04. Partecipa poi alla Coppa delle Fiere 1960-1961, ma viene eliminato nei quarti dal Birmingham City poi finalista. Negli anni immediatamente seguenti la squadra partecipa altre due volte alla Coppa delle Fiere, venendo per\u00f2 sempre eliminata al primo turno; inoltre disputa due volte la finale della Coppa di Danimarca, uscendo tuttavia sconfitto in entrambe le occasioni.\nIl KB conquista il tredicesimo titolo vincendo il campionato 1968, seguito dal quattordicesimo nel 1974; le due esperienze in Coppa dei Campioni sono per\u00f2 concluse al primo turno. Intanto, nel 1969, la squadra vince la sua unica Coppa di Danimarca, mentre in ambito europeo partecipa anche alla Coppa UEFA 1977-1978, riuscendo a passare il primo turno: a farne le spese \u00e8 il Dundee United. Il cammino nella manifestazione si interrompe tuttavia al turno successivo, dopo la sconfitta con la Dinamo Tbilisi.\nGli anni ottanta si aprono per il club con la conquista del quindicesimo scudetto nel 1980; nella stagione successiva, con in squadra per un solo anno il giovane Michael Laudrup, il KB partecipa alla Coppa dei Campioni 1981-1982, dove riesce ad avere la meglio contro l'Athlone Town, ma non contro l'Universitatea Craiova.\nLa squadra viene retrocessa al termine del campionato 1982; in seguito, pur giocando ancora diversi campionati in massima divisione, il club non ottiene pi\u00f9 vittorie. Il KB raggiunge per\u00f2 la finale della coppa nazionale nel 1984, ma viene qui sconfitto dal Lyngby; partecipa comunque alla Coppa delle Coppe 1984-1985, ma viene subito eliminato dal Fortuna Sittard.\nIl KB disputa l'ultimo campionato in massima divisione nel 1990, che \u00e8 anche l'ultimo prima della nascita della Superligaen; infine, dopo due stagioni in 1. Division concluse lontano dal vertice, il 1\u00ba luglio 1992 il club si unisce al B 1903 per formare l'F.C. Copenhagen."}
{"id": "2405687", "revid": "599013", "url": "https://it.wikipedia.org/wiki?curid=2405687", "title": "Joe Kopicki", "text": ""}
{"id": "2405694", "revid": "3115", "url": "https://it.wikipedia.org/wiki?curid=2405694", "title": "Iberia (Alb\u00e9niz)", "text": "Iberia \u00e8 una suite per pianoforte composta fra il 1905 ed il 1909 dal compositore spagnolo Isaac Alb\u00e9niz. Essa \u00e8 costituita da quattro libri di tre pezzi ciascuno; il lavoro completo ha una durata di circa un'ora e venti minuti.\nEssa \u00e8 l'opera capolavoro di Alb\u00e9niz e quello pi\u00f9 conosciuto del compositore. Fu molto apprezzato da Claude Debussy e Olivier Messiaen, che disse: \u201c\"Iberia\" \u00e8 la meraviglia per pianoforte; si trova ai posti pi\u00f9 elevati fra i pi\u00f9 brillanti pezzi scritti per il principe degli strumenti (pianoforte)\u201d. Stilisticamente ricade nella scuola dell'impressionismo, specialmente nelle evocazioni musicali della Spagna. Tecnicamente, \"Iberia \" \u00e8 uno dei pezzi pi\u00f9 difficili del repertorio, richiedendo forza immensa dai suoi interpreti e mani flessibili.\nComposizione.\nLibro 1.\nDedicato alla moglie di Ernest Chausson.\nEsecuzione.\nI dodici pezzi vennero eseguiti per la prima volta dalla pianista francese Blanche Selva in diverse occasioni. Selva suon\u00f2 il primo libro il 9 maggio 1906 alla Salle Pleyel a Parigi; il secondo libro nel novembre 1907 a Saint-Jean-de-Luz; il terzo libro il 2 gennaio 1908 al palace di \"Princess de Polignac\" a Parigi; ed il quarto libro il 9 febbraio 1909 alla \"Soci\u00e9t\u00e9 Nationale de Musique\" a Parigi.\n\"Iberia\" \u00e8 stata eseguita da molti pianisti, e registrata completamente da Miguel Baselga (in 5 volumi dell'opera omnia per pianoforte di Isaac Alb\u00e9niz), Michel Block, Esteban S\u00e1nchez, Alicia de Larrocha (3 volte: 1962, 1973, 1986), Marc-Andr\u00e9 Hamelin, Claudio Arrau, Yvonne Loriod e Guillermo Gonz\u00e1lez (secondo la sua edizione critica dell'opera), tra gli altri.\nArrangiamenti.\nEnrique Fern\u00e1ndez Arb\u00f3s e Carlos Surinach arrangiarono entrambi pezzi da \"Iberia\" per orchestra sinfonica. Pi\u00f9 recentemente, Peter Breiner arrangi\u00f2 l'intera opera per orchestra. Una versione per tre chitarre venne strumentata da Christophe Dejour e registrata dal Trio Campanella."}
{"id": "2405703", "revid": "36426", "url": "https://it.wikipedia.org/wiki?curid=2405703", "title": "Gian Gastone", "text": ""}
{"id": "2405705", "revid": "948257", "url": "https://it.wikipedia.org/wiki?curid=2405705", "title": "Aurore Cl\u00e9ment", "text": " In carriera \u00e8 apparsa in oltre 80 film.\nBiografia.\n\u00c8 nata a Soissons (Aisne, Francia) da una famiglia di agricoltori. Dopo la morte del padre, dovette lavorare per poter mantenere la sua famiglia. Part\u00ec per Parigi, dove per un periodo di tempo lavor\u00f2 come modella. Nel 1974 le venne offerto il ruolo di co-protagonista nel film \"\" di Louis Malle. Debutt\u00f2 anche negli Stati Uniti in \"Apocalypse Now\" di Francis Ford Coppola, ma la sua scena, una lunga sequenza nella quale il capitano Willard (Martin Sheen) incontra i precedenti coloni francesi, venne tagliata e verr\u00e0 inserita nuovamente solo nella versione redux del 2001. Di fatto, solo con il film \"Paris, Texas\" di Wim Wenders apparir\u00e0 sulla scena cinematografica internazionale.\nSpesso considerata un'attrice esigente e destinata solo a film d'autore, riusc\u00ec, nonostante questo, a partecipare a progetti cinematografici o serie televisive di grande successo popolare. Debutt\u00f2 a teatro nel 1988 con \"La singolare vita di Albert Nobbs\", che le valse il premio di \"attrice rivelazione dell'anno\" assegnato dal Syndicat de la Critique Dramatique. Nel 2000 ottenne una candidatura al premio Moli\u00e8re grazie a \"La signora delle camelie\" di Ren\u00e9 de Ceccatty, che vedeva come protagonista Isabelle Adjani.\nVita privata.\nDal 1986 \u00e8 sposata con Dean Tavoularis, scenografo cinematografico il cui lavoro \u00e8 spesso legato al regista Francis Ford Coppola. La coppia si \u00e8 conosciuta proprio sul set del film \"Apocalypse Now\"."}
{"id": "2405707", "revid": "6923", "url": "https://it.wikipedia.org/wiki?curid=2405707", "title": "Paul England", "text": "In Formula 1 corse il solo Gran Premio di Germania 1957 a bordo di una Cooper T41 di categoria Formula 2: non port\u00f2 a termine la gara a causa di problemi meccanici.\nCollegamenti esterni.\n "}
{"id": "2405717", "revid": "599013", "url": "https://it.wikipedia.org/wiki?curid=2405717", "title": "Dick Gibson", "text": "Prese parte ai Gran Premi di Germania 1957 e 1958 a bordo di vetture Cooper T43 di categoria Formula 2. \nDisput\u00f2 anche molti Gran Premi non valevoli per il Campionato Mondiale."}
{"id": "2405719", "revid": "30580", "url": "https://it.wikipedia.org/wiki?curid=2405719", "title": "Gran Premio di Gran Bretagna 1993", "text": "Il Gran Premio di Gran Bretagna 1993 \u00e8 stato un Gran Premio di Formula 1 disputato l'11 luglio 1993 sul Circuito di Silverstone. La gara \u00e8 stata vinta da Alain Prost su Williams.\nQualifiche.\nLe Williams dominano ancora una volta le qualifiche; nel Gran Premio di casa, Hill sembra poter conquistare la pole position, ma il compagno di squadra Prost gliela strappa negli ultimi minuti della sessione. Pi\u00f9 staccati gli altri; Schumacher, terzo, si trova ad oltre un secondo dai due piloti del team inglese, Senna, quarto, quasi a tre. Chiudono la top ten Patrese, Brundle, Herbert, Warwick, Blundell e Suzuki. Molto in difficolt\u00e0 le Ferrari, con Alesi e Berger rispettivamente dodicesimo e tredicesimo con oltre quattro secondi di distacco dalla pole position.\nGara.\nAl via Hill parte meglio del compagno di squadra e si porta al comando; scatta ancora meglio Senna, che dal quarto posto sulla griglia di partenza balza in seconda posizione. Dietro ai quattro, all'ingresso della Copse ci sono Brundle, Patrese, Herbert e Alesi che guadagna cinque posizioni con l'unico lampo Ferrari del weekend. Mentre Hill allunga indisturbato, inizia una fase molto spettacolare in cui Senna, pur sensibilmente pi\u00f9 lento, prova a chiudere la porta agli attacchi di Prost; la battaglia tra i due culmina con il sorpasso del francese alla staccata della stowe nel corso del settimo passaggio. Pur senza il conforto di un vantaggio di motore, la stessa manovra riesce anche a Schumacher tre giri pi\u00f9 tardi. Dopo 11 tornate Hill comanda con 8\" su Prost e 15\" su Schumacher. I cambi gomme non mutano la sostanza ma Prost riesce a rosicchiare qualcosa e poi a tornare a contatto sfruttando qualche indecisione di Hill in fase di doppiaggio. Al giro 37 la safety car entra in pista per un incidente di Badoer alla curva Woodcote. Dopo la ripartenza Hill prova ad allungare ottenendo il giro pi\u00f9 veloce al giro 41 ma deve abbandonare solo una tornata dopo per rottura del motore, dicendo addio alle speranze di vincere il primo gp proprio davanti al pubblico amico; Prost passa cos\u00ec al comando davanti a Schumacher, Senna, Brundle e Patrese. Se si eccettua il ritiro di Brundle a sei giri dalla fine, l'ordine rimane invariato fino all'ultima tornata, quando Senna, come gi\u00e0 accaduto due anni prima, rimane senza benzina e si ferma lungo il tracciato; il brasiliano viene comunque classificato quinto, alle spalle di Prost, Schumacher, Patrese e Herbert e davanti a Warwick, che porta il primo punto della stagione alla Footwork."}
{"id": "2405723", "revid": "767487", "url": "https://it.wikipedia.org/wiki?curid=2405723", "title": "Bob Birch", "text": "Biografia.\nNacque nel 1956 a Detroit (Michigan) e frequent\u00f2 la Wayne State University, situata per l'appunto nella nota citt\u00e0 statunitense; nonostante sapesse suonare anche il fagotto, la sua vera passione rimase il basso. Negli anni '80, dopo aver affinato le proprie capacit\u00e0 ed essersi perfezionato musicalmente, si trasfer\u00ec a Los Angeles (dove conobbe il percussionista John Mahon e il tastierista Guy Babylon). Ebbe la sua prima esperienza in ambito professionistico andando in tour con Jos\u00e9 Feliciano e Babylon; nel 1991 entr\u00f2 a far parte dei Warpipes (rockband formata da musicisti come Davey Johnstone e Nigel Olsson, molto legati ad Elton John): con loro suon\u00f2 sia il basso sia il sassofono. Nel corso del tour volto a promuovere l'album \"The One\" (1992), Bob fu chiamato da Johnstone e divenne il bassista ufficiale della rockstar britannica (ma si ciment\u00f2 anche ai cori).\nBirch fu un membro della Elton John Band, insieme a Davey Johnstone, Nigel Olsson e John Mahon; come loro viveva a Los Angeles, dove aveva una moglie (Michele) e un figlio, frequentante l'Occidental College (dove studia biochimica).\nMor\u00ec il 15 agosto 2012 all'et\u00e0 di 56 anni. Il suo corpo fu trovato nella sua abitazione con un colpo di pistola alla testa. Il caso \u00e8 stato catalogato come \"apparente suicidio\"."}
{"id": "2405725", "revid": "287204", "url": "https://it.wikipedia.org/wiki?curid=2405725", "title": "Michael United Association Football Club", "text": "Il Michael United Association Football Club \u00e8 una societ\u00e0 calcistica di Michael, Isola di Man. Milita nella Premier League, la massima divisione del campionato nazionale.\nStoria.\nIl \"Michael United\" fu fondato nel 1919. Nel corso della storia il club ha vinto tre \"Hospital Cup\", due \"Woods Cup\" e una \"Paul Henry Gold Cup\". Nella stagione 2003-04 hanno vinto la \"Woods Cup\" battendo il Police A.F.C. (finale giocata il 22 febbraio 2004). Nella stagione 2006-07 terminaro il campionato di Seconda divisione in terza posizione perdendo, inoltre, la finale di \"Woods Cup\" (3-1 a favore dei Douglas High School Old Boys). Ottennero la promozione in Premier League al termine della stagione 2007-08, vincendo anche l'edizione annuale della \"Gold Cup\" (finale vinta per 3-0 contro il Castletown Metropolitan F.C.).\nRosa 2011-2012.\n (capitano)"}
{"id": "2405731", "revid": "21880", "url": "https://it.wikipedia.org/wiki?curid=2405731", "title": "La mer", "text": ""}
{"id": "2405735", "revid": "1149807", "url": "https://it.wikipedia.org/wiki?curid=2405735", "title": "Moyasimon", "text": " \u00e8 un manga scritto ed illustrato da Masayuki Ishikawa e pubblicato da K\u014ddansha sulla rivista \"Evening\" dal 20 luglio 2004 al 23 aprile 2013 per poi spostarsi su \"Monthly Morning Two\" dal 22 giugno 2013 al 22 gennaio 2014. In Italia \u00e8 pubblicato dal 2012 da GP Manga fino al volume 6 e dal 2016 da RW Edizioni continuando da dove si era interrotta l'edizione precedente.\nNe \u00e8 stata tratta una serie televisiva anime di 11 episodi, andata in onda nel blocco noitaminA della Fuji TV dal 12 ottobre al 21 dicembre 2007. Una seconda serie intitolata \"Moyashimon Returns\" e sempre composta da 11 episodi \u00e8 andata in onda sempre su noitaminA dal 5 luglio al 13 settembre 2012. Nel 2010 ne \u00e8 stato tratto un dorama in 11 puntate.\nTrama.\nLa serie segue le vicissitudini della matricola Tadayasu Sawaki, iscritto a un'universit\u00e0 agricola e dotato della singolare capacit\u00e0 di poter percepire batteri ed altri microorganismi ad occhio nudo, raffigurandoli come buffe \"creaturine\" di dimensioni maggiori rispetto alle loro controparti reali. Il giovane \u00e8 anche in grado di toccarli e in certi casi di comunicare con essi. Il bizzarro professore Keiz\u014d Itsuki \u00e8 venuto a conoscenza dei poteri del ragazzo grazie alla conoscenza con il nonno del giovane, e decide di sfruttarli per il bene delle sue ricerche scientifiche (in gran parte incentrate sulla fermentazione), evitando nel contempo che altri scoprano di questa sua abilit\u00e0. Il professor Itsuki lavora con una giovane ricercatrice chiamata Haruka Hasegawa, la quale \u00e8 incredula a riguardo delle capacit\u00e0 di Sawaki, ma presto si dovr\u00e0 ricredere.\nMedia.\nManga.\nIl manga \u00e8 stato scritto da Masayuki Ishikawa ed \u00e8 stato serializzato dal 20 luglio 2004 al 23 aprile 2013 sulla rivista bisettimanale \"Evening\" edita da K\u014ddansha per poi spostarsi su \"Monthly Morning Two\" dal 22 giugno 2013 al 22 gennaio 2014. I vari capitoli sono stati raccolti in tredici volumi \"tank\u014dbon\" pubblicati dal 23 maggio 2005 al 20 marzo 2014.\nIn Italia la serie \u00e8 stata pubblicata inizialmente da Edizioni BD sotto etichetta GP Manga dal 15 dicembre 2012 al 18 luglio 2015 fermandosi al sesto volume. I volumi seguenti sono stati pubblicati da RW Edizioni sotto l'etichetta Goen dal 23 settembre 2016 al 18 giugno 2021 nella collana \"Ki Supplement\".\nAnime.\nUn adattamento anime di 11 episodi \u00e8 andato in onda all'interno del contenitore \"noitaminA\" di Fuji TV tra l'11 ottobre e il 20 dicembre 2007. La serie \u00e8 stata prodotta da Shirogumi e Telecom Animation Film e diretta da Yuichiro Yano. Natsuko Takahashi si \u00e8 occupato della sceneggiatura, Junichi Takaoka ha curato il character design mentre Naoki Sato ha curato la colonna sonora. La sigla iniziale \u00e8 di Sarasa Ifu mentre quella di chiusura \u00e8 \"ROCKET\" dei Polysics. La sigla iniziale, girata dal noto regista Takashi Yamazaki, \u00e8 degna di nota, in quanto \u00e8 costituita da riprese di ambienti dal vivo all'interno dei quali si muovono i batteri rappresentati per mezzo della computer grafica. Batteri e microorganismi sono protagonisti assoluti anche della sigla di chiusura. Al Tokyo International Film Festival \u00e8 stato spiegato che nell'anime compaiono oltre cento tipi diversi di batteri. Crunchyroll ha trasmesso la serie in streaming in versione sottotitolata in vari Paesi del mondo. La colonna sonora della serie \u00e8 stata pubblicata il 28 novembre 2007. ASMIK ha raccolto l'anime in 4 DVD distribuiti tra il 21 dicembre 2007 e il 19 marzo 2008. La stessa ASMIK ha anche pubblicato un box DVD il 26 maggio 2010 e un box Blu-ray il 26 ottobre 2011. Il nono volume del manga \u00e8 stato pubblicato contenente un cortometraggio in CGI il 6 luglio 2010, il quale conteneva un cortometraggio di sei minuti sui microrganismi. Ogni episodio dura circa 20 minuti, ed \u00e8 seguito da un breve \"siparietto\" (noto anche come \"Microbe Theatre\") che ha come protagonisti assoluti i vari microorganismi apparsi nel corso della puntata, sempre rappresentati come simpatici esserini; durante il Microbe Theatre i microorganismi informano lo spettatore su fatti scientificamente accurati che li riguardano, ma con un tono umoristico e divertente.\nUna seconda stagione intitolata \"Moyasimon Returns\" \u00e8 andata in onda sempre all'interno di \"noitaminA\" per undici episodi trasmessi dal 5 luglio al 13 settembre 2012. Crunchyroll ha trasmesso questa stagione in simulcast. Yuichiro Yano e Natsuko Takahashi sono tornati a ricoprire i rispettivi ruoli di regista e sceneggiatore della serie mentre Takefumi Haketa ha sostituito Naoki Sato alla colonna sonora. La sigla d'apertura \u00e8 \"Wake Up\" del duo ClariS mentre quella di chiusura \u00e8 di Hiiragi. ASMIK ha pubblicato la seconda stagione in sei DVD e Blu-ray, con i volumi corrispondenti in uscita nella stessa data, tra il 5 settembre 2012 e il 6 febbraio 2013.\nDorama.\n\"Moyasimon\" \u00e8 stato adattato in un dorama live action. La serie, composta in totale da undici episodi, \u00e8 andata in onda su Fuji TV tra l'8 luglio e il 16 settembre 2010 all'interno del contenitore \"noitaminA\", che aveva gi\u00e0 trasmesso anche l'anime. La serie \u00e8 stata diretta da Akira Iwamoto mentre la sceneggiatura \u00e8 stata affidata a Natsuko Takahashi. Shirogumi ha gestito la produzione e gli effetti visivi, con una dimostrazione dal vivo della tecnologia in realt\u00e0 aumentata utilizzata per i germi super deformed di \"Moyasimon\" alla conferenza stampa tenutasi nel 2010. ASMIK ha pubblicato la serie live action su 4 DVD tra il 23 dicembre 2010 e il 16 marzo 2011.\nAccoglienza.\nIl manga di \"Moyasimon\" ha ricevuto il Grand Prize per al 12\u00ba Premio culturale Osamu Tezuka nel 2008. \u00c8 stato anche insignito del Premio Kodansha per i manga 2008 nella categoria Generale. \u00c8 stato selezionato come uno dei migliori manga in Giappone nel 2008 da Tamaki Seto. \u00c8 stato nominato al primo Manga Taish\u014d nel 2008. Nel 2006, il manga e il suo adattamento animato sono stati finalisti al Japan Media Arts Festival 2007. Nel 2006, il manga \u00e8 stato finalista al decimo premio culturale Osamu Tezuka.\nZoltan Fehervari della rivista \"Cell\" elogia lo stile grafico del manga per essere \"generalmente eccellente in tutto, con dettagli nitidi, personaggi espressivi e azione fluida\". Brigid Alverson elogia il manga affermando \"mentre questa serie mette in mostra il folle senso dell'umorismo dell'autore, \u00e8 cos\u00ec scientificamente accurata che \u00e8 anche legittimamente educativa!\". Scott Green di Ain't It Cool News commenta la presentazione dei batteri nel manga come \"fondamentalmente forme con facce\", evidenziando le differenze tra il loro \"ampio e carino\" character design e Jessica Rabbit. Loda anche i disegni con \"i personaggi appaiono in sfondi pensati con un sacco di lavoro di linea, un'abbondanza di toni sibili, illustrazioni a margine e note\". Tuttavia la densit\u00e0 delle informazioni fornite portano a \"un manga viscoso che si muove lentamente. Anche se non ci sono punti morti, non scorre facilmente\". Satsuki Murakami e Mio Bryce scrivendo per lInternational Journal of the Humanities\" lodano il manga affermando che \"i concetti chiave sono presentati ripetutamente in un formato divertente, rendendo \"Moyasimon\" rappresentativo del manga che promuove con successo l'interesse dei lettori e la comprensione efficace di argomenti difficili come la tecnologia della birra\". Jason Thompson, nella sua appendice online ', commenta che \"Ishikawa a volte sbaglia sul lato delle troppe informazioni, risultando in pagine e pagine piene di testo, e non tanto in termini di trama o sviluppo del personaggio nel mondo umano macroscopico\". Carlo Santos di Anime News Network raccomandava lo stile di disegno di Ishikawa affermando che erano presenti \"molte sfumature attente per far risaltare la profondit\u00e0 e la trama in ogni scena, cos\u00ec come i disegni dei personaggi distintivi per ciascuno dei nuovi arrivati\".\nJake Godek di THEM Anime elogia l'anime per il suo ritratto dei microrganismi affermando che sono \"cos\u00ec adorabili che \u00e8 facile vederne uno nello show e volerlo abbracciare\". Loda anche la musica \"orecchiabile oltre il necessario\", tuttavia critica la storia \"debole\" affermando \"sembra che la storia venga davvero decisa passo dopo passo durante la produzione piuttosto che prima\". Carl Kimlinger di Anime News Network elogia l'ambientazione dell'anime per \"catturare quel sentimento collegiale: la libert\u00e0, la novit\u00e0, l'avventura; i cattivi coinquilini, le bizzarre attivit\u00e0 scolastiche, la sperimentazione sessuale da ubriachi\". Kimlinger ha paragonato le due stagioni dell'anime: \"Questa \u00e8 l'aspetto pi\u00f9 nitido dei due, con un design pi\u00f9 pulito e impostazioni pi\u00f9 dettagliate; la seconda stagione \u00e8 la pi\u00f9 vivida, con colori pi\u00f9 brillanti e design pi\u00f9 espressivi. Il punteggio di questa stagione \u00e8 a volte incongruamente serio (il che a volte aggiunge umorismo) e il livello di fanservice \u00e8 molto elevato (Ricordate la sperimentazione sessuale da ubriachi? Diciamo solo che nessun uomo \u00e8 stato coinvolto)\". Kimlinger, nella sua recensione della seconda stagione, elogia il \"grande cast corale\" e il \"ritmo piacevole\" ma critica i primi tre episodi di \"riempitivo irrilevante e lezioni di scienze alimentari\".\nClarissa Graffeo di Anime World Order commenta la pratica \"grossolana\" di preparare il kiviak nella versione live action e Itsuki consuma il pasto fermentato. Erin Finnegan di Anime News Network commenta la densit\u00e0 del live action, confrontandolo con quello di \"Nodame Cantabile\", \"che sembrava coprire un intero volume del manga per episodio\". Chris Beveridge di Mania.com commenta i \"microbi leggermente comici che ricordano gli alieni di \"Toy Story\" tranne per il fatto che parlano di pi\u00f9\". In una recensione del quinto episodio, Beveridge critica l'introduzione della ragazza gothic lolita, dicendo \"che sebbene carina nei manga e negli anime, sembra ridicola dal vivo\". Una recensione dell'episodio finale vede Beveridge elogiare il \"lavoro di CG sia per i batteri che per tutte le stranezze del campus\". Si complimenta inoltre per il lavoro svolto affermando che \"\"Moyasimon\" esagera su tutto nel modo giusto, raramente si spinge troppo oltre e invece \u00e8 solo sciocco e abbastanza irrealistico da farti ridere pur mantenendo il concetto di base\"."}
{"id": "2405737", "revid": "1498232", "url": "https://it.wikipedia.org/wiki?curid=2405737", "title": "Sony \u03b1900", "text": "La Sony \u03b1900 \u00e8 una fotocamera reflex digitale (DSLR) presentata dalla Sony il 9 settembre 2008. \u00c8 il sesto modello presentato da Sony per la propria gamma alpha (\u03b1).\nLa \u03b1900 segue direttamente la gamma Dynax di Minolta e pu\u00f2 essere considerata come la discendente digitale della reflex a pellicola Minolta Dynax 9. Con la Alpha 900, Sony si rivolge alla clientela professionale e semi professionale. Grazie a caratteristiche come l'infodisplay sul lato superiore (molto simile a quello della Dynax 9), atipico per una reflex Sony Alpha, cos\u00ec come il mirino a pentaprisma con ingrandimento 0,74x e una chiara visione del 100% di copertura dell'area inquadrata.\nStoria.\n\u00c8 presentata il 9 settembre 2008 durante la fase introduttiva del Photokina ed \u00e8 in vendita sul mercato da ottobre 2008. Per la prima volta dotata di sensore a pieno formato, la fotocamera rappresenta l'ingresso di Sony nel mercato della fotografia digitale professionale. Tuttavia per garantire la retrocompatibilit\u00e0, nell'uso delle ottiche \"DT\" progettate per i sensori APS-C, la dimensione dell'area di lettura sul sensore \u00e8 ridotta conformemente (in modo simile a quanto avviene con le Nikon D3 e D700 al cambio tra ottica DX e FX (pieno formato).\nCaratteristiche particolari della fotocamera.\nCon la Alpha 900 Sony ha introdotto la sua prima reflex digitale a pieno formato, essa dispone di un sistema integrato di stabilizzazione dell'immagine (chiamato da Sony \"Super Steady Shot\"), questo sistema fa vibrare il sensore ed \u00e8 un'innovazione valida laddove molti fotografi pensavano probabilmente non realizzabile su una fotocamera a pieno formato.\nIl sensore CMOS, con risoluzione di 24,6 megapixel, all'uscita della fotocamera stabiliva il massimo per le fotocamere a pieno formato. Questa risoluzione era superata solo da fotocamere digitali professionali a medio formato come la Hasselblad H3D-31 con 31 megapixel o la successiva Hasselblad H3DII-50 con un sensore da 50 megapixel."}
{"id": "2405738", "revid": "830939", "url": "https://it.wikipedia.org/wiki?curid=2405738", "title": "Clarice Tartufari", "text": "Biografia.\nDopo aver conseguito il diploma magistrale si sposa e si trasferisce a Bagnore sul Monte Amiata, in provincia di Grosseto, dove trascorrer\u00e0 quasi tutto il resto della sua vita.\nInizia la carriera di scrittrice con bozzetti, poesie e racconti pubblicati in piccoli opuscoli tirati in poche copie (detti \"plaquettes\") o su riviste. L'esordio in campo letterario avviene con la pubblicazione del volume \"Versi nuovi \" (1894), che non gode di particolare successo, a cui seguir\u00e0 una seconda raccolta di poesie intitolata \"Vespri di maggio\" (1896).\nIn seguito scrive, per una quindicina d'anni, opere teatrali, tra le quali: \"Modernissima\" (1900), \"Dissidio\" (1901), \"Logica\" (1901), \"Arboscelli divelti\" (1903), \"L'eroe\" (1904), \"La salamandra\" (1906), \"Suburra\", \"Lucciole sulla neve\" (1907) e \"Il marchio\" (1914).\nDecisamente pi\u00f9 importante \u00e8 la sua produzione narrativa, dove la Tartufari riesce a dare il meglio di s\u00e9, al punto che Benedetto Croce arriva a reputarla superiore a Grazia Deledda. Tra i suoi romanzi pi\u00f9 importanti: \"Roveto ardente\" (1901), molto apprezzato da Luigi Capuana, \"Il miracolo\" (1909), che fu particolarmente elogiato in Germania, \"All'uscita del labirinto\" (1914), che Giovanni Boine giudic\u00f2 positivamente, e \"Ti porto via!\" (1933).\nMor\u00ec il 3 settembre 1933 a Bagnore.\nUna via di Roma, nel IX Municipio, zona Castel di Decima, \u00e8 intitolata al suo nome."}
{"id": "2405742", "revid": "381021", "url": "https://it.wikipedia.org/wiki?curid=2405742", "title": "Gianpaolo Saccarola", "text": ""}
{"id": "2405745", "revid": "767487", "url": "https://it.wikipedia.org/wiki?curid=2405745", "title": "John Mahon", "text": "Biografia.\nNoto soprattutto per la sua collaborazione con Elton John, cresce ascoltando la musica di gruppi come Led Zeppelin, Pink Floyd e Moody Blues e frequenta la \"St. Thomas Aquinas High School\" di Louisville (Ohio). Si interessa al mondo della musica entrando a far parte di un club. Nel corso della sua carriera, iniziata negli anni Ottanta, collaborer\u00e0 anche con Bonnie Raitt, Tina Turner, Ray Charles e Phil Collins. Nel 1997 entra a far parte della band di Elton John come percussionista (ma si cimenta anche ai cori).\nAttualmente, Mahon un \u00e8 membro della Elton John Band insieme a Davey Johnstone e Nigel Olsson."}
{"id": "2405748", "revid": "1543377", "url": "https://it.wikipedia.org/wiki?curid=2405748", "title": "Mulino Colombo", "text": "Il Mulino Colombo sul fiume Lambro \u00e8 un monumento di archeologia industriale, giunto integro e completo nel suo ambiente originario nel centro di Monza. L'edificio si trova in vicolo Scuole 11.\nStoria.\nL'attivit\u00e0 molitoria \u00e8 stata molto diffusa in antico lungo il corso del fiume Lambro: nel XVII secolo vi si potevano contare centinaia di mulini.\nDue secoli dopo i mulini erano meno di cinquanta; nella citt\u00e0 di Monza i mulini erano almeno cinque, ma di essi questo \u00e8 l'unico rimasto integro.\nL'edificio, composto da due corpi di fabbrica paralleli, conserva al suo interno interessanti reperti e macchinari di arte molitoria.\n&lt;br&gt;Il mulino prende il nome dai suoi ultimi proprietari che nel 1987 ne fecero dono al Comune, il quale, dopo il restauro, ne ha affidato la gestione museale al Museo etnologico Monza e Brianza.\nBibliografia.\nMonza e le sue carte: dagli archivi per una storia urbana, Galleria civica, gennaio 1986, 1985"}
{"id": "2405750", "revid": "852370", "url": "https://it.wikipedia.org/wiki?curid=2405750", "title": "Test orale di tolleranza al glucosio", "text": "Il test orale di tolleranza al glucosio, o OGTT (Oral Glucose Tolerance Test) \u00e8 un test clinico che viene utilizzato per controllare se un paziente ha un metabolismo del glucosio normale. Viene anche chiamato \"curva da carico orale di glucosio\" o semplicemente \"curva da carico\".\nProcedura.\nPreparazione all'OGTT.\nNon bisogna limitare l'assunzione di carboidrati nei giorni precedenti al test, l'alimentazione dev'essere il pi\u00f9 possibile simile alla quotidiana.\nIl paziente deve presentarsi a digiuno da 8-14 ore.\nPu\u00f2 bere acqua, non succo di frutta o altri liquidi che contengano glucidi.\nIl paziente non dovrebbe essere malato al momento del test, perch\u00e9 stati patologici potrebbero alterare il metabolismo glucidico.\nSvolgimento.\nIl test viene eseguito in prima mattinata (ore 07:00-08:30) sia per motivi pratici sia perch\u00e9 il ritmo circadiano del metabolismo del glucosio \u00e8 massimo in mattinata e minimo nel pomeriggio.\nUtilit\u00e0.\nL'OGTT permette di valutare come la concentrazione di glucosio (e di insulina nel caso in cui venga associato a dosaggio dell'insulina) cambia nel sangue dopo l'assunzione di una dose nota, quindi se il corpo ha un metabolismo glucidico normale o alterato.\nIn condizioni normali, dopo un carico orale di glucosio, nel sangue aumenta la glicemia dopo qualche minuto. Le cellule beta del pancreas vengono stimolate dall'alta concentrazione di glucosio a secernere insulina, che \u00e8 gi\u00e0 pronta all'interno del loro citoplasma \"impacchettata\" in vescicole di secrezione. Attraverso il processo dell'esocitosi riversano l'insulina nel sangue. L'insulina \u00e8 una piccola molecola con funzione di ormone che stimola i tessuti a captare il glucosio presente nel sangue; agisce soprattutto sui muscoli. In definitiva l'insulina abbassa la concentrazione di glucosio nel sangue (glicemia) perch\u00e9 stimola i tessuti a prelevarlo dal sangue e utilizzarlo. Quindi in condizioni normali nel giro di qualche ora la glicemia scende a livelli simili a quelli basali.\nSe i valori di glicemia sono alterati significa che il metabolismo del glucosio non \u00e8 normale, e questo porta a fare diagnosi di diabete. La diagnosi differenziale tra diabete di tipo I e II si pu\u00f2 fare associando all'OGTT anche la valutazione dell'insulinemia. \nIl test di tolleranza al glucosio viene di norma eseguito durante la gravidanza per diagnosticare il diabete gestazionale.\nLettura di un OGTT.\nIn questa tabella sono riportati i parametri di lettura di un OGTT in due tempi, quindi a 0' (digiuno) e 120' (\"2-Hours Post-Prandial Glucose\").\nNormale.\nI valori normali di glicemia sono:\nIGF.\nIGF (\"Impaired Glucose Fasting\") significa alterata glicemia a digiuno.\nIGT.\nIGT (Impaired Glucose Tolerance) significa ridotta tolleranza al glucosio.\nDiabete mellito.\nPer la diagnosi di diabete mellito:"}
{"id": "2405751", "revid": "121320726", "url": "https://it.wikipedia.org/wiki?curid=2405751", "title": "Akademisk Boldklub", "text": "L'Akademisk Boldklub, o semplicemente AB, \u00e8 una squadra di calcio danese con sede a Gladsaxe, comune a nord di Copenaghen.\nFondato nel 1889 da un gruppo di studenti universitari, nella sua storia il club ha vinto nove volte il titolo danese, in pi\u00f9 ha conquistato una Coppa e una Supercoppa nazionale.\nStoria.\nL'Akademisk Boldklub viene fondato nel 1889 da un gruppo di studenti universitari. Nei primi anni di vita militano nel club giocatori come Niels Bohr, futuro Premio Nobel per la fisica, suo fratello Harald, matematico e medaglia d'argento con la nazionale danese alle Olimpiadi del 1908, e Charles Buchwald, vincitore di due argenti olimpici nel 1908 e nel 1912.\nIl primo campionato nazionale di calcio in Danimarca viene organizzato nel 1912; poco dopo questa data la squadra raggiunge la sua prima finale nazionale, nel 1917, venendo per\u00f2 sconfitta 6-2 dal KB. Il primo titolo arriva invece nel 1919, seguito dal secondo nel 1921. Infine, dopo due secondi posto negli anni trenta arriva anche la terza vittoria nel campionato 1937, disputato questa volta in forma di girone.\nGli anni quaranta sono un decennio di successi per l'AB: la squadra vince il titolo nel 1943, nel 1945 e nel 1947, ottenendo anche tre secondi posto nello stesso periodo. In questi anni militano nel club giocatori come Karl Aage Hansen e Ivan Jensen, che si trasferiranno di l\u00ec a poco in Italia, e Knud Lundberg, atleta attivo in pi\u00f9 discipline. Anche il decennio successivo \u00e8 ricco di soddisfazioni: l'AB vince due titoli consecutivi, nel 1951 e nel 1952, e rimane comunque nelle posizioni di alta classifica, almeno nella prima parte del decennio; nel 1956 l'AB gioca per la prima volta la finale della Coppa di Danimarca, perdendo per\u00f2 contro il Frem.\nGli anni sessanta si aprono con la retrocessione, che per\u00f2 tiene la squadra lontano dalla massima divisione per un solo anno; dopo un'altra retrocessione l'AB pu\u00f2 per\u00f2 festeggiare il nono titolo nel 1967. La stagione successiva il club accede alla Coppa dei Campioni 1968-1969: qui riesce ad eliminare lo Zurigo nel primo turno, ma viene eliminato dall' in quello successivo. La squadra partecipa anche alla Coppa delle Fiere 1970-1971 e alla Coppa UEFA 1971-1972, ma arriva al massimo al secondo turno; al termine del campionato 1971 l'AB retrocede. Tornato prontamente in prima divisione, il club retrocede nuovamente al termine del 1973.\nQuello del 1973 sar\u00e0 per lungo tempo l'ultimo campionato di massima divisione per l'AB: la squadra non riesce pi\u00f9 a risalire, e anzi, nel 1985 retrocede in terza divisione. Il club rimane in questa categoria fino al 1994, e intanto fa il suo esordio in squadra Ren\u00e9 Henriksen.\nL'AB arriva di nuovo a disputare la finale della coppa nazionale nel 1995, ma \u00e8 nettamente battuto, questa volta dal Copenaghen; di l\u00ec a poco il club torna a disputare il massimo campionato, nella stagione 1996-1997. In questo periodo vengono ingaggiati giocatori come Jan Michaelsen, Peter L\u00f8venkrands, Brian Steen Nielsen, Martin Albrechtsen e Nicolai Stokholm, e la squadra conquista la prima Coppa nazionale nel 1998. A seguito di questo, e rinforzata anche da Rasmus Daugaard e Mohamed Zidan, l'AB disputa sia la Coppa UEFA 1999-2000, conclusa al primo turno, che la Supercoppa di Danimarca, vinta invece battendo l'Aalborg. La squadra ottiene un buon terzo posto nel campionato 1999-2000; partecipa quindi alla Coppa UEFA 2000-2001, ma nuovamente non passa il primo turno. A fine stagione gioca per la quarta volta la finale di coppa, venendo per\u00f2 sconfitto dal Silkeborg.\nUna nuova retrocessione avviene al termine del campionato 2003-2004, in cui peraltro il club viene punito con nove punti di penalizzazione. Da allora l'AB non \u00e8 pi\u00f9 riuscito a tornare in Superligaen."}
{"id": "2405752", "revid": "767487", "url": "https://it.wikipedia.org/wiki?curid=2405752", "title": "Calcio Padova 1992-1993", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1992-1993.\nStagione.\nIl Padova nel campionato di Serie B 1992-1993 si \u00e8 classificato al quinto posto, sfiorando la promozione per un punto.\nIn Coppa Italia la squadra \u00e8 stata eliminata dal Fidelis Andria al primo turno.\nRosa.\n "}
{"id": "2405755", "revid": "767487", "url": "https://it.wikipedia.org/wiki?curid=2405755", "title": "Edgar Barth", "text": "Carriera.\nNato in Sassonia, inizi\u00f2 la carriera prima dello scoppio della seconda guerra mondiale nel motociclismo guidando moto DKW e BMW; al termine del conflitto pass\u00f2 a gareggiare con le vetture sport della EMW, nuovo nome che venne dato alle ex fabbriche della BMW passate, dopo la separazione, alla Germania Orientale. Fu con questa marca che fece il suo debutto al Campionato mondiale di Formula 1 nella stagione 1953.\nNel 1957 varc\u00f2 la cortina di ferro e firm\u00f2 un accordo con la Porsche; con la casa di Stoccarda ottenne i suoi maggiori successi nelle competizioni destinate alle vetture a ruote coperte, distribuiti in varie categorie. Si impose in tre occasioni nel Campionato europeo della montagna, nel 1959, nel 1963 e nel 1964, oltre che ottenere la vittoria anche nella Targa Florio nel 1959.\nNon altrettanto valido il suo palmar\u00e8s nella Formula 1 dove venne schierato dalla Porsche in alcune edizioni dei Gran Premio di Germania e d'Italia, senza mai raggiungere posizioni a punti. L'ultima sua presenza nella massima formula venne registrata nel Campionato mondiale di Formula 1 1964, alla guida di una Cooper del Rob Walker Racing Team, terminata con un ritiro.\nMor\u00ec nel 1965 a causa di un cancro.\nIl figlio J\u00fcrgen, ingegnere Porsche, vinse la 24 Ore di Le Mans nel 1977."}
{"id": "2405759", "revid": "287204", "url": "https://it.wikipedia.org/wiki?curid=2405759", "title": "Gymnasium Football Club", "text": "Il Gymnasium Football Club \u00e8 una societ\u00e0 calcistica di Douglas, Isola di Man. Milita nella Division Two, la seconda divisione del campionato nazionale.\nStoria.\nFondato nel 1889, il club ha vinto sette campionati nazionali, di cui quattro consecutivi dal 1902-03 al 1905-06. Ha inoltre vinto dieci \"Manx Fa Cup\".\nAl termine della stagione 2001-02 il club retrocesse in seconda divisione, ma riottennero la promozione in massima serie la stagione successiva grazie al 2\u00ba posto conquistato.. Nella stagione successiva riuscirono a vincere solo due partite, retrocedendo nuovamente. Ancora una volta ottennero immediatamente la promozione, riuscendo a conquistare la 2\u00aa posizione in campionato."}
{"id": "2405773", "revid": "1442080", "url": "https://it.wikipedia.org/wiki?curid=2405773", "title": "Copa Telmex 2009 - Singolare", "text": "Il singolare del Copa Telmex 2009 \u00e8 stato un torneo di tennis facente parte dell'ATP World Tour 2009.\nDavid Nalbandian era il detentore del titolo ma ha perso in semifinale contro Juan M\u00f3naco.\nTommy Robredo ha vinto in finale 7-5, 2-6, 7-6(5),contro Juan M\u00f3naco."}
{"id": "2405774", "revid": "767487", "url": "https://it.wikipedia.org/wiki?curid=2405774", "title": "Franz Xaver Kroetz", "text": ""}
{"id": "2405783", "revid": "287204", "url": "https://it.wikipedia.org/wiki?curid=2405783", "title": "Martin Mihajlovic", "text": ""}
{"id": "2405784", "revid": "24464229", "url": "https://it.wikipedia.org/wiki?curid=2405784", "title": "Libreria standard del C++", "text": ""}
{"id": "2405785", "revid": "5695", "url": "https://it.wikipedia.org/wiki?curid=2405785", "title": "Mihajlovi\u0107", "text": "Mihajlovi\u0107, cognome slavo:"}
{"id": "2405787", "revid": "287204", "url": "https://it.wikipedia.org/wiki?curid=2405787", "title": "Mihajlovic", "text": ""}
{"id": "2405788", "revid": "767487", "url": "https://it.wikipedia.org/wiki?curid=2405788", "title": "Les Leston", "text": "Fu campione di Formula 3 nazionale nel 1954 e prese parte a 2 Gran Premi iridati tra il 1956 ed il 1957. Vinse inoltre il Gran Premio del Lussemburgo 1952, non valido per il Campionato Mondiale.\nCarriera.\nLeston cominci\u00f2 la propria carriera nel mondo dell'automobilismo nel 1949, quando decise di comprare una Jaguar SS100. L'anno seguente decise invece di dedicarsi alla Formula 3, cominciando ad ottenere i suoi primi successi nel 1951. I buoni risultati raggiunti attirarono l'attenzione della Cooper che lo assunse come pilota nel suo team nel 1953 e l'anno dopo riusc\u00ec a laurearsi campione di F3 inglese. Contemporaneamente cominci\u00f2 a prendere parte a gare con vetture sport e di Formula Libre, categorie in cui ottenne diversi successi.\nNel 1956 fece poi il suo debutto in Formula 1 al Gran Premio d'Italia, ma fu costretto al ritiro. Lo stesso anno aveva partecipato a diversi eventi di Formula 2 e ad alcune gare extra campionato. Prese parte ad altri due appuntamenti mondiali di Formula 1, mancando la qualificazione a Monaco e ritirandosi in Inghilterra.\nNel 1958 fu protagonista di un grave incidente al Gran Premio di Caen e, a partire da questo momento cominci\u00f2 a ridurre la sua attivit\u00e0 di pilota, concentrandosi soprattutto in gare con vetture a ruote coperte. Contemporaneamente si dedic\u00f2 al mondo degli affari aprendo diversi negozi di articoli per piloti. Dopo essersi trasferito ad Hong Kong negli anni settanta, dove ebbe successo come broadcaster, si ritir\u00f2 a vita privata un decennio dopo."}
{"id": "2405789", "revid": "767487", "url": "https://it.wikipedia.org/wiki?curid=2405789", "title": "White Wings", "text": "White Wings \u00e8 un cortometraggio muto del 1923 diretto da George Jeske e prodotto da Hal Roach con Stan Laurel.\nIl cortometraggio fu distribuito il 13 maggio 1923.\nTrama.\nAnche gli spazzini hanno delle brutte giornate, per esempio quella di Stan: viene investito da un'automobile, scambia accidentalmente una carrozzina per il suo cesto da netturbino, finendo per essere rincorso da un poliziotto per tutto il parco e il vicinato.\nDecide di cambiare lavoro diventando un lustrascarpe, ma il suo primo cliente \u00e8 il poliziotto di prima e cos\u00ec ricomincia una nuova fuga, finch\u00e9 Stan lo riesce a seminare vicino ad un ufficio del dentista Painless.\nA questo punto Stan viene scambiato per il dottore ed \u00e8 costretto ad operare un paziente che gli capita sotto tiro (Finalyson).\nCon l'impressione di un esito negativo, Stan riesce pian piano a guarire lui e anche tutti gli altri clienti, finch\u00e9 come ultimo gli capita una sua \"vecchia conoscenza\" che lo porta all'ospedale dopo averlo massacrato di botte."}
{"id": "2405791", "revid": "2056951", "url": "https://it.wikipedia.org/wiki?curid=2405791", "title": "Avidy\u0101", "text": "Con il sostantivo femminile sanscrito avidy\u0101 (sanscrito, devan\u0101gar\u012b: \u0905\u0935\u093f\u0926\u094d\u092f\u093e; p\u0101li: Avijj\u0101; cinese: \u7121\u660e \"w\u00fam\u00edng\" o \u75f4 \"ch\u012b\"; cor.: \"mumyeong\"; giapp.: \"mumy\u014d\"; tibetano: \"ma.rig.pa\", \"marikpa\"; Vietnamita: \"v\u00f4 minh\") si indica in quella lingua l'\"ignoranza\".\nNell'ambito del Buddhismo l'\"ignoranza\" \u00e8 uno dei Tre Veleni e il primo dei dodici anelli della Prat\u012btyasamutp\u0101da.&lt;br&gt; \u00c8 la causa principale della permanenza degli enti nel Sa\u1e43s\u0101ra e del dispiegarsi della Du\u1e25kha, la sofferenza, la prima delle Quattro nobili verit\u00e0.\nL'ignoranza implica un continuo processo di auto-inganno sui princ\u00ecpi di realt\u00e0 dei fenomeni: il non rendersi conto che la cupidigia e l'odio, gli altri due \"veleni\", sono fonte di dolore comporta l'accettazione dell'inganno come \"normalit\u00e0\".&lt;br&gt;\nL'ignoranza ha sei aspetti, dispiegandosi in tutti e sei gli organi di senso, come descritti nel \u1e62a\u1e0d\u0101yatana, il quinto anello della Prat\u012btyasamutp\u0101da.\nPer sradicare l'ignoranza occorre sviluppare la \"saggezza\" (Praj\u00f1\u0101). Questa si consegue praticando la \"presenza mentale\" (Sm\u1e5bti), lo sforzo paziente (K\u1e63\u0101nti) e la meditazione (Dhy\u0101na), ciascuna delle quali si esercita nel percorre il Nobile Ottuplice Sentiero e sviluppando le P\u0101ramit\u0101.\nAspetti comuni in altre religioni.\nSe da un punto di vista soggettivo l\u2019\"avidy\u0101\" si pu\u00f2 considerare la vera realt\u00e0 delle cose, da un punto di vista oggettivo corrisponde esattamente al \"m\u0101y\u0101\", ossia il potere di condizionamento del s\u00e9 insito nel Brahaman stesso.\nI \"nomi e le forme\" sovrimposti dall\"'avidy\u0101\" corrispondono anche al concetto islamico di quiddit\u00e0 (\"m\u0101hiyyah\"), altro non sono se non le forme esteriori di \"nomi e attributi\" divini."}
{"id": "2405792", "revid": "339392", "url": "https://it.wikipedia.org/wiki?curid=2405792", "title": "Avijja", "text": ""}
{"id": "2405799", "revid": "287204", "url": "https://it.wikipedia.org/wiki?curid=2405799", "title": "Avidya", "text": ""}
{"id": "2405803", "revid": "767487", "url": "https://it.wikipedia.org/wiki?curid=2405803", "title": "Under Two Jags", "text": "Under Two Jags \u00e8 un cortometraggio muto del 1923 diretto da George Jeske e prodotto da Hal Roach con Stan Laurel.\nIl cortometraggio fu distribuito il 3 giugno 1923.\nTrama.\nL'avventuriero Stan giunge in terra d'Oriente.\nEntrato in un albergo viene subito reclutato in una sorta di Legione Straniera, ma subito si rivela una frana totale, provocando le ire del suo maggiore e gli scherni dei compagni.\nPerci\u00f2 viene condannato alla fucilazione, ma verr\u00e0 salvato appena in tempo da una ragazza conosciuta in un ristorante."}
{"id": "2405812", "revid": "767487", "url": "https://it.wikipedia.org/wiki?curid=2405812", "title": "Pick and Shovel", "text": "Pick and Shovel \u00e8 un cortometraggio muto del 1923 diretto da George Jeske e prodotto da Hal Roach con Stan Laurel.\nIl cortometraggio fu presentato il 17 giugno 1923.\nTrama.\nStan viene assunto come minatore e inizia il suo primo giorno di lavoro impressionando con la sua maldestrit\u00e0 tutti, ma proprio tutti compreso il suo capo.\nIl minatore \"scelto\" da Stan \u00e8 Finlayson, il padre di una bella ragazza amante degli asini di cui poi questi s'innamorer\u00e0.\nPer\u00f2 vengono subito scoperti da suo padre, che manda via la figlia e incarica Stan di badare al mulo con cui fa dei dispetti al povero Finlayson.\nQuesti adirato, lo manda a scaricare un carro pieno di dinamite dove si nasconde la ragazza.\nMentre Stan si riposa fumando una pipa viene costretto ad abbandonare il mezzo perch\u00e9 si \u00e8 rotto un tubo dell'acqua e lui deve riparalo, altrimenti l'intera miniera verr\u00e0 allagata.\nLa situazione precipita: mentre Stan \u00e8 indaffarato a tappare il buco, la ragazza fa cadere la pipa tra le scatole e tutto comincia a bruciare..."}
{"id": "2405813", "revid": "1464106", "url": "https://it.wikipedia.org/wiki?curid=2405813", "title": "Parentesi angolari", "text": ""}
{"id": "2405823", "revid": "1305772", "url": "https://it.wikipedia.org/wiki?curid=2405823", "title": "The War Within", "text": "The War Within (\"la guerra dentro\" in lingua inglese) pu\u00f2 riferirsi a:"}
{"id": "2405826", "revid": "339392", "url": "https://it.wikipedia.org/wiki?curid=2405826", "title": "Light-emitting diode", "text": ""}
{"id": "2405831", "revid": "834", "url": "https://it.wikipedia.org/wiki?curid=2405831", "title": "Daption capensis", "text": ""}
{"id": "2405836", "revid": "287204", "url": "https://it.wikipedia.org/wiki?curid=2405836", "title": "Episodi di The Hills (terza stagione)", "text": "Le prime 18 puntate della terza stagione della serie sono state trasmesse su MTV Italia a partire dal 17 giugno 2008.\nLa seconda parte della stagione va in onda su MTV Italia dal 14 settembre 2009.\nCast principale: Lauren Conrad, Audrina Patridge, Heidi Montag e Whitney Port.\nParigi cambia tutto.\nQuesto episodio \u00e8 stato presentato al Telefilm Festival 2009 di Milano lo scorso 10 maggio 2009."}
{"id": "2405838", "revid": "184755", "url": "https://it.wikipedia.org/wiki?curid=2405838", "title": "Madonna con due corone e cherubini", "text": "La Madonna con due corone e cherubini \u00e8 un'opera attribuita a Donatello. Si tratta di una frammento di lunetta in marmo (176x95 cm), conservato in una collezione privata a Roma e noto agli studiosi solo dagli anni novanta del Novecento e al grande pubblico solo a partire da una mostra del giugno 2005.\nStoria.\nIl pezzo proverrebbe dalla lunetta di \"Santa Caterina tra la Madonna e il Cristo\" che componeva una \"Triplice incoronazione di santa Caterina da Siena\", una per ciascuna delle sue virt\u00f9. Il rilievo decorava, assieme a una figura distesa della santa (di altri scultori), il monumento sepolcrale che si trovava nella basilica di Santa Maria sopra Minerva. Qui Donatello lavor\u00f2 durante il suo soggiorno romano dal 1431/1432 circa fino al 1433.\nNel 1573-1579 il monumento venne smembrato e i rilievi dispersi. La ragione fu la canonizzazione della santa (1461) che richiese una sepoltura pi\u00f9 consona sull'altare maggiore, mentre la cappella originaria venne ridedicata alla Madonna del Rosario. Nel 1592 una lettera datata all'aprile riferisce come i rilievi, tranne quello della santa giacente, reimpiegato nell'altare maggiore, finissero sul mercato antiquario. Il pannello in questione sarebbe poi pervenuto in una cappella-ospedale dell'ordine antoniano, nella campagna a nord di Roma, nei pressi di Mentana, dove rest\u00f2 fino alla soppressione napoleonica del 1798.\nSi sa poi che dal XIX secolo il rilievo fa parte della collezione privata della famiglia romana dei Sartori. Per Federico Zeri l'opera era autografa del grande scultore (1995), per questo aveva consigliato all'allora ministro dei Beni Culturali, Antonio Paolucci, di acquistarla. Altri invece la ritengono di disegno del maestro ma scolpita a pi\u00f9 mani.\nDopo sei anni di studi e ricerche d'archivio il pannello venne presentato al pubblico scientifico nel 2005, da Giancarlo Gentilini e Marco Pizzo, che ne hanno ricostruito il percorso nei secoli e ne hanno valutato l'autografia.\nDescrizione.\nLa lastra \u00e8 scolpita in stile stiacciato e mostra la Madonna seduta e girata di profilo verso sinistra, che offre due corone, mentre \u00e8 circondata da una folla di tredici cherubini. Una terza corona doveva trovarsi dall'altro lato nelle mani di Ges\u00f9.\nSecondo Gentilini ci sono una serie di elementi che testimoniano l'autografia del maestro, innanzitutto la composizione e la tecnica dello stiacciato, che crea profondit\u00e0 con la disposizione in scorcio della figura. I cherubini si ritrovano anche in altre opere dell'artista (come la \"Madonna delle Nuvole\", degli anni 1430) e sono presenti anche le tipiche deformazioni ottiche che tengono in considerazione il punto di vista dello spettatore, come le gambe corte rispetto al busto (il pannello era collocato in alto).\nUna prova indiziaria \u00e8 la scarsit\u00e0 di opere conosciute del soggiorno romano di Donatello, che si attard\u00f2 due anni nonostante i continui richiami dei canonici di Prato per tornare a concludere il pulpito avviato e non concluso. L'impegno alla lavorazione al sepolcro di Caterina potrebbe essere stato un valido motivo per rimandare la partenza.\nDifficile \u00e8 poi che si tratti dell'opera di un falsario, per via dell'inconsueto soggetto, troppo rischioso rispetto a iconografie pi\u00f9 semplici e diffuse."}
{"id": "2405839", "revid": "125629100", "url": "https://it.wikipedia.org/wiki?curid=2405839", "title": "Conclave del 1406", "text": "Il conclave del 1406 venne convocato a seguito della morte del papa Innocenzo VII e si concluse con l'elezione del papa Gregorio XII.\nSituazione generale.\nFu uno dei conclavi del periodo del Grande Scisma d'Occidente.\nQuattordici cardinali presenti a Roma entrarono nel conclave in Vaticano il 18 novembre 1406, dodici giorni dopo la morte di papa Innocenzo VII.\nInizialmente tutti gli elettori sottoscrissero la capitolazione del conclave, in cui ciascuno giur\u00f2 che, se eletto, avrebbe abdicato a patto che l'antipapa Benedetto XIII avesse fatto lo stesso o se fosse morto; inoltre ciascun cardinale giur\u00f2 che non avrebbe creato nuovi cardinali, se non per mantenere un parit\u00e0 numerica con i cardinali avignonesi; e che entro tre mesi avrebbe cominciato le trattative con il suo rivale su un luogo di incontro.\nNessun ulteriore dettaglio su questo conclave \u00e8 noto ad eccezione del suo risultato finale. Il 30 novembre il cardinale Angelo Correr, proposto dal cardinale Caetani, fu eletto papa all'unanimit\u00e0, nonostante la sua et\u00e0 avanzata (probabilmente circa 80 anni) e accett\u00f2 l'elezione al soglio pontificio assumendo il nome di Gregorio XII. Anche se sostenne la legittimit\u00e0 del suo pontificato, nove anni pi\u00f9 tardi abdic\u00f2 nel Concilio di Costanza, in modo da rendere possibile il ripristino dell'unit\u00e0 della Chiesa Cattolica Romana."}
{"id": "2405840", "revid": "599013", "url": "https://it.wikipedia.org/wiki?curid=2405840", "title": "Ordine antoniano", "text": ""}
{"id": "2405842", "revid": "24465190", "url": "https://it.wikipedia.org/wiki?curid=2405842", "title": "Funzioni (informatica)", "text": ""}
{"id": "2405845", "revid": "599013", "url": "https://it.wikipedia.org/wiki?curid=2405845", "title": "Chris Engler", "text": ""}
{"id": "2405847", "revid": "1610933", "url": "https://it.wikipedia.org/wiki?curid=2405847", "title": "Alexander Carl Heinrich Braun", "text": ""}
{"id": "2405849", "revid": "36426", "url": "https://it.wikipedia.org/wiki?curid=2405849", "title": "Maria Maddalena (Donatello)", "text": ""}
{"id": "2405852", "revid": "599013", "url": "https://it.wikipedia.org/wiki?curid=2405852", "title": "Suore francescane della Sacra Famiglia di Ges\u00f9, Maria e Giuseppe", "text": "Le Suore Francescane della Sacra Famiglia di Ges\u00f9, Maria e Giuseppe (in inglese \"Sisters of St. Francis of the Holy Family of Jesus, Mary and Joseph\") sono un istituto religioso femminile di diritto pontificio: i membri di questa congregazione pospongono al loro nome la sigla O.S.F.\nStoria.\nLa congregazione venne fondata nel 1864 a Herford, in Vestfalia, da Josephine Termehr (1831-1892) con l'approvazione del vescovo di Paderborn. Nel 1874, a causa del \"Kulturkampf\", l'istituto dovette abbandonare la Germania e rifugiarsi negli Stati Uniti d'America: nel 1878 la sede venne stabilita a Dubuque, nell'Iowa.\nL'istituto, aggregato all'Ordine dei Frati Minori dal 1\u00ba luglio 1905, ricevette il pontificio decreto di lode il 2 dicembre 1914 e le sue costituzioni vennero approvate definitivamente dalla Santa Sede il 15 giugno 1925.\nAttivit\u00e0 e diffusione.\nLe Francescane della Sacra Famiglia sono dedite a varie opere di carit\u00e0 e apostolato.\nSono presenti negli Stati Uniti d'America e nell'Honduras: la sede generalizia \u00e8 a Dubuque.\nAl 31 dicembre 2005 l'istituto contava 367 religiose in 133 case."}
{"id": "2405854", "revid": "287204", "url": "https://it.wikipedia.org/wiki?curid=2405854", "title": "Karl Friedrich Schimper", "text": "In suo onore \u00e8 stato denominato il Ghiacciaio Schimper, un ghiacciaio situato nella parte orientale dei Monti Herbert, che fanno parte della Catena di Shackleton, nella Terra di Coats in Antartide. "}
{"id": "2405857", "revid": "124665331", "url": "https://it.wikipedia.org/wiki?curid=2405857", "title": "Oratorio di Sant'Ambrogio (Savona)", "text": "L'oratorio di Sant'Ambrogio sorge in un'area campestre del quartiere di Legino della citt\u00e0 di Savona.\n\u00c8 la sede della Confraternita di Sant'Ambrogio (proprietaria anche della chiesa della Madonna del Monte).\nVi si ritrovano le panche in legno con gli scranni dei Maggiorenti e alcuni dipinti fra cui una tela della Vergine ambientata nella Legino del Settecento con i Confratelli in preghiera e un'altra tela del Seicento raffigurante i Santi Pietro e Paolo, probabilmente precedentemente posta nella chiesa romanica dedicata ai Santi, sulle alture alle spalle dell'abitato di Legino."}
{"id": "2405859", "revid": "599013", "url": "https://it.wikipedia.org/wiki?curid=2405859", "title": "Suore francescane angeline", "text": "Le Suore Francescane Angeline sono un istituto religioso femminile di diritto pontificio: i membri di questa congregazione pospongono al loro nome la sigla S.F.A.\nStoria.\nLa congregazione venne fondata a Castelspina dal frate minore francescano Innocenzo Gamalero (1837-1917), economo del convento di Rivalta Bormida, e da Chiara Ottavia Ricci (1834-1900) per l'assistenza all'infanzia nell'asilo del paese: il nome di \"Angeline\" dato alle suore deriva dall'intitolazione dell'istituto alla Vergine degli Angeli.\nL'istituto venne eretto in congregazione di diritto diocesano il 29 settembre 1885 e ricevette il pontificio decreto di lode il 13 maggio 1928; aggregato all'Ordine dei Frati Minori dal 22 febbraio 1937, le sue costituzioni vennero approvate definitivamente dalla Santa Sede il 1\u00ba giugno 1938.\nAttivit\u00e0 e diffusione.\nLe Francescane Angeline si dedicano all'insegnamento in scuole e asili, alle opere parrocchiali e all'assistenza agli anziani e agli ammalati in ospedali e case di riposo.\nOltre che in Italia, sono presenti in America (Argentina, Bolivia, Brasile) e Africa (Ciad, Repubblica Democratica del Congo): la sede generalizia \u00e8 a Roma.\nAl 31 dicembre 2005 l'istituto contava 204 religiose in 37 case."}
{"id": "2405862", "revid": "1039155", "url": "https://it.wikipedia.org/wiki?curid=2405862", "title": "Episodi di Anna dai capelli rossi", "text": "Questa \u00e8 la lista degli episodi dell'anime \"Anna dai capelli rossi\", prodotto nel 1979 dalla Nippon Animation in 50 episodi e facente parte del progetto World Masterpiece Theater. Nel 2009 \u00e8 stato prodotto il \"prequel\" \"Sorridi, piccola Anna\"."}
{"id": "2405863", "revid": "986213", "url": "https://it.wikipedia.org/wiki?curid=2405863", "title": "Conclave del 1431", "text": "Il conclave del 1431 venne convocato a seguito della morte del papa Martino V e si concluse con l'elezione del papa Eugenio IV.\nSituazione generale.\nIl 2 marzo 1431 tutti i cardinali presenti a Roma entrarono in conclave a Santa Maria sopra Minerva. Inizialmente gli elettori prepararono e sottoscrissero la capitolazione del conclave. I termini della capitolazione erano i seguenti:\nIl primo scrutinio ebbe luogo il giorno successivo e si concluse con l'unanime elezione del cardinale Gabriele Condulmer che prese il nome di Eugenio IV. L'11 marzo fu incoronato solennemente nella Basilica Vaticana dal cardinale Lucido Conti, protodiacono di Santa Maria in Cosmedin."}
{"id": "2405865", "revid": "767487", "url": "https://it.wikipedia.org/wiki?curid=2405865", "title": "Perry Moss", "text": ""}
{"id": "2405866", "revid": "287204", "url": "https://it.wikipedia.org/wiki?curid=2405866", "title": "Madonna Chellini", "text": "La Madonna Chellini \u00e8 una piccola opera bronzea (20,5\u00a0cm) eseguita dallo scultore fiorentino Donatello in una data anteriore al 27 agosto 1456.\nStoria.\nNel 1456 il medico Giovanni Chellini annot\u00f2 nel suo \"Libro di debitori creditori e ricordanze\" di aver curato, il 27 agosto, l\"uomo grande\" Donatello e di averne ricevuto in segno di gratitudine e pagamento un piccolo tondo di bronzo, raffigurante \"la Vergine Maria col Bambino in collo e due angeli da lato, tutto di bronzo e dal lato di fuori cavato\". Chellini, che aveva assai gradito il dono, avrebbe in seguito riprodotto l'opera dopo aver versato vetro fuso dall'altra parte del tondo.\nLa data segna il termine \"ante quem\" per l'opera, che potrebbe essere stata fusa in un periodo antecedente imprecisato. Chellini apprezz\u00f2 il lavoro degli scultori: di lui resta anche un busto di Antonio Rossellino pure al Victoria and Albert Museum di Londra, e la sua tomba, scolpita da Bernardo Rossellino, si trova nella chiesa di San Domenico a San Miniato.\nDescrizione.\nIl tondo rappresenta la Vergine nell'atto di reclinare il capo sul piccolo Bambino, sorridente in primo piano. Ai lati dell'opera compaiono quattro angioletti in venerazione.\nDonatello cur\u00f2 non solo il recto, ma anche il verso dell'opera, che si poteva usare, cosa assai rara per l'epoca, anche come stampo, per ottenere copie successive in vari materiali (Chellini parl\u00f2 di vetro). La \"Madonna Chellini\" era quindi sia un originale, sia uno stampo per copie, e anticipava le idee di una produzione artistica serializzata."}
{"id": "2405867", "revid": "1654832", "url": "https://it.wikipedia.org/wiki?curid=2405867", "title": "Valentina Fortunato", "text": "Biografia.\nHa debuttato in teatro nel 1948 ne \"La dodicesima notte\" di William Shakespeare, nella compagnia di Fantasio Piccoli futuro fondatore del Teatro Stabile di Bolzano.\nDopo un'esperienza nel 1952 al Piccolo Teatro di Genova, \u00e8 passata l'anno successivo al Piccolo Teatro di Milano diretto da Giorgio Strehler, con cui rester\u00e0 diverse stagioni.\nNell'agosto 1956 \u00e8 stata interprete con il Piccolo de \"Il servitore di due padroni\", presentato al Royal Lyceum Theatre per il Festival di Edimburgo.\nSempre con il Piccolo ha interpretato fra il 1956 e il 1957 diverse altre commedie, fra cui \"Questa sera si recita a soggetto\", \"I vincitori\", \"I Giacobini\" e \"La favola del figlio cambiato\".\n\u00c8 stata premiata nel 1958 con il Premio San Genesio come migliore caratterizzazione femminile per l'interpretazione de \"L'anima buona di Sezuan\" di Bertolt Brecht.\nNon ha mai lavorato per il cinema (\"senza rammarico\" e rifiutando peraltro una proposta di Gillo Pontecorvo per \"Kapo\") per il quale si \u00e8 limitata a doppiare la collega Annie Girardot nel film \"Rocco e i suoi fratelli\".\nNel 1961 spos\u00f2 in Campidoglio il collega Sergio Fantoni, che aveva conosciuto al Piccolo Teatro di Milano nel 1954: testimoni di nozze furono Ennio De Concini per lei e Luchino Visconti per lui.\nLei e il marito, oltre a essere \u00ab primi attori amatissimi dalle grandi platee televisive \u00bb, ebbero nel 1968 un'esperienza di cogestione teatrale con Luca Ronconi e Mario Scaccia, costituendo il \u201cComplesso Associato Registi-Attori Fortunato-Fantoni-Ronconi-Scaccia\"; esperienza che ripeterono l'anno dopo unendosi a Ivo Garrani e Giancarlo Sbragia per fondare la prima cooperativa teatrale italiana, Gli Associati."}
{"id": "2405869", "revid": "599013", "url": "https://it.wikipedia.org/wiki?curid=2405869", "title": "Suore della misericordia delle Americhe", "text": "Le Suore della Misericordia delle Americhe (in inglese \"Sisters of Mercy of the Americas\") sono un istituto religioso femminile di diritto pontificio: i membri di questa congregazione pospongono al loro nome la sigla R.S.M.\nStoria.\nLa congregazione deriva dalle Suore della Misericordia di Catherine McAuley (1778-1841), fondate nel 1827 a Dublino: nel 1843 una comunit\u00e0 si stabil\u00ec a Pittsburgh, da dove le sorelle si diffusero in tutti gli Stati Uniti d'America. Per quanto riguarda la forma di governo, le varie comunit\u00e0 mantennero l'organizzazione monastica della congregazione di origine: erano, cio\u00e8, organizzate in case autonome, indipendenti dalla casa madre e poste alle dirette dipendenze dei vescovi locali.\nNel 1927 le superiore di alcuni conventi statunitensi decisero di avviare un processo di riunificazione delle case di Suore delle Misericordia: 29 monasteri e le loro filiali si unirono e andarono a costituire un nuovo istituto centralizzato, approvato dalla Santa Sede il 1\u00ba marzo 1929. Le costituzioni delle Suore della Misericordia delle Americhe vennero approvate definitivamente dalla Santa Sede il 2 luglio 1940.\nAttivit\u00e0 e diffusione.\nLe Suore della Misericordia si dedicano a diverse opere educative e assistenziali.\nOltre che negli Stati Uniti d'America, sono presenti in Argentina, Belize, Cile, Giamaica, Guam, Guatemala, Guyana, Honduras, Panama, Per\u00f9: la sede generalizia \u00e8 a Silver Spring (Maryland).\nAl 31 dicembre 2005 l'istituto contava 4.903 religiose in 2.198 case."}
{"id": "2405870", "revid": "767487", "url": "https://it.wikipedia.org/wiki?curid=2405870", "title": "Ren\u00e9 Mathis", "text": "Ren\u00e9 Mathis \u00e8 uno dei personaggi del romanzo di Ian Fleming \"Casino Royale\" del 1953, alleato di James Bond. Nel film parodia \"James Bond 007 - Casino Royale\" del 1967 \u00e8 interpretato da Duncan MacRae, mentre in quelli ufficiali del 2006 e 2008, \"Casino Royale\" e \"Quantum of Solace\", da Giancarlo Giannini.\nBiografia.\nRomanzo.\nRen\u00e9 Mathis \u00e8 un membro dei servizi segreti francesi, , che sostiene James Bond durante la sua missione a Royale-les-Eaux per impedire a Le Chiffre, banchiere della SMERSH, di vincere un'ingente somma di denaro con cui finanziare l'organizzazione; successivamente lo aiuta a catturare Rosa Klebb.\nCinema.\nIn \"Casino Royale\" e \"Quantum of Solace\" Ren\u00e9 Mathis \u00e8 interpretato dall'attore italiano Giancarlo Giannini. Mathis \u00e8 un agente dell'MI6 di stanza in Montenegro, che ha il compito di aiutare James Bond durante la sua missione per incastrare il losco banchiere internazionale Le Chiffre. Creduto un doppiogiochista, viene fatto arrestare da Bond ma poi scagionato, tant'\u00e8 che diventa poi una delle poche persone di cui 007 pu\u00f2 fidarsi. Trova la morte in Bolivia, per mano dell'organizzazione criminale Quantum."}
{"id": "2405875", "revid": "599013", "url": "https://it.wikipedia.org/wiki?curid=2405875", "title": "Istituto delle suore della misericordia di Australia", "text": "L'Istituto delle Suore della Misericordia di Australia (in inglese \"Institute of Sisters of Mercy of Australia\") \u00e8 un istituto religioso femminile di diritto pontificio: i membri di questa congregazione pospongono al loro nome la sigla I.S.M.A.\nStoria.\nL'istituto deriva dalle Suore della Misericordia fondate a Dublino nel 1827 da Catherine McAuley (1778-1841) e diffuse in numerosi paesi anglosassoni: la McAuley aveva voluto che ogni convento fosse autonomo dalla casa madre, ma nel XX secolo varie case iniziarono a unirsi e federarsi in congregazioni. Nel 1952, a Sydney, otto congregazioni australiane decisero di fondersi e la loro unione venne approvata dalla Santa Sede il 26 luglio 1954.\nLe costituzioni della congregazione vennero approvate il 21 novembre 1957.\nAttivit\u00e0 e diffusione.\nLe Suore della Misericordia si dedicano all'educazione e a varie opere di carit\u00e0, in particolare verso le donne in difficolt\u00e0, i rifugiati e gli indigeni.\nOltre che in Australia, sono presenti in Pakistan e Papua Nuova Guinea: la sede generalizia \u00e8 a Lewisham.\nAl 31 dicembre 2005 l'istituto contava 1.660 religiose in 463 case."}
{"id": "2405876", "revid": "767487", "url": "https://it.wikipedia.org/wiki?curid=2405876", "title": "Mike Sanders", "text": ""}
{"id": "2405879", "revid": "155634", "url": "https://it.wikipedia.org/wiki?curid=2405879", "title": "Australian Open 2009 - Doppio femminile", "text": "Al'ona Bondarenko e Kateryna Bondarenko erano le detentrici del titolo ma hanno perso al 1\u00ba turno contro Gisela Dulko e Roberta Vinci.\nSerena Williams e Venus Williams hanno vinto in finale 6\u20133, 6\u20133, contro Daniela Hantuchov\u00e1 e Ai Sugiyama."}
{"id": "2405880", "revid": "110157", "url": "https://it.wikipedia.org/wiki?curid=2405880", "title": "Zileutone", "text": "Lo zileutone \u00e8 un principio attivo, un antiasmatico inibitore della arachidonato 5-lipossigenasi.\nIndicazioni.\nViene utilizzato come terapia contro forme di asma e rinite allergica.\nControindicazioni.\nControindicato in persone con malattie al fegato.\nEffetti indesiderati.\nFra gi effetti indesiderati si riscontrano dolore addominale, cefalea, nausea, parestesia, dispepsia e astenia.\nNel giugno del 2009 la Food and Drug Administration (FDA) emette un \"box warning\" , per tutti gli antileucotrienici, sulla scorta delle analisi di Farmacovigilanza. Il testo tradotto recita:"}
{"id": "2405881", "revid": "204012", "url": "https://it.wikipedia.org/wiki?curid=2405881", "title": "Zileuton", "text": ""}
{"id": "2405883", "revid": "599013", "url": "https://it.wikipedia.org/wiki?curid=2405883", "title": "Suore della misericordia", "text": "Le suore della misericordia (in inglese \"Congregation of the Sisters of Mercy\") sono un istituto religioso femminile di diritto pontificio: i membri di questa congregazione pospongono al loro nome la sigla R.S.M.\nStoria.\nLe suore della misericordia vennero fondate in Baggot street a Dublino il 24 settembre 1827 da Catherine McAuley (1778-1841) per l'insegnamento e le opere di carit\u00e0: per il governo la McAuley adott\u00f2 una forma monastica, per cui tutte le filiali della casa madre di Dublino, pur adottando le regole a conformandosi al carisma della fondatrice, furono autonome e soggette all'autorit\u00e0 dei vescovi locali.\nIl 14 luglio 1994 le 26 congregazioni diocesane di suore della misericordia irlandesi e una sudafricana si fusero in un unico istituto centralizzato, sottoposte a una sola superiora generale residente a Clondalkin, presso Dublino.\nAttivit\u00e0 e diffusione.\nLe suore della misericordia si dedicano all'istruzione e all'educazione cristiana della giovent\u00f9 e ad altre opere di carit\u00e0.\nOltre che in Irlanda, sono presenti in Brasile, Canada, Kenya, Nigeria, Per\u00f9, Regno Unito, Sudafrica, Stati Uniti d'America e Zambia: la sede generalizia \u00e8 a Clondalkin.\nAl 31 dicembre 2005 l'istituto contava 2.760 religiose in 224 case."}
{"id": "2405884", "revid": "36426", "url": "https://it.wikipedia.org/wiki?curid=2405884", "title": "Deposizione (Donatello)", "text": ""}
{"id": "2405885", "revid": "300067", "url": "https://it.wikipedia.org/wiki?curid=2405885", "title": "Walker Russell (1960)", "text": ""}
{"id": "2405891", "revid": "287204", "url": "https://it.wikipedia.org/wiki?curid=2405891", "title": "Wadi (Karnataka)", "text": " \nWadi \u00e8 una suddivisione dell'India, classificata come \"census town\", di 30.038 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 4' 0 N e 76\u00b0 58' 60 E e ha un'altitudine di 410 .\nSociet\u00e0.\nEvoluzione demografica.\nAl censimento del 2001 la popolazione di Wadi assommava a 30.038 persone, delle quali 15.462 maschi e 14.576 femmine. I bambini di et\u00e0 inferiore o uguale ai sei anni assommavano a 4.328, dei quali 2.256 maschi e 2.072 femmine. Infine, coloro che erano in grado di saper almeno leggere e scrivere erano 16.267, dei quali 9.734 maschi e 6.533 femmine."}
{"id": "2405892", "revid": "287204", "url": "https://it.wikipedia.org/wiki?curid=2405892", "title": "Yadgir", "text": " \nYadgir \u00e8 una citt\u00e0 dell'India di 58.802 abitanti, capoluogo del distretto di Yadgir, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nFino al 30 dicembre 2009 la citt\u00e0 \u00e8 appartenuta al distretto di Gulbarga.\nGeografia fisica.\nLa citt\u00e0 \u00e8 situata a 16\u00b0 46' 0 N e 77\u00b0 7' 60 E e ha un'altitudine di 388 .\nSociet\u00e0.\nEvoluzione demografica.\nAl censimento del 2001 la popolazione di Yadgir assommava a 58.802 persone, delle quali 29.962 maschi e 28.840 femmine. I bambini di et\u00e0 inferiore o uguale ai sei anni assommavano a 8.745, dei quali 4.556 maschi e 4.189 femmine. Infine, coloro che erano in grado di saper almeno leggere e scrivere erano 33.087, dei quali 19.372 maschi e 13.715 femmine."}
{"id": "2405893", "revid": "287204", "url": "https://it.wikipedia.org/wiki?curid=2405893", "title": "Yelbarga", "text": " \nYelbarga \u00e8 una suddivisione dell'India, classificata come \"town panchayat\", di 11.437 abitanti, situata nel distretto di Koppal, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 37' 60 N e 76\u00b0 1' 0 E e ha un'altitudine di 604 .\nSociet\u00e0.\nEvoluzione demografica.\nAl censimento del 2001 la popolazione di Yelbarga assommava a 11.437 persone, delle quali 5.791 maschi e 5.646 femmine. I bambini di et\u00e0 inferiore o uguale ai sei anni assommavano a 1.666, dei quali 891 maschi e 775 femmine. Infine, coloro che erano in grado di saper almeno leggere e scrivere erano 6.632, dei quali 3.976 maschi e 2.656 femmine."}
{"id": "2405894", "revid": "287204", "url": "https://it.wikipedia.org/wiki?curid=2405894", "title": "Omalizumab", "text": "L'omalizumab, venduto dalla casa farmaceutica Novartis con il nome commerciale di Xolair, \u00e8 un anticorpo monoclonale anti-IgE usato nel trattamento dell'asma. In seguito al legame selettivo del farmaco alle immunoglobuline E, l'effetto terapeutico pi\u00f9 importante \u00e8 la riduzione della frequenza e della gravit\u00e0 delle esacerbazioni dell'asma allergico mediato da IgE.\nL'omalizumab \u00e8 stato sviluppato dalla Genentech Inc.\nMeccanismo d'azione.\nL'omalizumab \u00e8 un anticorpo monoclonale umanizzato appartenente alla classe delle IgG, prodotto per mezzo della tecnologia del DNA ricombinante. Esso agisce legandosi specificamente alle IgE umane circolanti, impedendo il loro legame con il recettore Fc\u03b5R1 posto su mastociti e basofili. In questo modo, inibisce la degranulazione mastocitaria, responsabile delle manifestazioni allergiche.\nLa sua azione diminuisce le IgE plasmatiche a livelli non rilevabili e riduce significativamente la risposta broncospastica dovuta alla stimolazione antigenica. Oltre a neutralizzare le IgE libere, l'omalizumab provoca down-regulation Fc\u03b5R1 sulla superficie dei mastociti, riducendo il numero delle IgE legate ad essi. Inoltre, blocca anche il legame delle IgE al recettore a bassa affinit\u00e0 per le IgE (Fc\u03b5R2) presente su linfociti B e T, macrofagi ed eosinofili, inibendo l'attivazione di queste cellule da parte degli allergeni e, di conseguenza, l'infiammazione cronica. A differenza dei tradizionali farmaci anti-IgE, omalizumab non interagisce con le IgE gi\u00e0 legate ai mastociti e ai basofili. La somministrazione ripetuta diminuisce l'infiammazione bronchiale e la gravit\u00e0 dell'asma, migliora i sintomi nasali e congiuntivali e riduce la richiesta di glucocorticoidi in pazienti con asma.\nIndicazioni.\nAsma allergico.\nL'omalizumab viene utilizzato per il trattamento di asma allergico grave negli adulti e negli adolescenti che presentano una sintomatologia non efficacemente controllata da alti dosaggi di glucocorticoidi, somministrati per via inalatoria ed in associazione con un beta agonista a lunga durata d'azione. Quei pazienti hanno gi\u00e0 fallito i trattamenti dalla fase I alla fase IV e sono nella fase V del trattamento. Tale schema di trattamento \u00e8 coerente con le linee guida ampiamente adottate per la gestione e la prevenzione dell'asma, pubblicate dalla Global Initiative of Asthma (GINA), un'organizzazione di linee guida mediche lanciata nel 1993 in collaborazione con il National Heart, Lung, and Blood Institute , National Institutes of Health, USA e Organizzazione mondiale della sanit\u00e0.\nOrticaria cronica spontanea.\nIl suo utilizzo \u00e8 stato approvato anche per il trattamento dell'orticaria cronica spontanea. Omalizumab \u00e8 indicato per l'orticaria cronica spontanea in adulti e adolescenti (&gt; 12 anni) scarsamente responsivi alla terapia con antistaminico H1. Quando somministrato per via sottocutanea una volta ogni quattro settimane, \u00e8 stato dimostrato che Omalizumab riduce significativamente la gravit\u00e0 del prurito e il numero di pomfi.\nPosologia.\nLa dose appropriata e la frequenza di somministrazione dell'omalizumab sono determinate dai livelli di IgE basali, rilevati prima di iniziare il trattamento, e dal peso corporeo. Esso viene somministrato da un medico o da un infermiere soltanto come iniezione sottocutanea, nella regione deltoidea del braccio o in alternativa nella coscia.\nLe somministrazioni possono essere fatte in 1-3 iniezioni sottocutanee ad intervalli di 2-4 settimane. La dose massima raccomandata di omalizumab \u00e8 di 600\u00a0mg ogni due settimane.\nL'omalizumab \u00e8 un farmaco destinato ad un trattamento a lungo termine, devono infatti trascorrere almeno 12-16 settimane prima che ne venga constatata l'efficacia. Esso \u00e8 disponibile come polvere liofilizzata in fiale da 5 ml, per uso iniettivo.\nFarmacocinetica.\nIn seguito alla somministrazione di una dose singola per via sottocutanea, l'omalizumab viene assorbito lentamente, raggiungendo il picco di concentrazione sierica dopo una media di 7-8 giorni. Il farmaco viene assorbito con una biodisponibilit\u00e0 pari al 62%.\nIl metabolismo dell'omalizumab \u00e8 determinato dalla sua struttura IgG1 e dalla sua capacit\u00e0 di legare in modo specifico le IgE. \nL'eliminazione delle IgG avviene da parte del fegato, ed include la degradazione nel sistema reticoloendoteliale e nelle cellule endoteliali. Le IgG immodificate vengono inoltre escrete nella bile. L'emivita di eliminazione \u00e8 di circa 26 giorni.\nLa clearance dell'Omalizumab coinvolge i normali processi di clearance delle immunoglobuline G umane, tra cui i processi di eliminazione dovuti alla formazione di complessi con target specifico, le immunoglobuline E.\nControindicazioni.\nL'assunzione di omalizumab risulta controindicata in qualsiasi caso di ipersensibilit\u00e0 nei confronti del principio attivo e di uno qualsiasi degli eccipienti in polvere contenuti nella sua formulazione farmaceutica (saccarosio, L-istidina, L-istidina cloridrato monoidrato, polisorbato 20); durante l'allattamento e la gravidanza; nel trattamento di reazioni anafilattiche provocate da allergia alimentare, dermatite atopica, rinite allergica; iperimmunoglobulinemia E; aspergillosi polmonare. Nel caso, invece, di malattie autoimmuni, condizioni patologiche mediate da immunocomplessi, insufficienza renale o epatica \u00e8 necessario utilizzare omalizumab con cautela.\nEffetti indesiderati.\nIl principale effetto avverso \u00e8 l'anafilassi (una reazione allergica sistemica pericolosa per la vita), con un tasso di insorgenza da 1 a 2 pazienti su 1.000.\nTra gli effetti indesiderati pi\u00f9 comuni si riscontrano prevalentemente febbre, specialmente nei bambini in et\u00e0 pediatrica; reazioni al sito di iniezione quali dolore, gonfiore, prurito e arrossamento; dolore addominale superiore e cefalea. Tra gli effetti indesiderati meno comuni si annoverano: vertigini, sonnolenza o stanchezza; formicolio o intorpidimento di mani o piedi; svenimento, ipotensione posturale; vampate; mal di gola; tosse; problemi respiratori acuti; malessere e nausea; diarrea; indigestione; orticaria; eruzione cutanea; maggiore sensibilit\u00e0 della pelle al sole; aumento di peso; sintomi di tipo influenzale; gonfiore agli arti superiori. Gli effetti indesiderati rari sono di pi\u00f9 grave entit\u00e0 e comprendono invece: infezione da parassiti e da elminti; disturbi del sistema immunitario quali: reazioni allergiche locali o sistemiche di tipo I, compresi anafilassi e shock anafilattico, malattia da siero, reazioni allergiche di tipo III. Il meccanismo fisiopatologico suggerito per tali manifestazioni comprende la formazione e il deposito di immunocomplessi in seguito alla formazione di auto-anticorpi diretti contro l\u2019omalizumab. I pazienti con asma grave possono raramente presentare orticaria cronica spontanea, lupus eritematoso sistemico, sindrome ipereosinofila sistemica o sindrome di Churg-Strauss, con rash vasculitico, peggioramento dei sintomi polmonari, anormalit\u00e0 dei seni paranasali, complicanze cardiache, neuropatia. La sospensione di omalizumab deve essere considerata in tutti i casi gravi."}
{"id": "2405895", "revid": "287204", "url": "https://it.wikipedia.org/wiki?curid=2405895", "title": "Yellapur", "text": " \nYellapur \u00e8 una suddivisione dell'India, classificata come \"town panchayat\", di 17.938 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 58' 0 N e 74\u00b0 43' 0 E e ha un'altitudine di 540 .\nSociet\u00e0.\nEvoluzione demografica.\nAl censimento del 2001 la popolazione di Yellapur assommava a 17.938 persone, delle quali 9.062 maschi e 8.876 femmine. I bambini di et\u00e0 inferiore o uguale ai sei anni assommavano a 2.216, dei quali 1.111 maschi e 1.105 femmine. Infine, coloro che erano in grado di saper almeno leggere e scrivere erano 13.172, dei quali 7.135 maschi e 6.037 femmine."}
{"id": "2405897", "revid": "767487", "url": "https://it.wikipedia.org/wiki?curid=2405897", "title": "Franco Serafini", "text": "\u00c8 stato membro dei Panda e degli Everest, ha pubblicato due album come solista ed ha in seguito intrapreso la carriera di produttore di jingles e di autore di colonne sonore per il cinema e la televisione.\nBiografia.\nStudia pianoforte, organo e composizione al Conservatorio Giuseppe Verdi di Milano.\nDiscografia\nNel 1977 entra a far parte del gruppo \"I Panda\" e, nello stesso anno, il singolo \"Voglia di morire\" guadagna il terzo posto al Festivalbar.\nA 19 anni trascorre un periodo a Londra per collaborare con il compositore Vangelis, incontro fondamentale per la sua formazione di polistrumentista-arrangiatore.\nNel 1981 intraprende la carriera solistica. Come cantautore incide due album per la Dischi Ricordi, \"Serafini - Se ti va cos\u00ec\" e \"Pi\u00f9 bella di lei\". Nel 2010 pubblica l\u2019album \"FraSi ViVe\". \nCome autore scrive canzoni per Mina, Anna Oxa, Heather Parisi, Francesca Alotta e come arrangiatore e tastierista lavora con Zucchero, Fred Bongusto, Fiordaliso, Audio 2.\nDal 1985 \u00e8 collaboratore fisso di Mina. Tastierista, arrangiatore e autore di molti brani incisi dalla cantante. \nNel 2009 realizza ed arrangia uno dei brani di punta del disco \"Facile\": \"Questa vida loca\".\nNell\u2019album, \"Caramella\", realizza e arrangia i brani \u201cIo e te\u201d, \u201cIl povero e il re\u201d e il singolo internazionale, duetto con Seal \u201cYou get me\u201d.\nPer il film \u201cLa Banda dei Babbi Natale\u201d, Mina interpreta quattro canzoni, due delle quali, \u201cWalking the town\u201d e \u201cIl sogno di Giacomo\u201d sono di Serafini, pubblicate nell\u2019album \u201cPiccola Strenna\u201d.\n2014: Partecipa alle nuove produzioni discografiche di Mina. Per l'album \"Selfie\" scrive ed arrangia il brano \"Mai visti due\" ed arrangia altri 2 brani, \"Alla fermata\" e \"Perdimi\".\n2018: Nuovo disco di Mina. Per il nuovo album \"Maeba\" scrive ed arrangia due canzoni: \u201cTroppe Note\u201d, con la figlia Viola e \u201cAl di l\u00e0 del fiume\u201d, con testo di Giorgio Calabrese. Inoltre arrangia anche il brano \u201cIl tuo arredamento\u201d.\nIn qualit\u00e0 di autore e produttore collabora con BMG Rights Management Italy con Beppe Andreetto.\nPubblicit\u00e0 e Multimedialit\u00e0.\nDal 1985 al 1992 compone e realizza centinaia di musiche per la pubblicit\u00e0 televisiva e radiofonica, tra cui \u201cBarilla\u201d e \u201cPanettone Motta\u201d come socio della Casa di Produzione Vetriolo.\nNel 1997, con la moglie Silvana, fonda la societ\u00e0 di produzioni musicali Nonlos\u00f2. Per DeAgostini Multimedia scrive ed esegue tutte le musiche contenute nelle opere multimediali \u201cOmnia\u201d e molte colonne sonore per documentari.\nRealizza alcuni Jingles per \u201cRetequattro\u201d, tutte le musiche identificative del nuovo canale Mediaset \u201cLa5\u201d e il sottofondo musicale per il programma di Canale5 \u201cVerissimo\u201d.\nRealizza le musiche per video di comunicazione aziendale per la multinazionale \u201cAccenture\u201d.\nCinema e Televisione.\nDal 1999 al 2008 compone e realizza le musiche della Soap Opera \"Vivere\" e delle fiction di Canale 5 \"Sei forte maestro 1 e 2\".\nNel 2005, scrive e produce le musiche per il film di Ale e Franz \u201cLa terza stella\u201d.\nNel 2008, compone la colonna sonora per la serie televisiva di Raidue \"Terapia D'urgenza\" (18 puntate da 100 minuti). \n2010 realizza le musiche per il film, record d'incassi, di Aldo, Giovanni e Giacomo \u201cLa Banda dei Babbi Natale\u201d. \n2011: Compone e realizza le musiche di \u201cAmnesie\u201d, spettacolo teatrale di Max Pisu.\nNel 2013 compone le colonne sonore di due film: \u201cUn'insolita vendemmia\u201d di Daniele Carnacina e \u201cUniversitari\u201d di Federico Moccia. \n2014: Per Polivideo, realizza e produce le musiche per 2 DVD in distribuzione mondiale, dedicati alla Santificazione di \"Papa Giovanni XXIII e Papa Giovanni Paolo II\".\n2015: Per RAI UNO, con Massimiliano Pani realizza e produce le musiche per Italia da stimare e \"Natale da stimare\". Per il cinema, insieme alla figlia Viola, compone le canzoni e la colonna sonora del film D.A.D. di Marco Maccaferri.\n2016: Per Polivideo, compone le musiche di due corti: \u201cIl Tuffo\u201d di Jospeh Korbes\u201d e \u201cCarta Bianca\u201d di Maurizio Donati. Per Magnolia, realizza le musiche di molti \u201cReality\u201d di successo: \u201cL\u2019isola dei famosi\u201d, \u201cFly 616\u201d, \u201cUndressed\u201d, \u201cMolto bene\u201d ed altri.\n2017: Con Massimiliano Pani, compone e realizza le musiche della nuova serie televisiva \u201cSacrificio d\u2019amore\u201d, 22 puntate da 80 minuti, in onda dall'8 dicembre in prima serata su Canale 5."}
{"id": "2405898", "revid": "767487", "url": "https://it.wikipedia.org/wiki?curid=2405898", "title": "Walker Russell (1982)", "text": "\u00c8 il figlio di Walker Russell sr. e il nipote di Campy e Frank Russell."}
{"id": "2405901", "revid": "287204", "url": "https://it.wikipedia.org/wiki?curid=2405901", "title": "Yelandur", "text": " \nYelandur \u00e8 una suddivisione dell'India, classificata come \"town panchayat\", di 8.583 abitanti, situata nel distretto di Chamarajanagar, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 4' 0 N e 77\u00b0 1' 60 E e ha un'altitudine di 554 .\nSociet\u00e0.\nEvoluzione demografica.\nAl censimento del 2001 la popolazione di Yelandur assommava a 8.583 persone, delle quali 4.404 maschi e 4.179 femmine. I bambini di et\u00e0 inferiore o uguale ai sei anni assommavano a 877, dei quali 455 maschi e 422 femmine. Infine, coloro che erano in grado di saper almeno leggere e scrivere erano 4.968, dei quali 2.873 maschi e 2.095 femmine."}
{"id": "2405905", "revid": "986213", "url": "https://it.wikipedia.org/wiki?curid=2405905", "title": "Conclave del 1455", "text": "Il conclave del 1455 venne convocato a seguito della morte del papa Niccol\u00f2 V e si concluse con l'elezione del papa Callisto III.\nSituazione generale.\nFu il primo conclave dei cinque che si tennero nel Palazzo Apostolico e anche il primo che permise di eleggere il papa con una pratica desunta dal senato romano nel quale, dopo uno scrutinio senza esito il cardinale elettore poteva cambiare il suo voto verso qualsiasi cardinale ricevente dei voti.\nLa sconfitta del cardinale greco Basilio Bessarione, un potenziale candidato di compromesso tra la fazione dei Colonna e quella degli Orsini, fu la riprova dell'antipatia nei confronti della chiesa orientale, come l'ostilit\u00e0 verso i preti con la barba, secoli dopo lo Scisma d'Oriente.\nSebbene il canone occidentale vietasse la barba ai preti dall'XI secolo, la questione continu\u00f2 ad essere discussa anche nel XVI secolo.\nLe due principali fazioni dei cardinali erano divise tra i seguaci di Prospero Colonna e Latino Orsini; tra i papabili figuravano: Barbo, Scarampi Mezzarota, Capranica, Orsini e Bessarion. Capranica ricevette la pluralit\u00e0 nei primi tre scrutini; Orsini e i cardinali francesi si mobilitarono contro il Capranica perch\u00e9 era vicino a Colonna.\nIl 6 aprile, domenica di Pasqua, le fazioni cominciarono a considerare i candidati neutrali. Basilio Bessarione ricevette cos\u00ec otto voti prima che il cardinale Alain de Co\u00ebtivy intervenisse a screditare il cardinale greco, sottolineando la sua appartenenza alla Chiesa Ortodossa Orientale. Bessarione non fece alcun tentativo per difendersi dimostrando il suo disinteresse nell'essere eletto. Tuttavia il cardinale umanista rimase un forte candidato per il conclave successivo, quello del 1464.\nSi sa che i primi scrutini del luned\u00ec successivo furono disorganizzati; ad esempio il non cardinale Antonio de Montefalcone ricevette almeno un voto. I cardinali de Co\u00ebtivy e Scarampi Mezzarota spinsero per l'elezione di Borgia finch\u00e9 prevalse il marted\u00ec successivo.\nIl cuore dei due terzi della maggioranza era probabilmente composto dai cardinali francesi, spagnoli e veneziani: Scarampi Mezzarota, de Co\u00ebtivy, Barbo, Orsini, d'Estaing, de Carvajal, de La Cerda, Rolin e Torquemada; il voto di Isidore o di Calandrini, o di entrambi, fu probabilmente richiesto come molto probabilmente Borgia non vot\u00f2 per se stesso; quasi certamente non ricevette i voti di Colonna, Capranica e di Bessarione."}
{"id": "2405908", "revid": "1915706", "url": "https://it.wikipedia.org/wiki?curid=2405908", "title": "Nedocromil", "text": "Il Nedocromil (venduto sotto i nomi di Tilade e Alocril) \u00e8 un farmaco considerato stabilizzatore dei mastociti che agisce per prevenire il respiro sibilante, la mancanza di respiro e altri problemi respiratori causati dall'asma. \nIndicazioni.\nViene utilizzato come terapia nella profilassi contro forme di asma.\nPosologia.\nPer inalazione tramite aerosol\nControindicazioni.\nNecessita di trattamento di lunga durata.\nEffetti indesiderati.\nSi riscontra cefalea, nausea, vomito, dispepsia e tosse."}
{"id": "2405913", "revid": "1075510", "url": "https://it.wikipedia.org/wiki?curid=2405913", "title": "Domenico Maria Manni", "text": "Biografia.\nFiglio di un tipografo, lavor\u00f2 dapprima nell'officina paterna, dalla quale usc\u00ec la IV edizione del Vocabolario della Crusca (1729-38) curata dal Bottari. Terminata la stampa del Vocabolario, Manni ne cur\u00f2 un \"Compendio\", in cinque volumi che tuttavia suscito pareri discordi.\nDopo la morte del padre, si diede alle lettere: fu accademico della Crusca, direttore della biblioteca Strozzi di Firenze. Cultore della lingua toscana del Trecento, scrisse molte opere erudite e filologiche con intenti di purista e di ricercatore di glorie locali. La quantit\u00e0 delle sue ricerche \u00e8 imponente, ma non di rado a scapito della qualit\u00e0, per cui talora il Manni incorse in errori grossolani come quando avall\u00f2 l'attribuzione dell'invenzione degli occhiali a tale Salvino degli Armati."}
{"id": "2405914", "revid": "838137", "url": "https://it.wikipedia.org/wiki?curid=2405914", "title": "Stalingrado d'Italia", "text": ""}
{"id": "2405915", "revid": "729019", "url": "https://it.wikipedia.org/wiki?curid=2405915", "title": "Muscolo elevatore della palpebra superiore", "text": "Il muscolo elevatore della palpebra superiore \u00e8 uno dei muscoli che consentono il movimento delle palpebre.\nAnatomia.\nNasce dal lato interno del foro ottico, dall'anello tendineo comune, si dirige verso l'avanti in alto, sopra il muscolo obliquo superiore, arrivando al tarso della palpebra superiore.\nAzione.\nSi tratta del diretto antagonista del muscolo orbicolare dell'occhio, innalza la palpebra superiore e scopre il bulbo oculare."}
{"id": "2405922", "revid": "729019", "url": "https://it.wikipedia.org/wiki?curid=2405922", "title": "Muscolo tarsale superiore", "text": "Nell'anatomia umana il muscolo tarsale superiore (chiamato anche muscolo di Muller) \u00e8 uno dei muscoli che regolano il movimento delle palpebre.\nAnatomia.\nSi ritrova fra il tendine del muscolo elevatore superiore delle palpebre e il tarso.\nPatologia.\nNella sindrome di Bernard-Horner vi \u00e8 la paralisi di tale muscolo.\nNella malattia di Basedow-Graves, l'iperstimolazione di questo muscolo da parte del sistema ortosimpatico \u00e8 uno dei fattori che contribuisce all'esoftalmo.\nFunzioni.\nPermette di allargare la rima palpebrale."}
{"id": "2405923", "revid": "35707", "url": "https://it.wikipedia.org/wiki?curid=2405923", "title": "Bergreichenstein", "text": ""}
{"id": "2405927", "revid": "125780003", "url": "https://it.wikipedia.org/wiki?curid=2405927", "title": "Cleveland", "text": "Cleveland \u00e8 una citt\u00e0 degli Stati Uniti d'America, capoluogo amministrativo della Contea di Cuyahoga, nello Stato dell'Ohio. La citt\u00e0 si trova nel nord-est dello Stato, sulla costa sud del lago Erie, approssimativamente a ad ovest dal confine con la Pennsylvania. Fu fondata nel 1796 presso la foce del fiume Cuyahoga e divenne un centro industriale grazie alla sua posizione, all'inizio di molti canali navigabili e linee ferroviarie. Con il calo dell'industria pesante, Cleveland ha diversificato la sua economia con servizi finanziari, assicurazioni e altro.\nSecondo i dati del 2018 la popolazione arrivava a abitanti, classificandosi 52\u00aa negli USA e seconda in Ohio. \u00c8 il centro della \"Greater Cleveland\", che comprende diverse contee, ed \u00e8 l'area metropolitana pi\u00f9 grande dell'Ohio. L'Area Statistica Metropolitana di Cleveland-Elyria-Mentor ha abitanti ed \u00e8 la 33\u00aa degli USA.\nI residenti e i turisti possono beneficiare degli investimenti fatti dai cittadini benestanti in arte, istituzioni culturali e filantropia, che hanno permesso la creazione di un grande sistema bibliotecario pubblico. Diversi investimenti nel ventunesimo secolo hanno, invece, permesso la creazione e/o il mantenimento di varie attrazioni turistiche come il \"Progressive Field\" (noto in precedenza come \"Jacobs Field\"), il \"Rock and Roll Hall of Fame\" e il \"Playhouse Square Center\". Secondo gli studi fatti dall'\"Economist\" nel 2005, Cleveland e Pittsburgh sono le citt\u00e0 dove si trova la qualit\u00e0 di vita migliore e i posti pi\u00f9 adatti per tenere incontri di lavoro in tutti gli Stati Uniti continentali. Ciononostante continuano a scontrarsi in citt\u00e0 due realt\u00e0 diverse, con la povert\u00e0 che si concentra in periferia, insieme alla difficolt\u00e0 nel poter garantire un'istruzione pubblica di alta qualit\u00e0.\nGli abitanti si chiamano \"clevelanders\" e i vari soprannomi della citt\u00e0 sono \"The Forest City\", \"America's North Coast\", \"Sixth City\" e \"The 216\".\nStoria.\nCleveland ottenne il suo nome quando la \"Connecticut Land Company\" divise i territori dell'ovest del Connecticut in citt\u00e0 e paesi e cre\u00f2 una capitale che venne chiamata \"Cleaveland\" dal nome del Generale Moses Cleaveland. Il Gen. Cleaveland gett\u00f2 le basi dell'attuale centro della citt\u00e0 imperniandolo attorno alla \"Public Square\" prima di ritornare a casa, per poi non rivedere pi\u00f9 l'Ohio. Il primo colono a Cleveland fu Lorenzo Carter, che costru\u00ec una capanna sulle rive del fiume Cuyahoga. Il villaggio di Cleveland venne incorporato il 23 dicembre 1814. Il nome venne cambiato omettendo una \"a\" per adattarsi alla testata del quotidiano locale.\nLa posizione si dimostr\u00f2 provvidenziale, sebbene cos\u00ec non apparisse in principio, essendo a contatto con pianure paludose e sopportando inverni duri. La citt\u00e0 inizi\u00f2 una rapida crescita dopo il completamento dei canali dell'Ohio e dell'Erie nel 1832, trasformando Cleveland in una chiave di collegamenti tra il fiume Ohio e la regione dei Grandi Laghi e collegandolo all'Oceano Atlantico, via acqua, tramite il San Lorenzo e al Golfo del Messico tramite il fiume Mississippi. La crescita continu\u00f2 ancora maggiormente una volta che vennero aggiunti i collegamenti ferroviari. La rapida crescita port\u00f2 all'incorporazione di Cleveland come citt\u00e0 nel 1836.\nNel 1837 la citt\u00e0, situata sulla sponda est del fiume Cuyahoga, entr\u00f2 in guerra con la vicina \"Ohio City\". Quest'ultima rimase indipendente finch\u00e9 non venne annessa a Cleveland nel 1854. Situato come punto d'incontro tra il ferro proveniente dal Minnesota attraverso i Grandi Laghi e il carbone e gli altri minerali grezzi provenienti dal sud, il sito infine fior\u00ec. Cleveland divenne uno dei centri pi\u00f9 importanti degli USA sia a livello industriale che di popolazione. Il fondatore della \"Standard Oil\", John Davison Rockefeller, fece qui la sua fortuna e nel 1920 Cleveland divenne la quinta citt\u00e0 pi\u00f9 grande degli USA. Molti \"Clevelanders\" sono sepolti nello storico Lake View Cemetery, insieme a James A. Garfield, il 20\u00ba presidente degli Stati Uniti.\nIn commemorazione del centenario dell'incorporazione di Cleveland, debutt\u00f2 nel giugno del 1936 la \"Mostra dei grandi laghi\", tenuta lungo la costa del lago Erie, a nord del centro. Concepita come un modo per rinvigorire la citt\u00e0 duramente colpita dalla Grande depressione, port\u00f2 4 milioni di visitatori al suo primo anno e 7 milioni al suo secondo e ultimo, tenutosi nel 1937. In quegli anni, tra il 1935 e il 1938, la citt\u00e0 divenne teatro di una serie di macabri delitti commessi da un non identificato serial killer noto come il Macellaio di Cleveland.\nSubito dopo la Seconda guerra mondiale Cleveland ebbe un breve boom. Nello sport gli Indians vinsero le World Series nel 1948 e i Browns dominarono il football professionistico negli anni cinquanta. Gli affari incoronarono Cleveland come \"il miglior luogo dello stato\". Nel 1950 la citt\u00e0 raggiunse il suo picco con abitanti.\nNegli anni sessanta le industrie pesanti cominciarono una lenta discesa e i residenti iniziarono a cercare casa in periferia, riflettendo cos\u00ec il trend nazionale dell'espansione a macchia d'olio. Come le altre pi\u00f9 grandi citt\u00e0 americane, Cleveland visse delle tensioni razziali che culminarono negli Hough Riots, che durarono dal 18 al 23 luglio del 1966, e nel Glenville Shootout, sviluppatosi invece dal 23 al 25 luglio del 1968.\nSi tende sempre a considerare il nadir della citt\u00e0 il suo grande indebitamento raggiunto nel dicembre del 1978, quando sotto il sindaco Dennis Kucinich divenne la prima citt\u00e0 a subire danni economici dalla Grande depressione. I media nazionali iniziarono a riferirsi alla citt\u00e0 con l'appellativo di \"\"The mistake by the lake\" (L'errore sul lago) in relazione alle sue difficolt\u00e0 economiche, ad un famoso incendio sulle rive del fiume Cuyahoga e alle sue squadre sportive che faticavano non poco. La citt\u00e0 ha lavorato molto per togliersi di dosso questo scomodo soprannome e da allora i media sono stati molto pi\u00f9 gentili con Cleveland, usandola come esempio per la sua rivitalizzazione del centro della citt\u00e0 e per la sua rinascita urbana.\nNonostante Cleveland sia stata innalzata dai media come la \"Citt\u00e0 ritornata\", molti dei problemi alle zone periferiche rimangono aperti e il sistema di scuola pubblico continua ad avere seri problemi. Lo sviluppo economico continua ad essere una priorit\u00e0 municipale.\nGeografia fisica.\nCleveland si trova a 41\u00b028\u203256\u2033N e 81\u00b040\u203211\u2033. Secondo il censimento del 2000 Cleveland ha un'area di di cui il 5,87% \u00e8 coperto da acque interne. La costa del lago Erie \u00e8 a , e comunque la citt\u00e0 giace su una scogliera irregolare che corre parallela al lago interrotta da tre immissari che sono il Cuyahoga, il Big Creek e l'Euclid Creek. La terra si alza subito allontanandosi dalla costa; Public Square che si trova solo all'interno \u00e8 situato a di altezza e l'Hopkins Airport che si trova all'interno \u00e8 a di altezza.\nLa citt\u00e0 confina con: Bratenahl, Brook Park, Brooklyn, Brooklyn Heights, Cleveland Heights, Cuyahoga Heights, East Cleveland, Euclid, Fairview Park, Garfield Heights, Lakewood, Linndale, Maple Heights, Mayfield Heights, Newburg Heights, Parma, Rocky River, Shaker Heights, South Euclid e Warrensville Heights.\nEdifici principali.\nL'architettura del centro \u00e8 varia. Molti edifici civici e municipali sono costruiti su di un viale aperto e sfoggiano un comune stile neoclassico. La Terminal Tower rimase uno degli edifici pi\u00f9 alti d'America, al di fuori di New York, fino al 1967 e il pi\u00f9 alto della citt\u00e0 fino al 1991. I grattacieli di Public Square Key Tower e BP Building combinano elementi di Art d\u00e9co con lo stile post-moderno. Un altro dei gioielli di Cleveland \u00e8 la Cleveland Arcade (chiamata localmente \"the Arcade\"), una galleria costruita nel 1890 e rinnovata nel 2001 come Hyatt Regency Hotel.\nA Cleveland e dintorni si trovano alcuni parchi tra i quali il Big Creek Valley, che si trova nel Cleveland Metropark Zoo, e ospita la pi\u00f9 grande collezione di primati di qualsiasi altro zoo degli USA. Altri parchi sono il Brookside Park, il Cleveland Lakefront State Park e l'Edgewater Park.\nClima.\nLa costa del lago Erie quasi collega la parte est con la parte ovest di Cleveland ma alla foce del fiume Cuyahoga curva bruscamente a nord-est. Proprio questa morfologia \u00e8 ci\u00f2 che pi\u00f9 contribuisce al perenne effetto neve che \u00e8 ormai un'abitudine a Cleveland, specialmente nella zona ad est, da met\u00e0 novembre a gennaio-febbraio.\nI record climatici di Cleveland sono di , stabilito il giugno del 1988, e di , stabilito nel gennaio del 1994.\nSociet\u00e0.\nEvoluzione demografica.\nLa composizione della popolazione di Cleveland \u00e8 per il 50,99% di afroamericani e per il 42,49% di bianchi. Tra le tante lontane origini degli attuali abitanti vi sono, tra gli altri: tedeschi (9,2%), italiani (4,6%), irlandesi (8,2%), polacchi (4,8%). Cleveland ospita diversi festival etnici durante l'anno, come l'annuale \"Festa dell'assunzione\" a la Piccola Italia, il \"Festival Greco ortodosso\" a Tremont e ancora la \"Maslenica Russo\"\" nel Rockefeller Park. Al West Side Market si trovano in vendita molti cibi etnici.\nPolitica.\nLa posizione di Cleveland come centro industriale ha stabilito un focolaio di sindacati attivi sin dai suoi albori. Questo ha contribuito ad un progressismo politico che ha influenzato le elezioni politiche di Cleveland nel presente. Infatti mentre le altre zone dell'Ohio, in particolare Cincinnati e la parte sud dello stato, sostengono storicamente il Partito Repubblicano, Cleveland fornisce un forte supporto per i Democratici. Durante le elezioni presidenziali del 2004 nonostante George W. Bush ottenesse lo Stato dell'Ohio, John Kerry ottenne la Contea di Cuyahoga che gli diede il supporto maggiore in questo stato.\nEconomia.\nLa posizione di Cleveland sul fiume Cuyahoga e sul lago Erie si \u00e8 dimostrata provvidenziale per la crescita della citt\u00e0 stessa e per l'industria. La crescita di Cleveland avvenne dopo l'apertura dei canali Ohio e Erie. Le principali attivit\u00e0 industriali furono l'acciaio e altre merci industriali.\nLa citt\u00e0 fu colpita gravemente dal crollo dell'industria ma ha saputo diversificare l'economia in altri rami. Cleveland \u00e8 la base di molte compagnie quali la \"National City Corporation, Eaton Corporation, Forest City Enterprises, Sherwin-Williams\" e la \"KeyCorp\".\nCleveland \u00e8 anche divenuta una citt\u00e0 leader mondiale nel ramo sanitario e nelle scienze sanitarie. Il rinomato \"Cleveland Clinic\" \u00e8 uno degli ospedali pi\u00f9 valutati degli USA secondo quanto riportato dal U.S. News &amp; World Report. Cleveland sta inoltre emergendo nel campo della biotecnologia e della ricerca sui carburanti.\nIstruzione e cultura.\nCleveland ha alcuni college e universit\u00e0. La pi\u00f9 grande di queste \u00e8 la Case Western Reserve University, la pi\u00f9 rinomata dell'Ohio e la 40\u00aa degli USA. Nel circolo Universitario si trovano anche il Cleveland Institute of Art, il Cleveland Institute of Music, e l'Ohio College of Podiatric Medicine. La Cleveland State University \u00e8 l'universit\u00e0 quadriennale cittadina di stampo pubblico. Troviamo inoltre la Myers University e il Cuyahoga Community College.\nIl Cleveland Municipal School District \u00e8 l'unico caso in Ohio ad essere sotto il diretto controllo del sindaco. Conta in totale 127 scuole e circa studenti iscritti nell'anno accademico 2005-2006. Nel 2007-08 cambier\u00e0 il proprio nome in Cleveland Metropolitan School District per attirare pi\u00f9 studenti anche dal resto della regione.\nIl Cleveland Museum of Art, la Cleveland Orchestra e i giardini culturali di Cleveland (con il giardino culturale italiano) anche a Cleveland.\nInfrastrutture e trasporti.\nLa citt\u00e0 dispone di due aeroporti, Il Cleveland Hopkins International Airport \u00e8 il pi\u00f9 grande ed effettua voli internazionali.\nL'altro, il \"Burke Lakefront Airport\", sulla costa nord del centro \u00e8 principalmente uno scalo e un aeroporto commerciale.\nLa citt\u00e0 \u00e8 dotata anche di una linea metropolitana e di una rete tranviaria con due linee.\nAmtrak \u00e8 la compagnia che si occupa del servizio ferroviario di Cleveland.\nIl servizio di autobus \u00e8 fornito dalla \"Greyhound Lines\" che ha la sede proprio dietro il distretto teatrale di Playhouse Square.\nCleveland \u00e8 servita via terra dalla Interstate 71 che inizia a sud-ovest del centro ed \u00e8 la via migliore di comunicazione tra il centro e l'aeroporto. Attraversa tutto il sud-ovest della citt\u00e0 e la collega a Columbus. La Interstate 77 invece parte dal centro e si indirizza verso sud attraverso la periferia ed \u00e8, tra le 3 strade principali, quella meno trafficata nonostante connetta Cleveland con Akron. La Interstate 90 corre da est a ovest attraverso la periferia e in seguito gira a nord-est.\nSport.\nLe principali squadre sportive di Cleveland includono:\nAltri eventi sportivi che hanno a che fare con Cleveland sono il \"Champ Car Grand Prix of Cleveland\", la \"Cleveland Marathon\" e la Mid-American Conference (pallacanestro collegiale).\nAmministrazione.\nGemellaggi"}
{"id": "2405929", "revid": "2208340", "url": "https://it.wikipedia.org/wiki?curid=2405929", "title": "Okinawa", "text": "Le formano il gruppo principale dell'arcipelago giapponese delle Ry\u016bky\u016b () e comprendono l'omonima isola e altre minori. Fanno parte della prefettura di Okinawa, estesa su 2\u00a0265\u00a0km\u00b2 con abitanti nel 2003, il cui capoluogo \u00e8 Naha. L'isola \u00e8 una cosiddetta zona blu.\nTra i mesi di marzo e giugno del 1945, le isole furono teatro della sanguinosa battaglia di Okinawa, tra le forze statunitensi e quelle giapponesi durante la seconda guerra mondiale.\nDa Okinawa proviene la famosa arte marziale del karate, creatosi in seguito alla fusione delle arti marziali cinesi con l'Okinawa-te (all'epoca suddiviso in Naha-te, Shuri-te e Tomari-te).\nGeografia e clima.\nL'isola di Okinawa, la pi\u00f9 grande dell'arcipelago, \u00e8 la 287\u00aa isola per estensione al mondo.\nIl clima subtropicale di queste isole sostiene una densa foresta pluviale, mantenuta dalla stagione dei monsoni che avviene nella tarda primavera.\nSuddivisione geografica delle isole.\nLe isole di Okinawa sono abitualmente divise in tre gruppi: oltre al gruppo delle isole di Okinawa propriamente dette, vengono considerate parte del gruppo anche le isole Kerama e le Daito.\nSuddivisione amministrativa del territorio.\nL'isola di Okinawa comprende 9 che hanno acquisito lo status di . Le altre municipalit\u00e0 della prefettura, le ed i , formano 3 . Nelle liste che seguono, i nomi in lingua di Okinawa sono riportati tra parentesi.\nCittadine e villaggi.\nDi seguito la lista delle cittadine e dei villaggi delle isole, suddivise secondo i distretti di appartenenza.\nStoria.\nRegno delle Ry\u016bky\u016b.\nFino al 1300 Okinawa era uno Stato indipendente, retto da una monarchia. Tra il Trecento e l'Ottocento doveva pagare particolari tributi alla Cina pur rimanendo di fatto uno Stato sovrano. Nel 1879 fu annessa al Giappone.\nIl 1\u00ba aprile 1945 gli Alleati sbarcarono sulla sua costa occidentale e diedero inizio all'ultima spedizione militare in Giappone, che fu molto cruenta. Dopo oltre due mesi e mezzo di lotte gli statunitensi ebbero la meglio sui giapponesi, e come conseguenza l'isola pass\u00f2 sotto il loro protettorato sino al 1972. Nel 1972 gli Stati Uniti, con grande disappunto della popolazione locale, restituirono l'arcipelago al Giappone invece di restituirgli l'indipendenza.\nAncora oggi a Okinawa vi \u00e8 un'importante presenza militare americana.\nNella capitale di Okinawa, Naha, nacque l'arte marziale del Naha-te mentre in due attuali sobborghi di Naha, il sobborgo Shuri e quello di Tomari, nacquero rispettivamente l'arte del Shuri-te e del Tomari-te. Tutte e tre queste arti marziali gettarono le basi per la nascita del karate.\nL'isola di Okinawa basa la propria economia principalmente sul turismo, in gran parte proveniente dal resto del Giappone, essendo un'isola tropicale con spiagge bellissime e una barriera corallina integra.\nBattaglia di Okinawa, 1945.\nPer gli americani Okinawa era, durante la seconda guerra mondiale, il coronamento di quasi quattro anni di guerra nel Pacifico e per i giapponesi l'ultima battaglia prima dell'invasione della madre patria. Per 80 giorni infuri\u00f2 una battaglia nella quale apparvero tenacia, fanatismo e disperazione. Uno dei dati pi\u00f9 impressionanti fu il numero delle missioni suicide giapponesi, che ammontarono a 1900.\nAlcuni storici militari argomentano che il grave danneggiamento della portaerei USS Enterprise (pluridecorata e quasi intatta fino ad allora), unito all'alto numero di vittime tra i civili (150\u00a0000) e soprattutto tra i militari americani, indusse il presidente Truman a decidere l'attacco con la bomba atomica su Hiroshima.\nPresenza militare statunitense.\nNella Seconda Guerra Mondiale venne ucciso un quarto della popolazione locale.\nNel 1959 un aereo da combattimento USA si abbatt\u00e9 sulla scuola di Miyamori, a Okinawa, uccidendo diversi bambini.\nEsiste un forte movimento di opposizione tra la popolazione giapponese locale contro la massiccia presenza militare e navale americana su Okinawa, particolarmente dopo alcuni casi di violenza sessuale commessi da militari e tecnici americani. La violenza pi\u00f9 nota avvenne il 4 settembre 1995, quando tre militari americani, il marinaio Marcus Gill della US Navy e due fanti di marina degli Stati Uniti, Rodrico Harp e Kendrick Ledet, provenienti da Camp Hansen, base USA in Okinawa, rapirono e violentarono una ragazza giapponese dodicenne che seguiva il 6\u00ba grado delle elementari. Tutti e tre furono arrestati, giudicati, condannati e incarcerati per questo crimine.\nNel 2006 i governi giapponese ed americano hanno firmato un accordo per riorganizzare la presenza Usa, riducendo una delle basi di Okinawa, quella di Futenma, e di trasferirla in parte alla baia di Henoko. Dopo questo momento \u00e8 iniziata una lunga serie di incomprensioni con una clamorosa dimostrazione di protesta nel maggio 2010 con la partecipazione di migliaia di isolani. Il premier nipponico Hatoyama \u00e8 stato successivamente costretto alle dimissioni, poich\u00e9 in campagna elettorale aveva promesso rapporti diversi con Washington per Okinawa.\nL'ostracismo della popolazione e del governo locale verso gli americani si manifesta in varie maniere pratiche che rendono difficile la vita quotidiana degli Americani fuori dalle basi militari come ad esempio l'attribuzione alle automobili guidate dai suddetti di targhe speciali e facilmente riconoscibili, cosa che li fa essere oggetto di attenzioni quasi vessatorie da parte della polizia locale.\nTerremoto del 2010.\nNel febbraio del 2010 un terremoto di scala 7,0 Richter ha colpito l'isola.\nPopolazione.\nStatisticamente, la popolazione dell'isola di Okinawa \u00e8, assieme a quella sarda, la pi\u00f9 longeva del mondo, facente parte delle zone blu. Alcuni medici ritengono che l'invidiabile tasso di longevit\u00e0 a Okinawa sia dovuto all'interazione di una dieta sana e limitata (abbondanza di riso e soia, molto pesce crudo), allo stile di vita e a un basso livello di inquinamento, oltre alle favorevoli caratteristiche genetiche degli abitanti. L'introduzione di una dieta di tipo americano (ricca di carni rosse, grassi saturi e fritture), grazie ai molti fast food e ristoranti di carne nei pressi delle basi americane, sta riducendo la durata e la qualit\u00e0 della vita dei giapponesi che vi si adeguano."}
{"id": "2405931", "revid": "125495069", "url": "https://it.wikipedia.org/wiki?curid=2405931", "title": "Tales of Monkey Island", "text": "Tales of Monkey Island \u00e8 una avventura grafica a episodi sviluppata dalla Telltale Games in collaborazione con LucasArts. \u00c8 il quinto capitolo della serie di Monkey Island. I cinque episodi che la compongono sono stati pubblicati con cadenza mensile a partire dal 7 luglio 2009, per Microsoft Windows e dal 27 luglio per Wii in Nord America, mentre dal 31 luglio 2009 \u00e8 disponibile anche per gli utenti Wii europei. Dal 15 giugno 2010 \u00e8 disponibile anche per PlayStation Network. Dal dicembre 2010 \u00e8 iniziata la pubblicazione delle puntate per iPad.\nEpisodi.\n\"Launch of the Screaming Narwhal\".\nNel tentativo di eliminare definitivamente il pirata zombie LeChuck per salvare l'amata Elaine Marley, Guybrush Threepwood libera maldestramente una potente maledizione Voodoo con pericolose conseguenze: LeChuck assume forma umana, una nube malefica minaccia di trasformare i pirati dei Caraibi in demoni e Guybrush, per effetto della maledizione, perde il controllo della mano sinistra, che si \u00e8 infettata con la \"Pox of LeChuck\", e che agisce secondo una propria volont\u00e0 e rivela il suo \"lato oscuro\", facendogli assumere in alcuni momenti modi e fattezze demoniache. Un'esplosione scaraventa Guybrush sull'isola di Flotsam, perennemente tormentata da forti venti contrari che impediscono ai naufraghi di salpare. Sull'isola, il temibile pirata deve scoprire il mistero dei venti contrari, ostacolato dal Marchese \"De Singe\", folle dottore francese convinto che nella mano di Guybrush sia nascosto il segreto della vita eterna.\n\"The Siege of Spinner Cay\".\nAbbandonata l'isola di Flotsam in cerca di Elaine e de \"La Esponja Grande\", leggendaria spugna di mare in grado di sciogliere la potente maledizione Voodoo, la Screaming Narwhal subisce l'arrembaggio della pirata cacciatrice di taglie \"Morgan LeFlay\" (gioco di parole tra Morgan le Fay, nome inglese di Fata Morgana, e \"flay\" che significa frustare, scorticare) ingaggiata dal marchese De Singe per amputare la mano infetta di Guybrush e riportarla al marchese sull'isola di Flotsam: riuscir\u00e0 nel suo intento in seguito a un duello. Poco dopo Guybrush raggiunge l'arcipelago di Jerkbait, sulle tracce di \"Coronado De Cava\", esperto e studioso de \"La Esponja Grande\". Sull'isola di Spinner Cay, abitata dal popolo marino dei \"Vaycalian\", Guybrush ritrova Elaine e LeChuck, divenuto umano e apparentemente mansueto per gli effetti della maledizione. \"Chieftan Beluga\", capo dei \"Vaycalian\", rivela l'esistenza di tre antichi manufatti che riuniti evocano l'aiuto di creature marine per trovare il nascondiglio de \"La Esponja Grande\". In cerca dei manufatti \u00e8 anche il capitano \"Mcgillicutty\", intenzionato a distruggere \"La Esponja Grande\" per conservare i poteri acquisiti grazie alla nube Voodoo. Riuniti i manufatti e salpato alla volta delle creature marine, Guybrush deve fronteggiare ancora Morgan LeFlay che, su nuovo ordine del Marchese, ha il compito di catturarlo. Distratti dal duello, i pirati non si accorgono della presenza di un lamantino gigante che inghiotte l'intera nave.\n\"The Lair of the Leviathan\".\nIngoiati dal lamantino gigante, Guybrush e Morgan decidono di unire le forze per trovare una via d'uscita. All'interno del mostro marino i due si imbattono nell'esploratore Coronado De Cava, anch'egli alla ricerca della leggendaria Esponja Grande. L'esploratore informa i due che il lamantino ha perso l'orientamento a causa di una ferita all'orecchio interno che ha causato lo staccamento della coclea. Guybrush decide quindi di mettersi alla ricerca della coclea per curare il lamantino, ma essa \u00e8 custodita dalla ciurma di De Cava, intenzionata a non ristabilire l'orientamento dell'animale per continuare a far festa all'interno del suo corpo. Attraverso delle prove e alcuni sotterfugi, Guybrush riuscir\u00e0 ad ottenere la fiducia dei pirati e a farsi consegnare la coclea, e quindi a curare la bestia marina.\nUsciti dal corpo del lamantino grazie ad un potente lassativo, Guybrush, Morgan e Coronado De Cava si recano nel luogo dove \u00e8 nascosta La Esponja Grande per poi scoprire che l'oggetto \u00e8 sorvegliato da un lamantino femmina ancor pi\u00f9 grande del precedente. Guybrush dovr\u00e0 quindi imparare a comunicare con i lamantini e riuscir\u00e0 finalmente a impadronirsi della leggendaria spugna. Tornato per\u00f2 sulla sua nave trover\u00e0 De Cava che, credendolo un traditore, lo imprigioner\u00e0 insieme a Morgan LeFlay e con l'aiuto della ciurma nuovamente ai suoi ordini tenter\u00e0 di impadronirsi della spugna magica. I due riusciranno a liberarsi e ad affondare la nave di Coronado De Cava grazie all'aiuto del lamantino che inghiottir\u00e0 nuovamente la nave dell'esploratore. Guybrush \u00e8 quindi pronto per partire alla ricerca di Elaine, la quale sta accompagnando LeChuck per liberare le scimmie nelle varie foreste dei Caraibi, e quindi curarla dalla maledizione Voodoo con La Esponja Grande. Tuttavia Morgan stordisce Guybrush ed il suo primo ufficiale e dirotta la nave verso Flotsam Island, dove consegner\u00e0 il pirata al Marchese De Singe per i suoi esperimenti.\n\"The Trial and Execution of Guybrush Threepwood\".\nRiportato da Morgan LeFlay su Floatsam Island durante la notte, Guybrush verr\u00e0 accerchiato da un manipolo di pirati armati di bastoni e forconi, che lo sottrarranno dalle grinfie del Marchese De Singe per portarlo in tribunale, dove sar\u00e0 processato per aver compiuto atti vandalici a danni di persone e cose. L'accusa sar\u00e0 portata avanti da Stan (il quale contemporaneamente terr\u00e0 un negozio dove vender\u00e0 gadget riguardanti il \"processo del secolo\"), mentre Guybrush si vedr\u00e0 costretto a difendersi da solo. Grazie alla sua arguzia il pirata riuscir\u00e0 a smontare tutte le accuse contro di lui, tranne quella di aver disseminato in tutti i Caraibi la nube demoniaca. In suo soccorso giunger\u00e0 per\u00f2 LeChuck (divenuto da tempo buono e gentile), il quale proclamer\u00e0 Guybrush innocente ed, in quanto originale possessore del male che infesta i Caraibi, si addosser\u00e0 la colpa della sua diffusione, mostrando inoltre a gran sorpresa un diario della Voodoo Lady, dove la signora scriveva di manipolare, per un motivo non ancora ben noto, le vite di Guybrush, Elaine e LeChuck da anni.\nUna volta libero, Guybrush prover\u00e0 ad utilizzare la Esponja Grande per liberare Elaine e gli altri pirati dal virus demoniaco, ma scoprir\u00e0 che il mistico oggetto deve prima maturare e crescere grazie a un particolare rito, che prevede la ricerca di sei portate con cui \"nutrire\" la spugna.\nNel corso di tale ricerca, Guybrush scoprir\u00e0 che Morgan - nel tentativo di redimersi riportando la mano maledetta a Guybrush - \u00e8 stata uccisa (apparentemente da De Singe), e che De Singe \u00e8 alla ricerca di Elaine e di Guybrush in quanto sarebbero gli unici in possesso di un determinato ceppo della Pox of LeChuck, che rende i loro corpi materia prima per la produzione del Jue de Vie, un filtro in grado di rendere invulnerabili ed immortali.\nIl Jue De Vie per\u00f2 ha una durata limitata, e pertanto l'intenzione del marchese \u00e8 utilizzare il dio dei venti di Floatsam per fare a pezzetti Elaine (Guybrush si era gi\u00e0 curato dalla Pox) e diffondere il suo ceppo del virus a tutti i pirati, in modo da avere sempre materia prima per la creazione del suo fluido dell'immortalit\u00e0.\nUna volta eliminato De Singe grazie all'aiuto della mano demoniaca di Guybrush, fatta crescere la spugna, e liberati tutti i Caraibi dal virus, LeChuck apparir\u00e0, uccidendo Guybrush a sorpresa, e riprendendo dentro di s\u00e9 tutto il virus contenuto nella spugna, dimostrando che si era alleato con i nostri eroi per consentirgli di riappropriarsi della sua essenza demoniaca, che appunto solo la Esponja Grande avrebbe potuto raccogliere.\nIn punto di morte Guybrush chieder\u00e0 ad Elaine di sbarazzasi di LeChuck, e lei arrabbiata col pirata demoniaco, si getter\u00e0 con violenza verso di lui per combatterlo in duello.\n\"Rise of the Pirate God\".\nRisvegliatosi nel Regno dei Morti, con addosso solo lo Shred of Life, un ultimo brandello di vita che ancora lo collega al Regno dei Vivi, Guybrush si recher\u00e0 al Crocevia, sorta di aldil\u00e0 spirituale per pirati in cui \u00e8 possibile scegliere tra un eterno destino di spadaccino, ladro, o cacciatore di tesori. L\u00ec rincontrer\u00e0 anche Morgan, che si scoprir\u00e0 essere stata uccisa da LeChuck, e far\u00e0 la conoscenza di Galeb, un'anima persa esperta nelle arti Voodoo, la quale gli rivela l'esistenza di un incantesimo che consente di ritornare nel Regno dei Vivi, utilizzato anni prima da LeChuck stesso. Nel frattempo LeChuck si scopre avere utilizzato il potere delle scimmie di Montevideo proprio per trovare la precisa locazione del confine tra il mondo materiale e il Crocevia. Ma non riuscir\u00e0 ad accedervi finch\u00e9 lo stesso Guybrush, una volta trovato l'incantesimo di LeChuck, non aprir\u00e0 un varco verso il Regno dei vivi, proiettandovisi per\u00f2 solo come fantasma immateriale, ed incapace di toccare qualsiasi oggetto, compresa una nuova Spada di Kaflu, apparentemente reincantata con un potere divino in grado di distruggere qualunque cosa. LeChuck, quindi, approfittando della situazione, lancer\u00e0 nel varco la \"Esponja Grande\", la quale, attingendo energia voodoo infinita direttamente dal regno degli spiriti, lo trasformer\u00e0 nel Dio Pirata con poteri illimitati, e gli consentir\u00e0 di rendere Elaine la sua sposa demoniaca.\nElaine, priva di qualunque controllo, rimander\u00e0 il Guybrush fantasma nel Mondo dei Morti innaffiandolo con della Birra di Radice. Sfiduciato prima dalla situazione, ma poi esortato di nuovo da Morgan a tornare a combattere, Guybrush progetter\u00e0 di reimpossessarsi del proprio corpo decomposto tramite l'amuleto della Voodoo Lady, e riuscir\u00e0 nel proprio intento, diventando tecnicamente uno Zombie. Tornato da LeChuck, Guybrush scoprir\u00e0 di non poter comunque toccare la Spada di Kaflu a causa delle protezioni impostele dal nemico. Grazie all'incantesimo della \"dieta dei sensi\" riuscir\u00e0 per\u00f2 a rimpicciolire di nuovo la Esponja Grande, in modo da interrompere il flusso di energia demoniaca, fare tornare Elaine normale, e limitare almeno in parte i poteri del Dio LeChuck. Quest'ultimo, spazientito, attaccher\u00e0 Guybrush, il quale sar\u00e0 salvato da Elaine che colpir\u00e0 LeChuck con la Spada di Kaflu; tuttavia LeChuck ha assorbito troppo potere per poter essere sconfitto con la Spada e ormai pu\u00f2 assorbirne altro semplicemente recandosi all'Incrocio.\nAl varco per il Crocevia la parte spirituale di LeChuck viene colpita con una specie di versione fantasma della spada di Kaflu da Morgan LeFlay, la quale rivela a Guybrush che per sconfiggere LeChuck \u00e8 necessario che lo si colpisca contemporaneamente con le due spade quando \u00e8 a cavallo tra i due regni, quello materiale, e quello spirituale. Guybrush tenta allora un violento combattimento con LeChuck sulla sua nave, che vede quest'ultimo schiacciante vincitore, ma all'ultimo il nostro eroe riesce a farsi seguire dal proprio nemico nel Regno dei Morti autocannonandosi verso di esso (con tanto di elmetto, evidente riferimento a The Secret of Monkey Island). Quando LeChuck \u00e8 a cavallo tra i due mondi, Guybrush sacrifica il suo ultimo brandello di vita, facendo rimanere cos\u00ec il suo nemico incastrato nel varco, e dando modo a Morgan da una parte ed a Elaine dall'altra di colpirlo per distruggerlo. Al risveglio Guybrush si scopre solo, ma, ricordando una strofa dell'Incantesimo con cui aveva aperto il varco per il regno dei vivi la prima volta, metter\u00e0 al centro dell'Incrocio l'anello di fidanzamento di Elaine, ritrovandosi immediatamente vivo e vegeto sulla sua nave con Winslow e sua moglie, che gli riveler\u00e0 di avergli dato fin dall'inizio l'anello in quanto ben consapevole del fatto che (probabilmente anche in seguito agli eventi di The Curse of Monkey Island), il simbolo del loro amore puro e disinteressato avrebbe rappresentato una fonte di potere superiore, in grado di proteggerlo, e salvarlo anche dalla pi\u00f9 terribile delle situazioni.\nNella sequenza finale, dopo i titoli di coda, \u00e8 possibile vedere Morgan portare l'essenza liquefatta ed ancora urlante di LeChuck alla Voodoo Lady, che le accorder\u00e0 il permesso di tornare nel Regno dei Vivi come cacciatrice fantasma di pirati.\nLo scopo finale della Voodoo Lady, gi\u00e0 rivelatasi nel precedente episodio come reale burattinaia dell'infinita lotta tra Guybrush e LeChuck, rimarr\u00e0 ancora completamente oscuro, lasciando un possibile spazio per un sequel.\nSviluppo.\nDurante l'Electronic Entertainment Expo tenutosi nel giugno 2009 LucasArts ha annunciato, in concomitanza di una riedizione di \"The Secret of Monkey Island\", l'imminente uscita di \"Tales of Monkey Island\" sviluppato da Telltale Games, software house gi\u00e0 nota per aver realizzato due serie di avventure grafiche basate sui personaggi di Sam &amp; Max.\nParte del team di sviluppo del gioco \u00e8 composto da persone coinvolte nella realizzazione dei primi capitoli della saga di Monkey Island, tra cui il compositore del tema originale Michael Land e i designers Dave Grossman e Michael Stemmle. Non direttamente coinvolto nel progetto, il creatore della saga Ron Gilbert ha parzialmente collaborato alla realizzazione del gioco.\nA differenza di altri titoli pubblicati da Telltale Games, la trama di \"Tales of Monkey Island\" si articola nel corso dei cinque episodi, costituendo un'unica avventura il cui termine avverr\u00e0 con il quinto episodio.\nLa durata di ciascuno dei cinque episodi \u00e8 stimata tra le due e le quattro ore di gioco, in base alle personali abilit\u00e0 di risoluzione degli enigmi. Come in tutte le avventure grafiche prodotte da Telltale Games, il gameplay consiste essenzialmente nell'esplorazione meticolosa degli ambienti e nella risoluzione di enigmi di diversa difficolt\u00e0, con l'ausilio di oggetti raccolti e le possibili combinazioni tra di essi all'interno dell'inventario.\nAccoglienza.\nSebbene la fazione pi\u00f9 tradizionalista dei fan ne abbia inizialmente criticato in modo aspro sia la grafica 3D, decisamente poco dettagliata se paragonata a ci\u00f2 che poteva offrire un 2D come quello di \"The Curse of Monkey Island\", che il nuovo sistema di controllo \"ibrido\", che contempla l'utilizzo in contemporanea di tastiera e mouse anzich\u00e9 il \"punta e clicca\" classico, il primo episodio di questo gioco, \"Launch of The Screaming Narwhal\", si \u00e8 rivelato un vero e proprio successo di pubblico e critica, che ne hanno elogiato il gran ritorno ad un'avventura di cappa e spada dark, avvincente, epica ed un po' fantasy nella struttura ma esilarante nei particolari, sullo stile dell'ormai punto di riferimento di eccellenza per ogni fan della saga \"\".\nI fan hanno inoltre enormemente apprezzato il ritorno di un Guybrush Threepwood veramente evolutosi dal punto di vista psicologico rispetto ai precedenti capitoli, presentandosi maturo, eroico, coraggioso e sarcastico, ed incredibilmente divertente in ogni sua azione.\nD'altro canto una parte dei fan pi\u00f9 tradizionalisti continua a lamentare l'eccessiva semplicit\u00e0 degli enigmi, che, complice anche un sistema di controllo che consente solo un'azione predefinita per ogni oggetto anzich\u00e9 consentire comandi multipli come \"Usa\" ed \"Esamina\", riduce la longevit\u00e0 di un episodio singolo ad appena 4-5 ore. Tuttavia c'\u00e8 anche chi sia convinto che questo sistema dia modo alle avventure grafiche di essere pi\u00f9 snelle, divertenti, immediate, e di fare immedesimare maggiormente il giocatore nella storia pur offrendogli comunque un livello di sfida buono e mai frustrante.\nAnche la mancanza di un dettaglio grafico profondo pu\u00f2 dirsi compensato da una gran dinamicit\u00e0 delle inquadrature e da un eccellente lavoro fatto sulle espressioni facciali, specialmente del protagonista, tutte cose mancanti nel precedente \"Escape from Monkey Island\" dove le inquadrature in-game erano statiche e le espressioni molto meno curate. Anche il sistema di controllo pur non essendo identico al punta e clicca tradizionale, risulta alla fine funzionale e di facile utilizzo.\n\"Tales of Monkey Island\" \u00e8 stato il maggior successo commerciale di Telltale, fino all'uscita di \"\".\nLa rivista \"Play Generation\" lo classific\u00f2 come il terzo migliore titolo PSN del 2010.\nLocalizzazione in italiano.\nUna eventuale localizzazione in italiano non \u00e8 ancora stata annunciata da alcun editore. Attualmente le uniche versioni esistenti sono in formato download digitale o DVD in inglese ordinabile tramite web. Tuttavia, esistono gi\u00e0 delle patch, amatoriali e senza scopo di lucro, in grado di fornire una sottotitolatura italiana completa a tali versioni del gioco."}
{"id": "2405933", "revid": "599013", "url": "https://it.wikipedia.org/wiki?curid=2405933", "title": "Contea di Cleveland (Inghilterra)", "text": "Cleveland \u00e8 un'area dell'Inghilterra nord-orientale che si affaccia sul Mare del Nord. Fra le pi\u00f9 importanti citt\u00e0 del luogo Middlesbrough e Hartlepool. Teesport invece \u00e8 nota per una grande raffineria.\nStoria.\nLa contea nacque nel 1974, grazie all'unione di alcune zone che erano in precedenza comprese nella contea di Durham ed in quella dello Yorkshire (North Riding of Yorkshire). In seguito fu poi abolita nel 1996.\nGeografia.\nL'estensione ricopriva 583 km\u00b2 e si contava una popolazione di quasi 560.000 persone (censimento del 1995). Il capoluogo era Middlesbrough.\nIndustrie.\nVeniva lavorato il ferro e il carbone.\nAgricoltura.\nPer via del clima rigido l'agricoltura ne risente e i raccolti sono scarsi."}
{"id": "2405937", "revid": "24467713", "url": "https://it.wikipedia.org/wiki?curid=2405937", "title": "Gessio Marciano", "text": ""}
{"id": "2405946", "revid": "110157", "url": "https://it.wikipedia.org/wiki?curid=2405946", "title": "CONCACAF Gold Cup 2009", "text": "La CONCACAF Gold Cup 2009 \u00e8 stata la 20\u00aa edizione (la 10\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato dal 3 al 26 luglio 2009 in 13 citt\u00e0 degli Stati Uniti d'America, e il trofeo fu vinto per l'ottava volta dal , che sconfisse in finale gli per 5-0.\nFormula.\n40 membri CONCACAF: 12 posti disponibili per la fase finale. (come paese ospitante) si qualifica direttamente alla fase finale. Rimangono 39 squadre per undici posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (5 posti), \"Caraibi\" (4 posti). \nStatistiche.\nClassifica marcatori.\n4 reti\n3 reti\n2 reti\n1 reti"}
{"id": "2405963", "revid": "1504506", "url": "https://it.wikipedia.org/wiki?curid=2405963", "title": "Cultura del vasellame bucherellato", "text": "La cultura della ceramica bucherellata (in tedesco \"Gr\u00fcbchenkeramische Kultur\", abbreviato in \"GKK\" e in inglese \"Pitted Ware culture\") fu una cultura archeologica di cacciatori-raccoglitori del Neolitico diffusa tra il 3200 e il 2300 a.C. nella Scandinavia meridionale, principalmente lungo le coste delle regioni dello Svealand, del G\u00f6taland, dell'\u00c5land, della Danimarca nord-orientale e della Norvegia meridionale. Si sovrappose alle culture agricole del bicchiere imbutiforme prima, e della ceramica cordata poi. \nOggetti.\nIl nome tedesco deriva dalla tipica decorazione della ceramica, che presenta forellini rotondi e linee orizzontali. \nLa cultura \u00e8 stata cos\u00ec chiamata dalla decorazione della sua ceramica, la quale ha fori rotondi e linee orizzontali. I vasi sono uniformi e presentano di solito il fondo affusolato, per facilitarne la sistemazione al suolo o sul focolare. Variano in altezza da pochi cm fino a 40 cm.\nGli insediamenti sulla costa orientale svedese hanno portato alla luce una grande quantit\u00e0 di ceramica. A Fagervik sul Br\u00e5viken, nel \u00d6sterg\u00f6tland, gli archeologi hanno trovato 170.000 frammenti ceramici, accompagnati da pochi oggetti in selce. La ceramica di Fagervik ha permesso di distinguere cinque fasi cronologiche:\nPunte di frecce appuntite fatte con lame di selce abbondano sulla costa occidentale della Scandinavia, mentre la ceramica risulta sparsa. La cultura era conseguentemente meno omogenea delle culture agricole contemporanee.\nL'assortimento di strumenti ed armi \u00e8 largamente derivato da quello delle culture del bicchiere imbutiforme prima e della ceramica cordata in seguito, entrambe al loro interno molto conservative. La ceramica caratteristica dipende probabilmente da quella della cultura del bicchiere imbutiforme, senza mostrare rispetto ad essa una discontinuit\u00e0 nella tecnologia, mentre un elemento unico \u00e8 la presenza di statuette in argilla raffiguranti animali. \nEconomia ed etnologia.\nIn tutte le regioni, l'economia era principalmente basata sulla pesca, sulla caccia di animali terrestri e di foche e sulla raccolta di piante, come si pu\u00f2 vedere nei siti di Ajvide nel Gotland. Tuttavia nei siti di questa cultura si rinvengono frequentemente ossa di pecore e di maiali. La palafitta di Alvastra nell'\u00d6sterg\u00f6tland sud-occidentale appartiene alla cultura del vasellame bucherellato per quanto riguarda la ceramica e alla cultura del bicchiere imbutiforme per gli utensili e le armi. Ci\u00f2 sembra indicare che lo stile di vita della cultura agricola del bicchiere imbutiforme, dalla quale deriva, non fosse stato del tutto abbandonato: la mescolanza di un'economia di caccia e raccolta e di pratiche di agricoltura e di allevamento di animali indicano un'economia mista, come era probabilmente comune a quel tempo nella Scandinavia meridionale.\nTombe.\nLe usanze funerarie non sono ben note, ma a V\u00e4sterbjers sull'isola di Gotland sono state trovate un gran numero di necropoli, nelle quali le sepolture si sono conservate in buono stato nel calcare. Vi sono stati rinvenuti scheletri giacenti supini con utensili in corno ed osso ben conservati. I numerosi oggetti importati attestano i facili collegamenti con la terraferma della Scandinavia, con la Danimarca e con la Germania.\nLingua.\nSono dibattuti i rapporti di questa cultura con quella del bicchiere imbutiforme, probabilmente pre-indoeuropea, e con quella della ceramica cordata, probabilmente proto-indoeuropea. Non essendo giunto alcun documento della lingua, questa resta sconosciuta, ma che fosse collegata all'ugro-finnico e che presentasse la particolare caratteristica linguistica alla base dell'ipotesi del substrato preindoeuropeo della lingua proto-germanica"}
{"id": "2405964", "revid": "352448", "url": "https://it.wikipedia.org/wiki?curid=2405964", "title": "Cultura della ceramica bucherellata", "text": ""}
{"id": "2405965", "revid": "352448", "url": "https://it.wikipedia.org/wiki?curid=2405965", "title": "Ceramica bucherellata", "text": ""}
{"id": "2405966", "revid": "352448", "url": "https://it.wikipedia.org/wiki?curid=2405966", "title": "Vasellame bucherellato", "text": ""}
{"id": "2405980", "revid": "24469060", "url": "https://it.wikipedia.org/wiki?curid=2405980", "title": "Ingegneria elettrotecnica", "text": ""}
{"id": "2405982", "revid": "287204", "url": "https://it.wikipedia.org/wiki?curid=2405982", "title": "Risonanza acustica", "text": "La risonanza acustica \u00e8 il fenomeno di amplificazione delle onde sonore che caratterizza i risuonatori: tale amplificazione \u00e8 indotta da un impulso esterno trasmesso al risuonatore attraverso vincoli meccanici oppure attraverso l'aria, ed \u00e8 tanto maggiore quanto la frequenza dello stimolo \u00e8 vicina alla frequenza di risonanza naturale del risuonatore.\nCaratteristiche.\nLa risonanza acustica \u00e8, di fatto, un caso particolare di risonanza meccanica, ed \u00e8 un principio su cui si basa il funzionamento di quasi tutti gli strumenti musicali.\nOgni sistema fisico che sia caratterizzato da frequenze proprie di oscillazione (si comporta cio\u00e8 come un oscillatore armonico o come una sovrapposizione di pi\u00f9 oscillatori armonici) pu\u00f2 risuonare con una sorgente esterna.\nDal punto di vista fisico l'onda sonora viene assorbita dal risuonatore: ad alcune frequenze caratteristiche (che dipendono dal tipo e dalla conformazione del risuonatore, cio\u00e8 essenzialmente dalla sua massa, rigidit\u00e0 ed elasticit\u00e0) l'energia non viene per\u00f2 pi\u00f9 o meno gradualmente esaurita come per altre frequenze, ma accresce ad ogni impulso causando l'aumento di intensit\u00e0 sonora.\nLa risonanza \u00e8 di fondamentale importanza negli strumenti musicali in quanto nella loro quasi totalit\u00e0 si compongono di tre principali elementi:\nUn risuonatore acustico funge da amplificatore in quanto si creer\u00e0 al suo interno una serie di vibrazioni caratterizzate da frequenze tipiche delle caratteristiche geometriche e meccaniche del risuonatore. \nIl fenomeno della risonanza coinvolge sia l'elemento vibrante che il risuonatore, in maniera pi\u00f9 o meno complessa a seconda della conformazione dello strumento. Ad esempio nel caso dei cordofoni si formano onde stazionarie nell'elemento vibrante stesso (le corde) e la risonanza avviene liberamente nella cassa di risonanza; invece nel caso degli ottoni le onde sonore vengono confinate nel canneggio, che non \u00e8 una sorgente sonora ma un risuonatore accordato, ed in quanto tale elemento vibrante con caratteristiche proprie.\nI risuonatori si possono infatti dividere in risuonatori liberi, che rispondono ad un'ampia gamma di frequenze della sorgente sonora (come le casse di risonanza dei cordofoni) ed in risuonatori accordati, i quali entrano in risonanza a determinate frequenze: la pi\u00f9 intensa \u00e8 la frequenza fondamentale, mentre le altre frequenze sono armoniche superiori ad intensit\u00e0 minore; tutte le frequenze differenti sono \"filtrate\" e non metteranno in vibrazione il corpo (ad esempio i canneggi di quasi tutti gli strumenti a fiato).\nRisonanza \"per simpatia\".\nIl fenomeno della risonanza \u00e8 sfruttato in maniera singolare in alcuni strumenti musicali a corda come la viola di bordone, il sitar e la viola d'amore. Questi strumenti hanno un doppio ordine di corde: il primo - quello direttamente suonato dall'esecutore - funge da sorgente sonora, il secondo ordine di corde vibra \"per simpatia\", entrando in risonanza a determinate frequenze.\nQueste frequenze sono particolarmente efficaci quando sono all'unisono, all'ottava e alla quinta giusta);\nad esempio una corda che ha la sua fondamentale su un La (440 Hz) ecciter\u00e0 la risonanza di una corda accordata su un Mi (330\u00a0Hz, quarta giusta pi\u00f9 bassa rispetto al La) in quanto entrambe le corde hanno un ipertono in comune a 1320\u00a0Hz (che \u00e8 la terza armonica del La e la quarta del Mi).\nIn taluni casi la risonanza per simpatia non avviene su un secondo ordine di corde apposito, ma sulle corde libere (ad esempio questo avviene nella chitarra battente, nel pianoforte o nell'arpa) oppure sulle corde accoppiate (come ad esempio nella chitarra a dodici corde dove le corde, risuonando in ottava, rinforzano la loro intensit\u00e0 a vicenda).\nParcellizzazione del corpo sonoro.\nSia le sorgenti sonore che i risuonatori vibrano ed emettono suoni a frequenze specifiche; queste frequenze sono determinate sia dal modo in cui \u00e8 posto in vibrazione il corpo (ad esempio se una corda \u00e8 pizzicata o strofinata con un archetto) sia dal fenomeno della parcellizzazione del corpo sonoro, cio\u00e8 dal fatto che il corpo vibrante si scompone in un numero teoricamente infinito di sezioni, (che variano a seconda della geometria dello strumento) le quali vibrano contemporaneamente e separatamente, dando luogo ad un suono complesso composto da una frequenza fondamentale e dai suoi armonici superiori. Con una certa approssimazione si pu\u00f2 affermare che questi sistemi vibranti sono composti da sovrapposizioni di moti armonici.\nIl modo in cui questi armonici vengono generati e selezionati dipende principalmente dalla geometria del corpo sonoro.\nCorde vibranti.\nLe corde in tensione, che caratterizzano i cordofoni come ad esempio il pianoforte, il violino e la chitarra, quando pizzicate, percosse o strofinate fungono da mezzo di propagazione di onde stazionarie, che sono confinate fra due nodi (i capi a cui sono fissate) e la cui frequenza \u00e8 correlata con la massa, la tensione e la lunghezza della corda.\nLa lunghezza d'onda fondamentale sar\u00e0 due volte la lunghezza della corda, mentre gli armonici superiori saranno caratterizzati da lunghezze d'onda sottomultipli interi della lunghezza d'onda fondamentale.\nLe corrispondenti frequenze (\"f\") sono correlate alla velocit\u00e0 \"v\" dell'onda stazionaria:\ndove \"L\" \u00e8 la lunghezza della corda ( 2L \u00e8 dunque la lunghezza d'onda fondamentale ) ed \"n\" \u00e8 un numero intero = 1, 2, 3... quando n = 1 la frequenza corrisponde alla frequenza di base - la fondamentale -, gli interi superiori corrispondono alle frequenze armoniche.\nLa velocit\u00e0 di un'onda attraverso una corda \u00e8 correlata alla tensione \"T\" ed alla massa per unit\u00e0 di lunghezza \"\u03c1\":\nDa cui si deduce che la frequenza \u00e8 collegata alle propriet\u00e0 della corda secondo la seguente equazione:\ndove \"m\" la massa totale della corda.\nIn pratica: tanto pi\u00f9 \u00e8 alta la tensione della corda, o tanto pi\u00f9 corta \u00e8 la sua lunghezza, e maggiori saranno le frequenze di risonanza.\nQuando una corda \u00e8 messa in vibrazione mediante un impulso singolo (ad esempio il pizzico di un dito), essa comincia a vibrare in modo libero e caotico, ma immediatamente le complesse combinazioni di oscillazioni possibili si stabilizzano alle frequenze correlate con i sottomultipli interi della sua lunghezza, fino a quando il suono, per effetto degli attriti, non si smorza.\nSe invece la corda viene eccitata in maniera continua per mezzo di un archetto, nel suo punto centrale si forma un antinodo (cio\u00e8 un ventre, un punto in cui si ha massima oscillazione della corda), per cui vengono escluse le frequenze che avrebbero un nodo in quel punto (cio\u00e8 quelle pari) e saranno presenti solo i suoni armonici di ordine dispari (corrispondenti ai sottomultipli L/1, L/3, L/5...). Questo meccanismo permette di regolare il timbro che una corda pu\u00f2 emettere. Ad esempio, negli strumenti ad arco, se si vuole ottenere un suono morbido e rotondo si posiziona l'archetto a circa met\u00e0 della lunghezza della corda (\"alla tastiera\") per eliminare gli armonici di ordine pari; se invece si vuole ottenere un suono penetrante e metallico, si posiziona l'archetto \"al ponticello\", verso la parte terminale della porzione vibrante della corda, in maniera da ottenere un suono con numerosi armonici. Similmente, nei pianoforti si fa in modo che il martelletto colpisca le corde a 1/7 o 1/9 della loro lunghezza, in modo da eliminare il 7\u00b0 od il 9\u00b0 armonico, che suonerebbero dissonanti.\nColonne d'aria.\nAnalogamente alle corde vibranti anche le cavit\u00e0 permettono la risonanza di differenti frequenze.\nLa risonanza della colonna d'aria che si ottiene all'interno di una cavit\u00e0 \u00e8 correlata con la sua forma geometrica (la lunghezza e forma del tubo) e con il fatto che abbia estremit\u00e0 aperte o chiuse.\nPer convenzione si definiscono tubi aperti cilindri che sono aperti ad entrambe le estremit\u00e0; un cilindro chiuso da un lato ed aperto dall'altro \u00e8 definito tubo chiuso.\nGli strumenti a fiato possono essere considerati, in prima approssimazione, come delle cavit\u00e0 risonanti; ad esempio il flauto traverso si comporta analogamente ad un tubo cilindrico aperto, i clarinetti e gli ottoni si comportano come tubi chiusi, i sassofoni e gli oboi come cavit\u00e0 coniche chiuse.\nUn tubo cilindrico aperto ha necessariamente dei nodi di pressione alle due estremit\u00e0, in quanto in quei punti la differenza di pressione tra l'interno e l'esterno del tubo, causata dalla sorgente vibrante (ad esempio il fiato di un flautista), deve necessariamente annullarsi. Se invece consideriamo le variazioni del flusso d'aria si hanno dei ventri alle due estremit\u00e0 del tubo aperto, cio\u00e8 dei punti in cui l'impulso sonoro \u00e8 massimo.\nQuando un impulso di aria viene spinto da un estremo all'altro del tubo (come per esempio dal fischietto di un flauto dolce con tutti i fori chiusi), questo impulso d'aria raggiunge la fine del tubo e la sua inerzia lo fa proseguire leggermente, disperdendosi poi in tutte le direzioni. Questo fa s\u00ec che la sua pressione, in precedenza pi\u00f9 alta, diminuisca per porsi in equilibrio con quella atmosferica esterna. Tuttavia l'inerzia fa in modo che all'interno del tubo si generi una depressione che viaggia a ritroso verso la prima apertura. Se l'impulso iniziale viene ripetuto (ad esempio dal soffiare continuo nel fischietto) si crea una risonanza che amplifica e alimenta queste onde di pressione.\nIl risultato \u00e8 un impulso che viaggia all'interno di un tubo viene riflesso con una inversione di fase di 180\u00b0 ad ogni apertura (nei tubi aperti dunque questo avviene a entrambi gli estremi, nei tubi chiusi ad un solo estremo).\nTubi cilindrici aperti hanno quindi frequenze di risonanza definite dalla seguente relazione, analoga alla serie armonica delle corde vibranti:\ndove \"n\" \u00e8 un numero intero positivo (1, 2, 3...), \"L\" \u00e8 la lunghezza del tubo e \"v\" \u00e8 la velocit\u00e0 del suono nell'aria (approssimativamente uguale a 343 metri al secondo).\nSe consideriamo l'inerzia, questa fa in modo che il punto di riflessione non sia esattamente all'apertura del tubo, ma leggermente oltre\nA seguito di ci\u00f2 la formula pu\u00f2 essere corretta come segue:\ndove \"d\" \u00e8 il diametro del tubo.\nIn un tubo cilindrico chiuso, quando un impulso sonoro viaggia dall'estremo aperto, questo incontrer\u00e0 il fondo chiuso e sar\u00e0 riflesso. In questo punto per\u00f2 non ci sar\u00e0 inversione di pressione e dunque vi sar\u00e0 un antinodo; solo quando l'impulso sar\u00e0 ritornato alla prima apertura vi sar\u00e0 l'inversione. In pratica si avr\u00e0 una inversione ogni due riflessioni, di conseguenza, a parit\u00e0 di lunghezza del tubo, si avr\u00e0 una lunghezza d'onda doppia dell'armonico fondamentale, e si avr\u00e0 risonanza a frequenza dimezzata (dunque una ottava pi\u00f9 bassa e con armonici di ordine dispari).\nPer questo la formula degli armonici di un tubo chiuso diventa:\ndove \"n\" \u00e8 un numero dispari (1, 3, 5...).\nL'equazione corretta per l'inerzia diventa:\nformula_7.\nUn tubo conico aperto (cio\u00e8 un tronco di cono aperto ad entrambe le estremit\u00e0) si comporta - approssimativamente - in maniera simile ad un tubo cilindrico aperto.\nUn cono od un tronco di cono chiusi da un lato invece hanno un comportamento leggermente pi\u00f9 complesso, espresso dalla seguente relazione:\ndove \"k\" \u00e8 il numero d'onda formula_9\ne \"x\" \u00e8 la distanza tra la base pi\u00f9 piccola del cono e l'ipotetico vertice.\nQuando \"x\" \u00e8 piccolo significa che il cono \u00e8 quasi intero, e l'equazione diventa:\ncon frequenze di risonanza simili a quelle di un tubo cilindrico aperto, la cui lunghezza \u00e8 \"L\"+\"x\".\nIn altre parole un cono completo chiuso si comporta come un tubo aperto della stessa lunghezza.\nUn parallelepipedo (un risuonatore a forma di scatola rettangolare) esprime delle frequenze di risonanza che soddisfano la seguente relazione:\ncove \"v\" \u00e8 la velocit\u00e0 del suono, \"Lx\", \"Ly\" e \"Lz\" sono i lati della scatola ed infine \"l\", \"n\" ed \"m\" sono numeri interi non negativi (ma che non possono essere nulli contemporaneamente).\nNel caso di risuonatori di forma sferica l'esempio classico \u00e8 quello del risuonatore di Helmholtz, che pu\u00f2 essere semplificato come una sfera con un collo cilindrico aperto.\nLa relazione fra le varie dimensioni di questo risuonatore \u00e8:\ndove \"D\" \u00e8 il diametro della sfera, \"d\" \u00e8 il diametro del foro, \"v\" \u00e8 la velocit\u00e0 del suono, \"L\" \u00e8 l'altezza del collo ed \"f\" \u00e8 la frequenza.\nRielaborando la formula si ottiene:\nformula_13\ndove \"v\" \u00e8 la velocit\u00e0 del suono nell'aria o nel mezzo di propagazione, \"f\" \u00e8 la frequenza di risonanza, \"A\" \u00e8 l'area della sezione trasversale del collo, \"L\" \u00e8 la lunghezza del collo, \"V\" \u00e8 il volume della cavit\u00e0.\nTale risonanza \u00e8 quella che si ottiene soffiando trasversalmente sul collo di una bottiglia.\nLa relazione tra il diametro di una sfera con un foro circolare (senza collo) e la frequenza di risonanza \u00e8:\ndove \"D\" \u00e8 il diametro della sfera (in metri), \"d\" il diametro del foro (in metri) ed \"f\" \u00e8 la frequenza."}
{"id": "2405983", "revid": "3831", "url": "https://it.wikipedia.org/wiki?curid=2405983", "title": "Cine quinqui", "text": ""}
{"id": "2405987", "revid": "399", "url": "https://it.wikipedia.org/wiki?curid=2405987", "title": "Francesco Gonin", "text": "Biografia.\nLa sua specializzazione fu in ritratti storici, paesaggi e scene di genere. Ide\u00f2 incisioni per l'illustrare opere letterarie.\nNumerosi suoi ritratti, quadri storici ed affreschi si trovano presso le varie dimore sabaude (Sala della Verna, al Castello di Racconigi e Sala da Ballo al Palazzo Reale di Torino) e in alcune chiese di Torino, oltre che nelle nuove ali di Palazzo Cisterna (1867). Una sala della stazione ferroviaria di Torino Porta Nuova, riservata come sala d'attesa del re, \u00e8 decorata dal Gonin.\nUna sua opera dal titolo \"La Rocca di Sapay presso Vi\u00f9\" (Roccia con pascolo), datata 1850, \u00e8 esposta permanentemente presso la Galleria civica d'arte moderna e contemporanea di Torino.\nFrancesco Gonin \u00e8 altres\u00ec noto per avere illustrato \"I promessi sposi\" di Alessandro Manzoni, nell'edizione riveduta del 1840, segu\u00ecta dalla \"Storia della colonna infame\".\nLe sue opere si possono vedere presso il Civico museo manzoniano al Caleotto di Lecco nella sala IX della \"Quarantana\", l'edizione da lui illustrata de \"I Promessi Sposi\" (Milano, Guglielmini e Redaelli, 1840).\nDel 1845 \u00e8 un suo soggetto a tema storico, e precisamente sforzesco: \"Ludovico il Moro con Beatrice e Ascanio in visita a Leonardo da Vinci mentre dipingeva l'Ultima Cena\".\nAnche suo figlio Guido fu un apprezzato pittore."}
{"id": "2405992", "revid": "1543377", "url": "https://it.wikipedia.org/wiki?curid=2405992", "title": "Deportivo Recoleta", "text": "Il Deportivo Recoleta \u00e8 una societ\u00e0 calcistica paraguayana del barrio di Recoleta, ad Asunci\u00f3n, fondato nel 12 febbraio 1931. Il club attualmente gioca la \"Segunda de Ascenso\", equivalente alla quarta divisione.\nLa squadra ha anche una divisione calcio a 5 (FIFA) che detiene il record di titoli nazionali con sei vittorie: si \u00e8 laureata campione assoluto di Paraguay nel 1996 e 1997 vincendo sia apertura che clausura, \u00e8 giunta al terzo titolo nel 2000 vincendo anche la \"Copa De Campeones\", poi nelle stagioni 2003, 2004 e 2005 ha infilato un trittico consecutivo, unica squadra dall'avvento del sistema apertura-clausura. Precedentemente nel 2001 aveva ottenuto le semifinali del Torneo Sudamericano de Clubes de Futsal 2001, suo migliore risultato internazionale."}
{"id": "2405997", "revid": "287204", "url": "https://it.wikipedia.org/wiki?curid=2405997", "title": "Giancarlo Tomassetti", "text": "Biografia.\nGiancarlo Tomassetti ha lavorato in RAI dal 1975 al 2010 e ha realizzato le dirette dei pi\u00f9 grandi avvenimenti sportivi degli ultimi venti anni, tra cui campionati mondiali di numerosi sport e alcune discipline olimpiche. Nel 2003 ha pubblicato \"La regia televisiva dello sport. Teoria e tecnica del linguaggio\" con la prefazione di Alberto Abruzzese (Dino Audino Editore) e nel 2014 \"La partita in TV. I Mondiali di calcio visti dalla regia\" con la prefazione di Bruno Pizzul (Libreria Sportiva ERACLEA)."}
{"id": "2406002", "revid": "466539", "url": "https://it.wikipedia.org/wiki?curid=2406002", "title": "John Carteret, II conte Granville", "text": "Fu lord presidente del consiglio dal 1751 al 1763.\nBiografia.\nFamiglia ed educazione.\nLa famiglia Carteret era originaria delle Isole del Canale, e discendeva dai Normanni. John era il figlio di Georege Carteret, primo barone Carteret -figlio di Philippe (1641\u20131672), figlio di George(1610-1680), figlio di Elias (1585-1640), figlio di Philippe de Carteret I- e di sua moglie, Grace Grenville figlia di sir John Grenville, nobile inglese, e bisnipote dell'ammiraglio elisabettiano sir Richard Grenville. \nJohn Carteret fu educato alla Westminster School ed alla Christ Church di Oxford, dove sviluppo\u00f2 la passione per il mondo classico ed in particolare per la letteratura.\nCarriera.\nJohn \u00e8 stato signore di Sark dal 1715 al 1720 quando vendette il titolo. Fu anche balivo delle Isole del Canale dal 1715.\nSebbene la sua famiglia fosse devota ai giacobiti del casato degli Stuart, Carteret fu sostenitore della dinastia degli Hannover.\nJohn Carteret fu anche un importante uomo politico, facendo il suo ingresso nella camera dei lord il 25 maggio 1711. Come diplomatico viaggi\u00f2 in America, Prussia Germania e Svezia. In particolare i suoi interventi furono fondamentali per riportare la pace tra la Svezia e la Russia di Pietro I e fra Maria Teresa d'Austria e Federico II di Prussia.\nPartecip\u00f2 accanto al re alla Guerra di successione austriaca, verso cui era stato un convinto interventista.\nRivalit\u00e0 con Walpole.\nL'ablilit\u00e0 diplomatica di John, unita alla sua conoscenza del tedesco, lingua madre del nuovo sovrano, gli attir\u00f2 la rivalit\u00e0 del primo ministro Robert Walpole. Per questo motivo venne allontanato dalla capitale per sedare le agitazioni in Irlanda, posizione scomoda in quanto uno dei principali agitatori era il vescovo di Dublino Jonathan Swift, con cui John aveva legami di parentaela. Egli rimase in Irlanda dal 1724 al 1730, riuscendo a mediare con successo fra gli interessi inglesi ed irlandesi.\nRientrato a Londra, per l'influenza di Walpole sulla regina, non rivest\u00ec cariche pubbliche fino al 1742. John riusc\u00ec ad ingraziarsi la regina grazie al comune interesse per la letteratura e finanziando il Foundling Hospital, opera voluta dalla regina. Venne per\u00f2 coinvolto nel dissidio fra il principe Federico e la famiglia reale, cosa che offusc\u00f2 il suo prestigio. \nRiusc\u00ec tuttavia ad essere eletto Lord presidente del consiglio nel 1751, anche se la carica garantiva limitati poteri.\nCarolina.\nDa suo nonno George Carteret eredit\u00f2 un ottavo della provincia della Carolina, una fascia di 60 miglia di larghezza lungo il confine con la Virginia, denominato Granville district. Quando gli altri proprietari decisero di vendere le loro quote alla corona, nel 1730 John rinunci\u00f2 ad ogni incarico di governo ottenendo in cambio di conservare la propria quota.\nMatrimoni.\nNell'ottobre 1710 Carteret si spos\u00f2 una prima volta con Frances Worsley, figlia di Sir Robert Worsley. Spos\u00f2 in seconde nozze Sophia Fermor (l'ostentazione della cerimonia ed il fatto che la nuova moglie fosse pi\u00f9 giovane delle sue figlie furono motivo di ridicolo per John), figlia di Thomas Fermor, I conte di Pomfret.\nDalla prima moglie ebbe due figli e quattro figlie: \nDalla seconda moglie, che spos\u00f2 nel 1744 e che mor\u00ec dando alla luce la sua unica figlia, ebbe: \nMorte.\nCarteret mantenne la sua carica di presidente del consiglio fino alla morte, avvenuta nella sua casa di Londra il 22 gennaio 1763. Dal suo letto di morte ascolt\u00f2 la lettura del Trattato di Parigi, dicendo a chi gli consigliava invece di riposare che \"non voleva trascurare i suoi impegni per prolungare la sua vita\". I suoi titoli (non quello di signore di Sark che era stato venduto in precedenza) passarono al figlio Robert, il quale per\u00f2 mor\u00ec senza discendenza nel 1776.\nCuriosit\u00e0.\nUna delle sue figlie, Georgiana Caroline Carteret Spencer, \u00e8 un'antenata della principessa Diana.\nCompare in \"Pirati dei Caraibi - Oltre i confini del mare\", insieme al Primo Ministro Henry Pelham."}
{"id": "2406005", "revid": "228587", "url": "https://it.wikipedia.org/wiki?curid=2406005", "title": "Lontra (disambigua)", "text": ""}
{"id": "2406010", "revid": "117431828", "url": "https://it.wikipedia.org/wiki?curid=2406010", "title": "Annette Haven", "text": "Biografia.\nPrima del successo nel porno, Annette Robinson lavor\u00f2 come aiuto infermiera, danzatrice esotica all'O'Farrell Theatre di San Francisco (dove inizi\u00f2 a utilizzare il nome d'arte \"Annette Haven\"), e massaggiatrice, sempre nell'area della baia di San Francisco. La prima apparizione cinematografica della Haven risale alla met\u00e0 degli anni settanta. Principalmente veniva scritturata per interpretare ruoli alternativamente di verginella o di femme fatale. Il debutto \"hardcore\" della Haven avvenne nel film di Alex de Renzy del 1973, \"Lady Freaks\". Nel 1978 ricevette dall'Adult Film Association of America il premio come miglior attrice non protagonista per il lungometraggio \"A Coming of Angels\" (1977).\nRiconosciuta come una vera professionista e un'attrice di classe nell'ambiente, recit\u00f2 anche con l'attore porno pi\u00f9 famoso di tutti i tempi, John Holmes, senza perdere la sua naturale raffinatezza. Era molto selettiva nello scegliere sia i film da interpretare che gli attori con cui recitare. Rifiut\u00f2 sempre di girare scene che includessero bondage, violenza o cumshot (eiaculazioni sul viso), che ella reputava degradanti per le donne, guadagnandosi cos\u00ec la nomea di femminista ante litteram del mondo del porno. La sua filmografia annovera veri e propri classici dell'hard come \"Le dolci intimit\u00e0 di Annette\" e \"Brivido erotico\"; altri suoi film famosi sono il surreale \"Barbara Broadcast\", \"V-The Hot One\", e \"Folli notti di piacere\". La Haven \u00e8 stata introdotta sia nella Hall of Fame degli attori della XRCO che in quella della AVN, i due maggiori riconoscimenti nell'industria del porno.\nAnnette Haven ha recitato anche in un film mainstream, in \"10\" di Blake Edwards, in cui interpreta una delle attrici porno che vivono sulla collina. Fu anche in lizza per interpretare il ruolo della protagonista, che poi and\u00f2 a Melanie Griffith, in \"Omicidio a luci rosse\" di Brian De Palma e divenne inoltre una delle consulenti per il film. Infine rifiut\u00f2 una parte in \"L'ululato\" di Joe Dante, a causa dell'eccessiva violenza del film stesso. La Haven si ritir\u00f2 dalle scene alla fine degli anni ottanta, sebbene sia riapparsa a met\u00e0 anni novanta per recitare in un paio di video fetish insieme ai suoi vecchi colleghi di un tempo, Jamie Gillis, e Kim Wylde. vive nella Mill Valley, in California (nella contea di Marin), con suo marito."}
{"id": "2406012", "revid": "80598", "url": "https://it.wikipedia.org/wiki?curid=2406012", "title": "Eliop", "text": ""}
{"id": "2406014", "revid": "24469615", "url": "https://it.wikipedia.org/wiki?curid=2406014", "title": "Burundanga", "text": ""}
{"id": "2406018", "revid": "125416384", "url": "https://it.wikipedia.org/wiki?curid=2406018", "title": "Cercoteri", "text": "I sono un gruppo di animali dalle proporzioni gigantesche dotati di un'enorme quantit\u00e0 di chakra e di un numero di code che varia da uno a dieci, presenti nella serie manga ed anime \"Naruto\", di Masashi Kishimoto.\nShukaku, Demone Tasso Monocoda.\n, o , Demone Tasso o Reliquia della Sabbia nella versione italiana dell'anime, ha l'aspetto di un tanuki ed \u00e8 il cercoterio appartenente a Suna, il Villaggio della Sabbia. In passato \u00e8 stato sigillato all'interno di due abitanti della Sabbia, e, in seguito per ordine del Quarto Kazekage, nel corpo di Gaara. Dopo la cattura di Gaara da parte dell'Organizzazione Alba, il demone \u00e8 stato sigillato all'interno della Statua Diabolica. In seguito Shukaku ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nIl demone ha la capacit\u00e0 di controllare l'elemento vento (tramite il quale pu\u00f2 utilizzare una tecnica che consiste nel lanciare sfere impastate col chakra dalla bocca di nome proiettili d'aria congelante), di utilizzare la Teriosfera, utilizza l'arte del magnetismo per controllare la sabbia. Inoltre, a differenza degli altri cercoteri, \u00e8 in grado di risucchiare l'anima della sua forza portante ogni volta che quest'ultima dorme. Proprio per questo Gaara soffre terribilmente di insonnia. Stando a quanto dice l'Ottacoda, detesta profondamente Kurama perch\u00e9 la volpe considera il livello della loro forza in base al numero delle code, quindi ritiene Shukaku il pi\u00f9 debole di tutti.\nIl demone \u00e8 intelligente ma incoerente, con il comportamento simile a quello di un ebbro. Inoltre risulta il pi\u00f9 instabile tra i cercoteri visti finora. Il nome ha la stessa lettura del termine Giapponese per . \u00c8 doppiato da Hiroshi Iwasaki e Lorenzo Scattorin.\nMatatabi, Demone Gatto Bicoda.\n, o , ha l'aspetto di un nekomata ed \u00e8 uno dei cercoteri appartenenti al Villaggio delle Nuvole. In passato \u00e8 stato sigillato all'interno di Yugito Nii. Dopo la cattura di Yugito da parte dell'Organizzazione Alba, il demone \u00e8 stato sigillato all'interno della Statua Diabolica. In seguito ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nSembra che il demone possa controllare l'elemento fuoco, creando palle di fuoco molto potenti, inoltre pu\u00f2 anch'esso utilizzare la teriosfera.\nHidan rivela che il Demone Gatto veniva anche chiamato il \"Fantasma Vivente\". \"Matatabi\" \u00e8 uno dei nomi giapponesi della Actinidia polygama, un tipo di erba gatta presente in Giappone. \u00c8 doppiato da Ry\u014dko Shiraishi e da Graziella Polesinanti, Simona Biasetti (ep.384+) in italiano.\nIsobu, Demone Tartaruga Tricoda.\n, o , ha l'aspetto di una tartaruga ed \u00e8 il cercoterio appartenente al Villaggio della Nebbia. In passato fu sigillato nel corpo di Yagura, il Quarto Mizukage del Villaggio della Nebbia. Nel manga inoltre si scopre che prima ancora il demone era stato sigillato dai ninja del Villaggio della nebbia nella chunin del Villaggio della Foglia Rin Nohara, in modo che potesse distruggere il villaggio dall'interno, ma Rin si fece uccidere da Kakashi Hatake per impedire ci\u00f2. Nell'anime un ragazzo di nome Y\u016bkimaru \u00e8 in grado di controllarlo attraverso alcuni farmaci di Kabuto Yakushi.\nDiversamente dagli altri cercoteri, il demone non possiede, al momento della cattura, una forza portante e, per questo motivo, risulta molto simile ad un animale selvaggio per quanto riguarda il comportamento. Secondo Deidara, in mancanza di un portatore, la bestia \u00e8 pi\u00f9 debole poich\u00e9 non in grado di usare al massimo i suoi poteri. Viene catturato dall'Organizzazione Alba e sigillato all'interno della Statua Diabolica insieme al demone a quattro code. Nell'anime viene conteso anche da Orochimaru e dai ninja del Villaggio della Foglia, ma alla fine nessuno dei due riesce a catturare il demone. Alla fine viene catturato da Deidara e Tobi come accade nel manga. In seguito ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nIl demone, nonostante la sua enorme mole, dispone di una grande velocit\u00e0. Nell'anime \u00e8 in grado di controllare l'elemento acqua, di usare una nebbia capace di creare delle illusioni, di poter creare palle di cannone giganti d'acqua dalla bocca e delle onde gigantesche attraverso il suo ruggito ed infine la teriosfera. Sempre nell'anime, inoltre, il demone ha la capacit\u00e0 di dividersi in mini cloni. Il nome \"Isobu\" \u00e8 una lettura alternativa dei kanji di Isonade, nome di un mostro marino della mitologia nipponica. \u00c8 doppiato da Shigenori Soya e Patrizio Prata.\nSon Goku, Demone Gorilla Tetracoda.\n, nome datogli dall'Eremita delle Sei vie, o ha l'aspetto di un gorilla con quattro code ed \u00e8 uno dei cercoteri appartenenti al Villaggio della Roccia. In passato \u00e8 stato sigillato all'interno di Roshi.\nDopo la cattura di Roshi da parte dell'Organizzazione Alba, il demone \u00e8 stato sigillato all'interno della Statua Diabolica insieme al demone a tre code.. In seguito ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nIl demone ha la capacit\u00e0 di controllare l'elemento Lava, ovvero la combinazione dei tipi di chakra di Fuoco e Terra. Inoltre pu\u00f2 anch'esso utilizzare la teriosfera.\nSon si vanta anche dei titoli di e , due dei titoli del Son Goku mitologico. Il design di questo Cercotero \u00e8 stato ispirato all'aspetto che il protagonista di \"Dragon Ball\", Son Goku, occasionalmente assume, quello di un gorilla enorme, e il suo numero di code ricorda la sfera che custodiva il giovane Goku. \u00c8 doppiato da Hiroki Yasumoto in Giapponese e in italiano da Roberto Draghetti e Massimiliano Lotti (ep. 384+).\nKoku\u014d, Demone Cavallo Pentacoda.\n, conosciuto anche come Re Koku o , ha l'aspetto di un ibrido a met\u00e0 tra un delfino e un cavallo bianco ed \u00e8 uno dei cercoteri appartenenti al Villaggio della Roccia. In passato \u00e8 stato sigillato all'interno di Han. Dopo la cattura di Han da parte dell'Organizzazione Alba, il demone \u00e8 stato sigillato all'interno della Statua Diabolica. In seguito ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nUsa l'Arte dell'Ebollizione, quindi combina insieme Fuoco e Acqua. Come gli altri cercoteri, pu\u00f2 utilizzare la teriosfera. \u00c8 doppiato da Mie Sonozaki e da Irene Di Valmo, Marina Thovez (ep.384) in italiano.\nSaiken, Demone Lumaca Esacoda.\n, o , ha l'aspetto di una lumaca ed \u00e8 uno dei cercoteri appartenenti al Villaggio della Nebbia. In passato \u00e8 stato sigillato all'interno di Utakata. Dopo la cattura di Utakata da parte dell'Organizzazione Alba (cattura apparsa solo nell'anime), il demone \u00e8 stato sigillato all'interno della Statua Diabolica. In seguito ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nNell'anime, il demone sembra avere la capacit\u00e0 di assorbire le tecniche magiche, mentre nel manga ha la capacit\u00e0 di secernere una potente soluzione alcalina altamente corrosiva. Come gli altri cercoteri, pu\u00f2 utilizzare la teriosfera. Da notare come il design della sua Forza Portante sia un disegno mandato a Kishimoto da un fan e successivamente riutilizzato per interpretare questo ruolo, come lo stesso autore aveva annunciato quando vide il disegno. Il nome del cercoterio \u00e8 derivato da una creatura mitologica cinese, lo X\u012bqu\u01cen (). \u00c8 doppiato da Miyu Irino e da Paola Majano, Stefania Rusconi (ep.384+) in italiano.\nCh\u014dmei, Demone Insetto Ettacoda.\n, o , ha l'aspetto di un insetto (all'epoca dell'Eremita delle sei vie aveva l'aspetto di una larva) ed \u00e8 il cercoterio appartenente al Villaggio della Cascata (\u00e8 quindi l'unico dei cercoteri a non appartenere ad uno dei cinque grandi villaggi ninja). L'ultima Forza portante nella quale fu sigillato \u00e8 Fuu. Dopo la cattura di Fuu da parte dell'Organizzazione Alba, il demone \u00e8 stato sigillato all'interno della Statua Diabolica. In seguito ritorna in libert\u00e0 dopo la divisione del Decacoda. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke.\nPossiede un'armatura ossea che riveste il suo corpo, inoltre produce la Polvere di Scaglie con la quale pu\u00f2 accecare gli avversari. Tra i nove Cercoteri, Chomei \u00e8 l'unico che possiede la capacit\u00e0 di volare. Come gli altri cercoteri, pu\u00f2 utilizzare la teriosfera. Il nome del cercoterio \u00e8 probabilmente derivato dall'uccello mitologico cinese Chongmingniao (). \u00c8 doppiato da Ken'ichi Suzumura e da Luca Sandri in italiano.\nGy\u016bki, Demone Polpo-Bue Ottacoda.\n, o , ha l'aspetto di un ibrido fra un polpo ed un bue ed \u00e8 uno dei cercoteri del Villaggio delle Nuvole. Venne catturato dal Terzo Raikage che lo rinchiuse all'interno del vaso purificatore d'ambra, uno degli oggetti dell'Eremita delle sei vie. In passato ha avuto alcuni portatori, ultimo dei quali \u00e8 Killer Bee, attuale forza portante del demone. Il demone ha la capacit\u00e0 di sputare inchiostro, tramite il quale Bee utilizza una tecnica di sigillo, di creare un enorme vortice in grado di spazzare via tutto ci\u00f2 che ha intorno, (utilizzato contro Tobi) e di utilizzare la Teriosfera. Inoltre, nonostante la sua enorme mole, dispone di una grande velocit\u00e0.\nPreso di mira da Alba, Gyuki aiuter\u00e0 Bee a sfuggire sia a Sasuke che a Kisame. Prima che inizi la Quarta Guerra Mondiale Ninja, Gyuki e Bee vengono spediti sull'Isola della Tartaruga, dove conosceranno Naruto Uzumaki e incominceranno a prenderlo in simpatia, tanto da aiutarlo a sottomettere l'Enneacoda. Quando Naruto decide di andare in guerra, Bee lo accompagna. Nello scontro con Tobi e Madara Uchiha, Gyuki e Bee assisteranno alla completa trasformazione di Naruto in Kurama, contenti che il loro allievo sia finalmente riuscito a superarli. Viene successivamente catturato da Madara e sigillato assieme agli altri cercoteri, ma torner\u00e0 in libert\u00e0 dopo la sconfitta di Kaguya ad opera di Naruto e Sasuke, e si ricongiunge con Bee.\nA differenza degli altri cercoteri condivide un rapporto molto pi\u00f9 amichevole e aperto nei confronti della sua forza portante ed afferma che incontrando Killer Bee abbia perso qualunque istinto malvagio. I due fanno coppia nei combattimenti e il demone passa il proprio chakra a Bee, che \u00e8 in grado di trasformarsi sia in maniera parziale che totale nel demone.\nIl personaggio del Demone a Otto code prende spunto dall'omonimo mostro della mitologia giapponese e di cui Masashi Kishimoto, l'autore del manga, non ha fatto altro che riprendere alcune caratteristiche. In Giappone questa figura leggendaria \u00e8 anche detta Ushi-oni (bue-orco) ed \u00e8 tradizionalmente rappresentato come un enorme bue con quattro corna di cui una spezzata, uno spuntone sul mento anch'esso spezzato e otto code simili ai tentacoli di un polpo o dotato della testa di un bue e del corpo di un ragno. \u00c8 doppiato da Masaki Aizawa e in italiano da Marco Balbi e Ambrogio Colombo (ep. 298-343).\nShinju, Demone Bestia Decacoda.\nLo o , \u00e8 il cercoterio ancestrale, ovvero l'origine di tutti i cercoteri, che un tempo erano una cosa sola. In origine era un albero divino che conteneva tutto il chakra del mondo e che gli umani veneravano attraverso riti sacri. Ogni mille anni questo albero produceva un frutto, che nessun essere umano aveva il permesso di toccare. Un giorno una donna, Kaguya Ootsutsuki, mangi\u00f2 il frutto, divenendo il primo essere vivente a possedere il chakra. In seguito la donna, ormai impazzita per via del suo enorme potere, volle riottenere il chakra ereditato dai suoi due figli e cos\u00ec si fuse con l'Albero Sacro dando vita al demone, e poi li attacc\u00f2. Il figlio di Kaguya, Hagoromo Ootsutsuki, meglio conosciuto come l'Eremita delle Sei Vie aiutato dal fratello Hamura Ootsutsuki, riusc\u00ec a sconfiggerla e a sigillarla nel suo corpo, diventando la prima forza portante. Poco prima di morire, l'Eremita decise di dividere il chakra del demone in nove parti e, tramite una tecnica conosciuta come \"Izanagi perfetto\" dello Yin-Yang fece nascere i corpi dei nove cercoteri in cui infuse tutto il chakra di sua madre. Infine sigill\u00f2 il corpo senz'anima del Decacoda con il Chibaku Tensei, intrappolandolo in un'enorme massa di rocce, che sar\u00e0 poi conosciuta come la Luna.\nIl suo corpo venne riportato sulla Terra da Madara Uchiha e venne ribattezzato con il nome di Statua Diabolica, e usato come contenitore per i cercoteri estratti dalle forze portanti. Durante la Quarta Guerra Ninja, viene risvegliato da Obito Uchiha e Madara e dopo aver provocato numerose vittime verr\u00e0 assorbito prima da Obito, che ne diverr\u00e0 la forza portante e lo ritrasformer\u00e0 nell'Albero Divino, e poi da Madara che assorbir\u00e0 anche l'Albero Divino. Successivamente Madara verr\u00e0 tradito da Zetsu Nero, che lo sfrutter\u00e0 per far rinascere Kaguya. Dopo la sconfitta di quest'ultima per mano di Naruto e Sasuke, i cercoteri torneranno in libert\u00e0 mentre la Statua Diabolica verr\u00e0 rinchiusa in un nuovo Chibaku Tensei, ponendo cos\u00ec definitivamente fine alla minaccia del Decacoda. Il demone ha un solo grande occhio che sembra essere una fusione tra lo Sharingan e il Rinnegan, infatti ha, nel suo unico occhio gigante, quattro iridi e nove tomoe uguali a quelle del Rinnegan , in centro all'occhio l'immagine \u00e8 la stessa dello Sharingan degli Uchiha.\nEssendo la bestia la fusione di tutti i cercoteri o pi\u00f9 precisamente il suo progenitore, essa conserva nel suo essere l'essenza stessa di tutto il pianeta. Ha un chakra immenso e molto potente, anche nella sua forma incompleta una Teriosfera combinata dei due Cercoteri pi\u00f9 potenti non le ha fatto neanche un graffio. Kurama nota che \u00e8 impossibile percepire la negativit\u00e0 del mostro, in quanto non \u00e8 dotato di emozioni o ideali, come l'energia presente nell'aria e nella terra; tuttavia Naruto, entrando in Modalit\u00e0 Eremitica, comprende che il potere del Decacoda \u00e8 incommensurabile. A differenza degli altri cercoteri, il Decacoda non \u00e8 un essere senziente poich\u00e9 la sua intera esistenza \u00e8 legata al fatto di voler distruggere tutto e tutti per vendicarsi del chakra rubatogli dagli umani. Pertanto \u00e8 l'unica creatura ad aver bisogno di una forza portante per poter scatenare il suo immenso e illimitato potenziale. In sostanza racchiudere lo Shinju nel proprio corpo significa evolversi oltre l'umano e divenire un dio."}
{"id": "2406020", "revid": "92920", "url": "https://it.wikipedia.org/wiki?curid=2406020", "title": "Elton John Band", "text": "La Elton John Band \u00e8 la band di supporto dell'artista britannico Elton John, guidata da Davey Johnstone; salvo rarissime eccezioni, \u00e8 presente in tutti gli album della rockstar. I suoi componenti, inoltre, accompagnano Elton in concerto praticamente ovunque (eccezion fatta per Bernie Taupin)."}
{"id": "2406023", "revid": "767487", "url": "https://it.wikipedia.org/wiki?curid=2406023", "title": "Luciano Caldore", "text": "Biografia.\nCantante napoletano, nel 1989 pubblica il suo primo album 33 giri in vinile intitolato \"La nostra estate\" prodotto dalla MEA Sound e a seguire incide un altro 33 giri in vinile intitolato \"\"Senza scrupoli\". Dopo diversi anni di riflessione, Luciano incide, nel 1995, il suo terzo lavoro discografico versione CD \"La luna, le stelle, il mare\"\" arrangiato da Enzo Rossi, contenente i brani che lo portano al successo: \"Pazzo d'amore\", \"Sempe sempe\" e \"Amore mio\"; e proprio con quest'ultima riesce ad arrivare al famoso salotto di \"Maurizio Costanzo Show\" e \"Verissimo\". Nel 1997 pubblica un nuovo CD intitolato \"Da Napoli a Parigi\" contenente quattro brani: \"Cattiva\", \"Cuore stasera\", \"Tu al posto mio\" e la cover \"A' canzuncella\" degli Alunni del sole; realizza per tutti e quattro i brani dei videoclip a Parigi.\nDopo l'uscita del suo album \"\"Amami\" inciso nel 1998, realizza il suo primo film da attore protagonista intitolato \"Pazzo d'amore\" guidato dalla regia di Mariano Laurenti e con la partecipazione dell'attrice Laura Chiatti. Successivamente, nel 1999, arrangia una versione della canzone \"T'amo e t'amer\u00f2\"\" che d\u00e0 il titolo al suo secondo film ideato e diretto dal regista Nin\u00ec Grassia; in questo film prendono parte Barbara Chiappini, Andrea Roncato, Francesca Rettondini e Solange.\nNel 2000 incide il nuovo album intitolato \"Nel segno dell'amore\" arrangiato da Alberto Costa. L'anno successivo incide \"Battiti\" sempre arrangiato da quest'ultimo: in questo disco ci sono due brani molto significativi ovvero \"Ti aspettavo sai\", dedicato alla sua primogenita Diandra, e \"La mia voce\", brano molto profondo dedicato a due ragazze - sue fan - che si sono riprese dal coma grazie alla sua voce. Nell'anno 2002 incide due album intitolati \"H2O\" e \"STOP\"; con il brano \"H2O\" Luciano partecipa al festival di Napoli su Rete 4. L'anno successivo incide l'album \"Riproviamoci\" arrangiato da Gianni Cuciniello e prodotto e distribuito dalla Zeus Record.\nDopo qualche anno, ovvero nel 2006, incide il singolo intitolato \"Latte e miele\" con una produzione di Roma.\nNel 2008 viene prodotto dalla ACE Music incidendo l'album \"Vorrei di pi\u00f9\" contenente il brano di successo con l'artista napoletana Nancy Coppola \"Te voglio bene\". Due anni dopo, incide l'album \"Dedicato a te\" contenente il duetto \"Sciglie tu\" con Gino Coppola. Nel 2011, Luciano realizza anche un cd di canzoni classiche napoletane intitolato \"Benvenuti a Napoli\".\nNel 2012 Luciano abbandona la produzione e lavora per un nuovo album affidandosi all'arrangiatore Carmine Liberati e a vari autori del panorama neomelodico - come Salvatore Strada e Enzo Caradonna - i quali, durante il suo cammino artistico, sono stati sempre legati all'artista. Cos\u00ec incide il nuovo album intitolato \u201cStella sulla terra\u201d dove, al suo interno, troviamo la canzone che d\u00e0 il titolo all\u2019album e fa da frontespizio al suo CD contenente 10 brani; Il brano \u201cStella sulla terra\u201d \u00e8 un brano dedicato al figlio Kevin, un ragazzo affetto dalla sindrome di Autismo: ed \u00e8 cos\u00ec che la canzone \nNel 2016 incontra una nuova produzione ovvero la \u201cMG Production\u201d che decide di far ripartire Luciano affidandosi a Vincenzo D\u2019Agostino, autore, e Gianni Fiorellino per incidere il suo nuovo lavoro discografico intitolato \u201cRipartire\u201d: questo album, oltre a contenere i 10 brani scritti e arrangiati dai precedenti autori, contiene anche un brano scritto e arrangiato da Salvatore Priore, musicista degli Osanna, Pino Daniele ed Enzo Avitabile, e duettato con il noto rapper NTO intitolato \u201cChi \u00e8 stato \u00e8 stato\u201d: quest\u2019ultimo tratta di un argomento sociale che nel tempo diventa portavoce della settima municipalit\u00e0 che comprende anche Scampia, un paese che combatte per i propri diritti al lavoro e alla realizzazione del territorio; nel 2020, con l\u2019avvento dell\u2019abbattimento delle Vele di Scampia, il brano diventa colonna sonora del \u201cComitato Vele di Scampia\u201d e del \u201cCantiere 167\u201d per la rinascita del territorio; questo evento suscita interesse da parte di un programma televisivo che va in onda su LA7 \u201cPropaganda Live\u201d condotto dal giornalista Diego Bianco Zoro, invitando Luciano alla trasmissione dove si esibisce cantando \u201cChi \u00e8 stato \u00e8 stato\u201d in versione acustica con l\u2019accompagnamento della band del programma.\nNel 2017, Luciano incide un singolo intitolato \u201cNasce e more\u201d, scritto da Gennaro Scuotto e Luca Barbato; \u00e8 da l\u00ec che Giorgio Mascitelli della \u201cMG Production\u201d negli anni a seguire ovvero dal 2018 al 2020, d\u00e0 il via ad una serie di altri singoli come: \u201cNun si l\u2019amante\u201d, \u201cNun si gelosa cchi\u00f9\u201d, \u201cL\u2019urdemo vase\u201d e altri tre duetti \u201cSe sposa dimane\u201d con Tony Colombo, \u201cUn grande amore\u201d con Giusy Attanasio, \u201cMai\u201d con Paola Pezone, che danno all'artista altre opportunit\u00e0 lavorative. "}
{"id": "2406028", "revid": "247222", "url": "https://it.wikipedia.org/wiki?curid=2406028", "title": "REO Speedwagon (album)", "text": "REO Speedwagon \u00e8 l'album discografico di debutto della rock band statunitense REO Speedwagon, pubblicato dalla casa discografica Epic Records nell'ottobre del 1971.\nIl brano contenuto nell'album: \"Sophisticated Lady\" si classific\u00f2 al centoventiduesimo posto (04 marzo 1972) della Chart Billboard riservata ai singoli .\nFormazione.\nOspiti\nNote aggiuntive"}
{"id": "2406030", "revid": "1305772", "url": "https://it.wikipedia.org/wiki?curid=2406030", "title": "Campionato paraguaiano di calcio a 5", "text": "Il Campeonato de Futsal de Paraguay \u00e8 il campionato nazionale del Paraguay di calcio a 5 (FIFA) organizzato a partire dal 1987 dalla Asociaci\u00f3n Paraguaya de F\u00fatbol in antagonismo al campionato organizzato dalla Asociaci\u00f3n Paraguaya de F\u00fatbol de Sal\u00f3n. Nel 2004 \u00e8 stata creata anche la seconda divisione, per incrementare il numero di squadre partecipanti che al 2008 rimaneva inferiore anche a livello di selezioni. Attualmente la prima divisione \u00e8 denominata Division de Honor de Paraguay.\nStorico.\nInizialmente le formazioni si sfidavano in un torneo a girone unico per designare il campione nazionale:\nCon la stagione 1995 sul modello del sistema argentino, sono stati creati due differenti tornei con le medesime squadre (Apertura e Clausura) con una gara finale tra i due vincitori per designare il Campione di Paraguay. Nel 1997 viene introdotta la \"Copa De Campeones\"."}
{"id": "2406034", "revid": "486946", "url": "https://it.wikipedia.org/wiki?curid=2406034", "title": "Campeonato de Futsal de Paraguay", "text": ""}
{"id": "2406037", "revid": "767487", "url": "https://it.wikipedia.org/wiki?curid=2406037", "title": "R.E.O./T.W.O.", "text": "R.E.O./T.W.O. \u00e8 il secondo album discografico della rock band statunitense REO Speedwagon, pubblicato dalla casa discografica Epic Records nel dicembre del 1972 e vide l'esordio ufficiale del cantante Kevin Cronin (al posto di Terry Luttrell).\nFormazione.\nOspiti\nNote aggiuntive"}
{"id": "2406040", "revid": "46291", "url": "https://it.wikipedia.org/wiki?curid=2406040", "title": "Inula hirta", "text": "La Enula scabra (nome scientifico Inula hirta ) \u00e8 una pianta erbacea, perenne, pelosa a fiori gialli, appartenente alla famiglia delle Asteraceae.\nEtimologia.\nIl nome generico (\"Inula\") potrebbe derivare da un analogo vocabolo latino usato dai Romani per indicare proprio queste piante. Altri Autori propongono un'altra etimologia: una derivazione da un vocabolo greco \"en\u00e0ein\" (= purificare) facendo riferimento ovviamente alle presunte propriet\u00e0 mediche di alcune piante di questo genere.\nL'epiteto specifico (\"hirta\") fa riferimento al tipo di pelosit\u00e0 (irta e scabra) della pianta.\nIl binomio scientifico attualmente accettato (\"Inula hirta\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nIn lingua tedesca questa pianta si chiama \"Rauer Alant\"; in francese si chiama \"Inule h\u00e9riss\u00e9e\".\nDescrizione.\nSi tratta di una pianta erbacea perenne la cui altezza pu\u00f2 variare da 2 a 4 dm. La forma biologica della specie \u00e8 emicriptofita scaposa (H scap); ossia \u00e8 una pianta perennante con gemme poste al livello del suolo con fusto allungato e mediamente foglioso. Non sono piante ghiandolose ma sono tutte ricoperte da peli patenti, rigidi quasi setolosi e di colore chiaro.\nRadici.\nLe radici sono secondarie da rizoma.\nFusto.\nIl fusto \u00e8 ascendente, semplice (non ramificato, ossia unifloro) a sezione cilindrica; la superficie \u00e8 striata e villosa (peli patenti e lunghi). Pu\u00f2 essere arrossato. La parte ipogea consiste in un rizoma obliquo non troppo grosso di colore chiaro. Dimensioni medie del rizoma: larghezza 2\u00a0mm; lunghezza 25\u00a0mm.\nFoglie.\nTutte le foglie (sono solo cauline) sono irregolarmente dentate e a portamento eretto; sono tomentose su entrambe le facce e pelose sul bordo. Lungo il fusto sono disposte in modo alterno. In genere sono laminari e non carnose ma coriacee e ruvide con nervi reticolati. La base \u00e8 arrotondata e l'apice \u00e8 ottuso. Dimensione media delle foglie: larghezza 1,5 \u2013 2\u00a0cm; lunghezza 4 \u2013 5\u00a0cm.\nInfiorescenza.\nL'infiorescenza \u00e8 formata da medi capolini sia solitari ma anche in formazioni corimbose con pochi capolini. La struttura dei capolini \u00e8 quella tipica delle \"Asteraceae\" : un peduncolo sorregge un involucro appiattito, e avvolto dalle foglie superiori, composto da pi\u00f9 squame embricate (in 4 serie a forma triangolare) che fanno da protezione al ricettacolo basale sul quale s'inseriscono due tipi di fiori: quelli esterni ligulati (di colore giallo brillante) e quelli interni tubulosi (di colore giallo scuro). Le squame esterne, quelle maggiori, sono di tipo erbaceo con punta acuta. Dimensione delle squame maggiori: larghezza 2\u00a0mm; lunghezza 10 \u2013 12\u00a0mm. Diametro del capolino: 35 \u2013 50\u00a0cm.\nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali. I fiori sono profumati. \nFrutti.\nI frutti sono degli acheni glabri; sono provvisti di pappo senza coroncina a setole dentate disposte su un unico rango.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza della \"Inula hirta\" (Asteraceae) \u00e8 la pi\u00f9 numerosa nel mondo vegetale, organizzata in quasi 1000 generi per un totale di circa 20.000 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nIl genere di appartenenza (\"Inula\") \u00e8 mediamente numeroso comprendente circa un centinaio di specie, diffuse quasi unicamente nell'emisfero boreale (Europa, Asia e Africa del Nord), delle quali una dozzina circa sono proprie della flora italiana.\nAll'interno della famiglia delle Asteraceae le \u201cInule\u201d fanno pare della sottofamiglia delle \"Tubiflore\"; sottofamiglia caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e frutti con pappo biancastro e morbido; mentre all'interno del genere la \"Inula hirta\" appartiene alla sezione \"Corvisartia\" caratterizzata dall'avere frutti acheni di forma prismatico-tetra-pentagonale, ricettacolo fimbriato e con grandi capolini.\nVariabilit\u00e0.\nLa variabilit\u00e0 di questa pianta si manifesta soprattutto nella forma delle foglie, che possono assumere varie forme:\nma anche nel portamento che pu\u00f2 essere eretto o pi\u00f9 o meno ricurvo. \nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\n\u00c8 stato osservato che questa pianta pu\u00f2 facilmente ibridarsi con la specie \"Inula salicina\" L. (Enula aspra) e con la specie \"Inula ensifolia\" L. (Enula assottigliata).\nNell'elenco che segue sono indicati inoltre alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa pianta di questa scheda \u00e8 molto simile ad alcune \"Enule\" dello stesso genere in quanto i fiori sono quasi uguali e differiscono soprattutto per la forma delle foglie (\"Inula helvetica\", \"Inula spiraeifolia\", \"Inula helenium\", \"Inula britannica\")."}
{"id": "2406043", "revid": "404338", "url": "https://it.wikipedia.org/wiki?curid=2406043", "title": "Trading elettronico", "text": ""}
{"id": "2406044", "revid": "767487", "url": "https://it.wikipedia.org/wiki?curid=2406044", "title": "Ridin' the Storm Out", "text": "Ridin' the Storm Out \u00e8 il terzo album discografico della rock band statunitense REO Speedwagon, pubblicato dalla casa discografica Epic Records nel dicembre del 1973.\nFu il primo album ad avvalersi di Mike Murphy come cantante.\nFormazione.\nOspiti\nNote aggiuntive"}
{"id": "2406046", "revid": "199745", "url": "https://it.wikipedia.org/wiki?curid=2406046", "title": "Enula scabra", "text": ""}
{"id": "2406049", "revid": "1097011", "url": "https://it.wikipedia.org/wiki?curid=2406049", "title": "Cultura della ceramica a pettine", "text": "La cultura della ceramica a pettine o cultura del vasellame a pettine e buchi fu una cultura nord-orientale del Neolitico in Europa. Essa esistette dal 4200 a.C. circa fino al 2000 a.C. circa Il nome deriva dal pi\u00f9 comune tipo di decorazione realizzato sulle sue ceramiche, che danno l'impressione delle impronte di un pettine.\nDistribuzione.\nI manufatti rinvenuti sono distribuiti nella zona tra la Finnmark (Norvegia) a nord, il fiume Kalix (Svezia) e il golfo di Botnia (Finlandia) ad ovest e la Vistola (Polonia) a sud.\nAd oriente la \"ceramica a pettine\" della Russia nord-occidentale viene a fondersi in un continuum di stili similari estendendosi verso le zone montuose degli Urali.\nVerrebbe infine ad includere, fra le altre, la cultura di Narva in Estonia e la cultura di Sperrings in Finlandia. Si \u00e8 pensato che i popoli di questa cultura siano stati essenzialmente cacciatori-raccoglitori, sebbene la cultura di Narva in Lituania, per esempio, mostri alcune tracce di agricoltura.\nAlcune popolazioni di questa regione vennero assorbite dal successivo orizzonte della cultura della ceramica cordata.\nCeramiche.\nLe ceramiche sono costituite da grandi vasi che arrotondati o appuntiti nella parte inferiore, con una capacit\u00e0 che va dai 40 ai 60 litri. Le forme dei contenitori restano immutate ma variano le decorazioni.\nPer la datazione, le ceramiche sono state tradizionalmente suddivise nei seguenti periodi: \nTuttavia, le date misurate tramite il metodo del carbonio-14, riguardo ai frammenti ceramici rinvenuti del \"vasellame a pettine\", per esempio nell'istmo di Carelia, forniscono un intervallo complessivo che va dal 5600 a.C. al 2300 a.C..\nTra i molti stili di \"vasellame a pettine e fori\" ce n'\u00e8 uno che fa uso delle caratteristiche dell'asbesto: ceramica di asbesto. Altri stili sono per esempio la ceramica di Pyheensilta, J\u00e4k\u00e4rl\u00e4, Kierikki, P\u00f6lj\u00e4 e S\u00e4r\u00e4isniemi con le loro rispettive suddivisioni. Con la denominazione di ceramiche di Sperrings s'intendono le ceramiche pi\u00f9 recenti della \"cultura del vasellame a pettine\" (Ka I:2) trovato in Finlandia.\nAbitazioni.\nGli insediamenti erano localizzati sulle coste o presso i laghi e l'economia era basata su caccia, pesca e raccolta di piante. In Finlandia ci fu una cultura marittima che divenne sempre pi\u00f9 specializzata nella caccia alle foche. La dimora principale era probabilmente il teepee di circa 30 metri quadrati dove potevano vivere una quindicina di persone. Anche le case in legno rettangolari divennero popolari in Finlandia dal 4000 a.C. in poi. Le tombe erano scavate negli insediamenti e i cadaveri venivano coperti con ocra rossa. La tipica \"et\u00e0 della ceramica a pettine\" mostra un uso estensivo di oggetti fatti di selce e ambra come quelli delle offerte funerarie.\nUtensili.\nGli utensili in pietra mutano molto poco nel tempo, essendo costituiti di materiali locali quali per es. ardesia e quarzo. I reperti suggeriscono una completa ed estesa rete di scambio: l'ardesia rossa proveniente dalla Scandinavia settentrionale, l'asbesto dal lago di Saimaa, l'ardesia verde dal lago di Onega, l'ambra dai litorali meridionali del mar Baltico e la selce dalle colline del Valdai nella Russia nord-occidentale.\nArte.\nLa cultura era caratterizzata da piccole statuette d'argilla bruciata e teste teriomorfiche in pietra (di solito raffiguranti alci e orsi) derivate dall'arte del mesolitico. Ci furono anche molte pitture rupestri.\nLingua.\nSi \u00e8 ipotizzato che le popolazioni della \"cultura del vasellame a pettine\" parlassero una lingua uralica e fossero predecessori delle trib\u00f9 di lingua ugro-finnica. Non si crede, ad ogni modo, che possano aver parlato una lingua indoeuropea. D'altra parte, alcuni toponimi e idronimi potrebbero, in alcune aree, indicare anche una lingua operante non-uralica e non-indoeuropea."}
{"id": "2406052", "revid": "290948", "url": "https://it.wikipedia.org/wiki?curid=2406052", "title": "Tullio Ostilio", "text": ""}
{"id": "2406053", "revid": "3831", "url": "https://it.wikipedia.org/wiki?curid=2406053", "title": "Cultura del vasellame a pettine", "text": ""}
{"id": "2406054", "revid": "247222", "url": "https://it.wikipedia.org/wiki?curid=2406054", "title": "Lost in a Dream", "text": "Lost in a Dream \u00e8 il quarto album discografico della rock band statunitense REO Speedwagon, pubblicato dalla casa discografica Epic Records nel novembre del 1974.\nMusicisti.\nGive Me a Ride (Roller Coaster)\nThrow the Chains Away\nSky Blues\nYou Can Fly\nLost in a Dream\nDown by the Dam\nDo Your Best\nWild as the Western Wind\nThey're on the Road\nI'm Feeling Good\nNote aggiuntive"}
{"id": "2406055", "revid": "339392", "url": "https://it.wikipedia.org/wiki?curid=2406055", "title": "Ceramica a pettine", "text": ""}
{"id": "2406056", "revid": "339392", "url": "https://it.wikipedia.org/wiki?curid=2406056", "title": "Vasellame a pettine", "text": ""}
