{"id": "2358199", "revid": "119963686", "url": "https://it.wikipedia.org/wiki?curid=2358199", "title": "Michele Berti da Calci", "text": "Il contesto storico.\nLa religiosit\u00e0 del Trecento fu caratterizzata da varie forme tra le quali quella derivata dalla divisione dell'ordine francescano in \"communitas\" (la maggioranza dell'ordine) e \"spirituali\", filone quest'ultimo nel quale vanno inseriti i \"Fraticelli della Vita povera\" (\"fratres de paupere vita\", distinti dai \"Fraticelli della Opinione\", \"de opinione\"), che si rifacevano all'originario ideale della povert\u00e0 francescana tramutandolo, dopo la condanna di papa Giovanni XXII (1249-1334), in un movimento antigerarchico e pauperistico diretto contro il potere temporale della Chiesa, particolarmente sensibile da sempre a questi temi relativi a un progetto teocratico di preminenza sul potere imperiale.\nAgli inizi il papa Innocenzo III (1160\u20131216) aveva dato il suo assenso a questi movimenti pauperistici, poich\u00e9 si era reso conto che l'insoddisfazione e i problemi dei ceti pi\u00f9 umili sarebbero stati facile preda di predicatori sobillatori che avrebbero potuto diffondere movimenti ereticali in ampie strati della popolazione.\nI domenicani e l'Ordo minorum, infatti, diedero all'ortodossia cattolica un contributo decisivo per combattere ad armi pari la predicazione ereticale e ricondurre in seno alla Chiesa il movimento pauperistico.\nDopo le decretali di condanna di papa Giovanni XXII, la corrente pauperistica, con i suoi appelli indiretti a un rinnovamento etico-sociale, ebbe vasto seguito e risonanza popolare tanto da allarmare le gerarchie ecclesiastiche che la giudicarono da condannare come eretica, tanto pi\u00f9 che i \"fraticelli\", avevano cercato e ottenuto, in nome dell'autonomia del potere temporale da quello papale, la protezione dell'imperatore Ludovico il Bavaro (1282-1347).\nVita di fra Michele Berti.\nMorto il fondatore dei fraticelli Angelo Clareno da Cingoli nel 1337 i suoi seguaci ebbero un vasto seguito in alcune citt\u00e0 e in particolare a Firenze dove cercarono di sfidare pi\u00f9 volte i teologi della Chiesa in un pubblico dibattito, che non fu accettato.\nLe gerarchie reagirono anzi alla loro sfida emando contro i fraticelli un editto di espulsione dalla citt\u00e0 (1378) riuscendo a farli allontanare con la forza nel 1381.\nIn questo clima di dissensi religiosi e politici, come racconta l'anonima \"Storia di fra Michele minorita\" \u00abCome per usanza i poveri frati di santo Francesco oggi e per pi\u00f9 tempo passato perseguitati per la povert\u00e0 di Cristo, abitanti nella Marca, mandarono qua a Firenze frate Michele e C. per soddisfare i fedeli da Firenze. \u00c8 gi\u00f9nsoro qua a d\u00ec 26 di gennaio 1388.\u00bb\nIl frate minore Michele Berti, originario di Calci, vicino a Pisa, inizi\u00f2 dunque a Firenze nella Settimana Santa la sua predicazione che aveva principiato in segreto e a sfida delle autorit\u00e0 religiose fin dal gennaio del 1389 quando aveva lasciato Ancona.\nIl 20 aprile dello stesso anno, il frate e il suo compagno avevano deciso di non trattenersi pi\u00f9 nella citt\u00e0 quando vennero chiamati da \u00abcerte figliuole di Giuda, che s'erano pi\u00f9 volte scifate per l'adrieto, instigate dal diavolo con pi\u00f9 molta sollicitudine cercavano di confessarsi e di volere la salute de l'anima loro et cetera: s\u00ec deliber\u00f2 d'andarvi.\u00bb\nFurono queste stesse \u00abpredette femine, cio\u00e8 due pinzochere e tre donne vedove...\u00bb che denunciarono il frate e il confratello che l'accompagnava all'arcivescovo francescano Bartolomeo Uliari (arcivescovo: 1385-1389) che li fece arrestare e sottoporre a processo per eresia.\nIl processo e la condanna al rogo.\nIl frate fu sottoposto a interrogatorio per dieci giorni di seguito ma egli pervicacemente e coraggiosamente continuava a professare che papa Giovanni XXII era stato un eretico e quindi illegittimi tutti i suoi successori e i preti che li avessero riconosciuti come veri pontefici.\nLa sentenza di morte sul rogo per eresia fu pronunciata dal capitano del popolo Niccol\u00f2 Gentile da Monterano il 30 aprile 1389.\nMentre veniva condotto al supplizio i fiorentini gridavano al frate di ritrattare e di riconoscere la legittimit\u00e0 del papa, come aveva fatto il suo compagno che ebbe salva la vita, ma egli, cantando il \"Te deum\", prefer\u00ec affrontare la morte piuttosto che ripudiare le sue convinzioni. Il rogo avvenne fuori dalle mura cittadine, oltre la Porta della Giustizia, nei pressi della chiesa di Santa Maria del Tempio ."}
{"id": "2358201", "revid": "2148245", "url": "https://it.wikipedia.org/wiki?curid=2358201", "title": "Conolophus pallidus", "text": "L'iguana terricola di Santa F\u00e9 (Conolophus pallidus ) \u00e8 un rettile della famiglia delle Iguanidae, una delle tre specie appartenenti al genere \"Conolophus\". \u00c8 endemica dell'Isola Santa F\u00e9 nell'arcipelago delle Gal\u00e1pagos.\nDescrizione.\nL'iguana di Santa F\u00e9 \u00e8 molto simile all'iguana delle Galapagos, ma presenta una colorazione tendente al verde e spine pi\u00f9 pronunciate sul dorso. Pu\u00f2 crescere fino a 90\u00a0cm e pesare fino a 8 kg.\nBiologia.\nEssendo animali a sangue freddo, passano spesso il tempo su una roccia per assorbirne il calore. Hanno una relazione simbiotica con alcune specie di fringuelli dell'isola, che rimuovono dalla pelle dell'iguana parassiti e zecche cibandosene.\nSono animali principalmente erbivori, per quanto a volte possano cibarsi di insetti o altri piccoli invertebrati. Si procurono acqua mangiando le foglie cadute dai grandi alberi di cactus presenti in quantit\u00e0 sull'isola o, durante la stagione umida, abbeverandosi da effimere pozze d'acqua.\nTassonomia.\nDescritta per la prima volta dallo zoologo statunitense Edmund Heller nel 1903, non \u00e8 chiaro se \"C. pallidus\" sia una specie a s\u00e9 stante, o piuttosto una variante o sottospecie delle altre iguane terricole dell'arcipelago.\nIl nome del genere, Conolophus, deriva dalle parole greche \u03ba\u03ce\u03bd\u03bf\u03c2 (\"conos\", spinoso) e \u03bb\u03bf\u03c6\u03bf\u03c2 (\"lophos\", cresta), e fa riferimento alla cresta lungo la schiena di queste iguane. Il nome \"pallidus\" indica invece la colorazione, pi\u00f9 chiara che in \"C. subcristatus\"."}
{"id": "2358202", "revid": "287204", "url": "https://it.wikipedia.org/wiki?curid=2358202", "title": "Renee Longarini", "text": ""}
{"id": "2358204", "revid": "404449", "url": "https://it.wikipedia.org/wiki?curid=2358204", "title": "Luigi Pizzardi", "text": "Biografia.\nMarchese, appartenente ad una famiglia bolognese con ricche propriet\u00e0 terriere, gi\u00e0 dal 1846 era fra i principali esponenti politici di Bologna. Fu il primo sindaco della citt\u00e0. Nel 1860 venne nominato senatore del Regno d'Italia, ma non partecip\u00f2 all'attivit\u00e0 del Senato. Don\u00f2 ingenti beni all'Ospedale Maggiore perch\u00e9 venisse costruito l'attuale ospedale Bellaria.\nNel 1920 gli eredi donarono al Museo del Risorgimento e alla Galleria d'arte moderna (Bologna) alcuni grandi quadri ottocenteschi che avevano ornato il celebre Salone del Risorgimento voluto da Pizzardi nel suo palazzo.\nL'archivio della famiglia Pizzardi si trova a Bologna nel Palazzo Ratta di via Castiglione 24."}
{"id": "2358205", "revid": "1543377", "url": "https://it.wikipedia.org/wiki?curid=2358205", "title": "Il treno dell'ultima notte", "text": "Il treno dell'ultima notte \u00e8 un romanzo storico di Dacia Maraini, pubblicato da Rizzoli nell'aprile 2008.\nTrama.\nNel 1956 Maria Amara Sironi \u00e8 una donna tra i venti e i trent'anni, separata dal marito, che lavora come giornalista. Il direttore della rivista per cui scrive accetta la sua proposta di compiere un viaggio in Polonia per scrivere un reportage sulla situazione locale a dieci anni dalla conclusione della seconda guerra mondiale; il vero obiettivo di Amara \u00e8 per\u00f2 di cercare informazioni sulla sorte del suo amico d'infanzia Emanuele Orenstein, di famiglia ebraica austro-italiana, scomparso durante la guerra e che in cuor suo spera ancora vivo.\nSul treno che dall'Austria la porta in Polonia attraverso la Cecoslovacchia condivide lo scompartimento con due uomini di mezza et\u00e0: uno \u00e8 uno slovacco che torna dalla sua famiglia a Kladno e che porta dei braccialetti di pelliccia perch\u00e9 soffre di reumatismi ai polsi, l'altro, che indossa un maglione con ricamate sopra delle gazzelle, \u00e8 un viennese di origine polacca di nome Hans Wilkowski, che si reca dalla figlia incinta a Poznan. Dopo una visita al campo di sterminio di Auschwitz, Amara incontra di nuovo Hans a Cracovia ed entra in confidenza con lui, raccontandogli la sua segreta speranza.\nAmara si stabilisce perci\u00f2 in una pensione di Vienna per contattare gli Orenstein superstiti. Hans, che conosce l'italiano, si offre di assisterla come interprete. Il primo Orenstein che incontrano \u00e8 il pittore Theodor, che sebbene spieghi di non essere parente n\u00e9 conoscente di Emanuele, trattiene i suoi visitatori per raccontare la sua storia: i suoi genitori volevano farlo fuggire in Svezia, ma la barca sulla quale si trovava naufrag\u00f2 e dovette raggiungere a nuoto l'isola di Bornholm, dove rest\u00f2 sino alla fine della guerra facendo il rammendatore di reti da pesca. I suoi famigliari invece furono deportati, e sua madre fu uccisa al momento della liberazione del campo da un soldato russo che la scambi\u00f2 per una nazista. Anche la rilegatrice Elisabeth Orenstein si rivela non essere parente di Emanuele: essa aveva fatto in tempo a fuggire col padre prima in Olanda poi in Palestina, dalla quale era ritornata.\nAlla pensione Amara riceve una lettera del marito che dice di sentirsi vicino alla morte e la prega di andare da lui: si reca quindi a Firenze per alcuni giorni. Il marito non le sembra molto provato ma non moribondo e considera l'idea di tornare assieme a lui, ma la cognata Susy cerca a dissuaderla; prima di prendere una decisione definitiva decide comunque di scoprire la sorte di Emanuele, pertanto torna a Vienna dopo aver fatto visita al padre, ricoverato in un ospizio gestito da suore.\nIl successivo Orenstein della lista ha nome Peter: sebbene abbia concordato un appuntamento con Amara e Hans, prima non vuole riceverli, poi li fa accomodare in casa. Alla visione di una lettera di Emanuele, si scioglie in lacrime e ammette di essere la stessa persona che l'ha scritta; Amara per\u00f2 non riconosce in lui il suo amico d'infanzia, che poi caccia sgarbatamente i visitatori. Questi discutono dell'accaduto; Hans racconta allora la storia dei suoi genitori, e dice che suo padre abita a Budapest col suo intimo amico Ferenc. L'uomo legge poi su un quotidiano la notizia della scoperta di un nuovo archivio presso Auschwitz e suggerisce di recarsi sul posto per cercare di consultarne i documenti. La concessione del visto per la Polonia per\u00f2 va a rilento, perch\u00e9 entrambi sono da poco reduci da un viaggio oltre cortina e la cosa, nel clima della guerra fredda, genera sospetti. Nel frattempo si mettono alla ricerca di altre testimonianze e visitano una biblioteca di quartiere, nella quale Hans si mette a leggere un libro, scritto da un ungherese di nome Horv\u00e1th, che racchiude testimonianze sull'assedio di Stalingrado, traducendone i brani ad Amara. Il bibliotecario, che li aveva accolti freddamente, rivela di essere l'autore del libro e racconta loro la sua storia: tornato in Ungheria a guerra finita, non avendo pi\u00f9 nulla che lo trattenesse in patria decise di espatriare clandestinamente in Austria, paese d'origine della madre. Apprendendo che Hans e Amara intendono andare in Polonia, si offre di accompagnarli per facilitare il loro compito facendo valere il suo ruolo istituzionale.\nHans fa s\u00ec che l'itinerario del viaggio passi per Budapest, in modo da poter far visita a suo padre Tadeusz. Questi, assieme a Ferenc, ospita il figlio con Amara e Horv\u00e1th. I tre si dovrebbero trattenere solo pochi giorni, ma nel frattempo esplode la rivolta antisovietica che li tiene bloccati per lungo tempo.\nOrmai tramontata l'idea di proseguire per la Polonia, Hans e Amara cercano di tornare in Austria. All'Hotel B\u00e9ke incontrano un uomo che si offre di procurare loro dei visti di espatrio, ma chiede in cambio una somma esorbitante di cui non dispongono. Horvath si ammala di polmonite ed \u00e8 portato in ospedale, ma dopo pochi giorni \u00e8 rimandato a casa perch\u00e9 l'ospedale si riempie di feriti a causa degli scontri di piazza. Anche Tadeusz viene colpito da una pallottola mentre si trova per strada e il figlio deve portarlo fino a casa sulle spalle.\nTadeusz non vuole andare in ospedale e preferisce chiamare a casa un suo amico medico, J\u00e1nos Szab\u00f3, che constata che la pallottola \u00e8 penetrata in profondit\u00e0 e non gli \u00e8 possibile estrarla senza gli strumenti adatti. Muore qualche giorno dopo, mentre Horv\u00e1th invece riesce a guarire. Tadeusz viene seppellito di nascosto in un boschetto innevato, senza cerimonie funebri, poco prima che Hans, Amara e Horv\u00e1th riescano a ripartire per l'Austria.\nArrivati a Vienna, decidono di incontrare di nuovo Peter Orenstein per riprendere la lettera che Amara aveva lasciato a casa sua. Alla pensione dove alloggia, Amara trova una lettera le annuncia la morte di suo padre. Assieme a Hans si reca poi nella casa che gli Orenstein possedevano a Vienna, dove adesso abitano il conte Schumacher e sua moglie Helga. Questa dice di aver avuto la casa dallo stato austriaco e di non aver conosciuto chi ci abitava prima, ma al contrario della moglie il conte Schumacher dice di aver conosciuto Emanuele e lo descrive come un ragazzo sensibile.\nAmara passa il Natale con Hans e Horvath e a Capodanno s'incontra di nuovo con Peter Orenstein. Questi conferma di essere Emanuele: racconta che dal Ghetto di \u0141\u00f3d\u017a fu deportato a Dachau e che \u00e8 come se fosse morto e risorto tante volte. Nel campo era stato sottoposto a torture e aveva fatto da cavia per esperimenti; finisce per dare uno schiaffo ad Amara, subito bloccato da Hans e Horv\u00e1th che erano rimasti dietro la porta ad ascoltare; Peter allora li caccia immediatamente da casa sua.\nAmara riceve una lettera da Susy che le comunica la morte di suo marito Luca Spiga. Hans le propone di sposarlo ma Amara \u00e8 incapace di rispondere; decide di tornare a Firenze e finisce coll'apprendere del proprio licenziamento dalla rivista, perch\u00e9 ha perso l'occasione di scrivere dettagliatamente della rivolta ungherese facendosi passare davanti dagli inviati di altri periodici."}
{"id": "2358207", "revid": "111441939", "url": "https://it.wikipedia.org/wiki?curid=2358207", "title": "Town of Plenty", "text": "Town of Plenty \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\nProviene dall'album del 1988 \"Reg Strikes Back\" (costituisce infatti la prima traccia dell'LP) e si caratterizza come una canzone pop dalla melodia ritmata; Elton suona le tastiere, come in tutto l'album di provenienza. Alle chitarre sono presenti Davey Johnstone e Pete Townshend (storico membro degli Who); Charlie Morgan suona la batteria, mentre al basso spicca David Paton. Fred Mandel si occupa del sintetizzatore; infine, si cimentano ai cori Dee Murray, Nigel Olsson e il gi\u00e0 citato Johnstone. Il testo di Bernie significa letteralmente \"Citt\u00e0 Dell'Abbondanza\".\n\"Town of Plenty\" fu pubblicata come singolo nel 1988, dopo l'altro estratto \"I Don't Wanna Go on with You Like That\", decisamente pi\u00f9 fortunato. Distribuita in Paesi come il Regno Unito e l'Australia (ma non negli Stati Uniti o in Canada), consegu\u00ec appena una numero 74 UK e una numero 95 australiana. In Italia questo brano fu scelto come sigla della famosa trasmissione per ragazzi \"Big!\"."}
{"id": "2358208", "revid": "223320", "url": "https://it.wikipedia.org/wiki?curid=2358208", "title": "Rimmel (cosmetico)", "text": ""}
{"id": "2358215", "revid": "1305772", "url": "https://it.wikipedia.org/wiki?curid=2358215", "title": "Rigeneratore", "text": "Il termine rigeneratore pu\u00f2 riferirsi a:"}
{"id": "2358216", "revid": "436907", "url": "https://it.wikipedia.org/wiki?curid=2358216", "title": "Fabrizio Moro (album)", "text": "Fabrizio Moro \u00e8 il primo album in studio del cantautore italiano omonimo, pubblicato nel 2000 dalla BMG Ricordi.\nDescrizione.\nL'album \u00e8 stato pubblicato in seguito alla partecipazione dell'artista al 50\u00aa edizione del Festival di Sanremo nella sezione \"Giovani\" con la canzone \"Un giorno senza fine\", estratto come singolo.\nLa produzione artistica e arrangiamenti \u00e8 affidata a Massimo Luca con la collaborazione di Enrico Solazzo programmazione computer, tastiere e arrangiamento archi, Roberto Polito alla batteria, Francesco Puglisi al basso, Massimo Luca chitarre acustiche ed elettriche, registrato e missato da\nEugenio Vatta. Prodotto da Max Mastrangelo.\nFinito fuori catalogo nel 2007, il disco \u00e8 stato introvabile per diversi anni, finch\u00e9 nel 2016 la Nar International ha pubblicato una riedizione fisica dell'album."}
{"id": "2358225", "revid": "729019", "url": "https://it.wikipedia.org/wiki?curid=2358225", "title": "Salgueiro Maia", "text": "Biografia.\nSalgueiro Maia entr\u00f2 all'Accademia Militare di Lisbona nel 1964; nel 1966 entr\u00f2 alla Scuola di Cavalleria. Diventato ufficiale dell'Esercito, partecip\u00f2 alla Guerra coloniale portoghese e fu inviato nel 1968 in Mozambico. Promosso tenente e poi capitano, fu mandato nel 1970 nella Guinea-Bissau.\nDurante la Rivoluzione dei Garofani.\nTornato in Portogallo nel 1973, fu incaricato dell'addestramento dei sottufficiali presso la \"Escola Pr\u00e1tica de Cavalaria\" di Santar\u00e9m. Ader\u00ec al Movimento delle Forze Armate ed entr\u00f2 a far parte del comitato di coordinamento del Movimento come delegato dell'Arma di Cavalleria. Informato dei piani per abbattere il regime autoritario dell'Estado Novo che governava il Portogallo da mezzo secolo, assicur\u00f2 la sua partecipazione alle operazioni.\nAl momento del segnale convenuto per l'avvio delle operazioni (la canzone di Jos\u00e9 Afonso proibita dal regime \"Gr\u00e2ndola vila morena\", trasmessa alla radio), prese le armi insieme ai suoi cadetti e si un\u00ec alle forze ribelli dell'MFA dopo aver arrestato i propri superiori.\nIn seguito si diresse verso Lisbona e qui prima pose sotto assedio le sedi istituzionali nel quartiere Terreiro do Pa\u00e7o, poi su ordine del comando dell'MFA, il quartier generale della Guarda Nacional Republicana a Carmo, dove si trovavano il Primo ministro Marcelo Caetano ed altri alti funzionari di regime.\n\u00c8 accreditato per aver evitato spargimenti di sangue (le uniche vittime del colpo di stato furono 4 civili uccisi dalla polizia politica fedele al governo), riuscendo comunque a convincere le forze lealiste a passare dalla parte dei ribelli ed infine ad ottenere la resa di Caetano.\nDopo la Rivoluzione.\nDopo la Rivoluzione, Salgueiro Maia non volle assumere alcun incarico politico. Alla fine del 1975 fu trasferito nelle Azzorre. Torn\u00f2 a Santar\u00e9m nel 1979, assumendo il comando del Pres\u00eddio Militar de Santa Margarida. Nel 1981 fu promosso al grado di maggiore. Nel 1984 torn\u00f2 a prestare servizio alla \"Escola Pr\u00e1tica de Cavalaria\".\nSalgueiro Maia adott\u00f2 due bambini.\nNel 1989 gli fu diagnosticato un cancro che, dopo una lunga sofferenza e diverse operazioni chirurgiche, lo port\u00f2 alla morte il 4 aprile 1992, a soli 47 anni di et\u00e0."}
{"id": "2358228", "revid": "306856", "url": "https://it.wikipedia.org/wiki?curid=2358228", "title": "Rocca dei Baranci", "text": "La Rocca dei Baranci (2.966 \"Haunold\" in tedesco) \u00e8 una cima delle Dolomiti di Sesto nelle Dolomiti in Alto Adige.\nDescrizione.\n\u00c8 la cima pi\u00f9 alta del gruppo Rondoi-Baranci ed \u00e8 famosa per gli splendidi scorci che offre la parete nord, che d\u00e0 su San Candido. La vetta prende il nome da un gigante, protagonista di una leggenda del luogo. Il \"barancio\" \u00e8 un nome del \"pino mugo\".\nNei giorni sereni, quando il sole illumina l'imponente vetta, la luce riflessa dalla croce metallica posta in vetta \u00e8 perfettamente visibile fino al paese.\nLa rocca di per s\u00e9 risulta difficile da raggiungere; un'alternativa pi\u00f9 semplice \u00e8 salire sulla Piccola Rocca dei Baranci (2158\u00a0m) raggiungibile sia da San Candido che dal rifugio Tre Scarperi."}
{"id": "2358232", "revid": "110157", "url": "https://it.wikipedia.org/wiki?curid=2358232", "title": "Baron von Tollbooth &amp; the Chrome Nun", "text": "Baron von Tollbooth &amp; the Chrome Nun \u00e8 un album di Paul Kantner, Grace Slick, e David Freiberg componenti dei Jefferson Airplane. Questo album venne realizzato contemporaneamente a Thirty Seconds Over Winterland. Tutti i membri dei Jefferson Airplane hanno dato il loro contributo a questo disco, ma, in pi\u00f9, in alcuni brani Jerry Garcia dei Grateful Dead suona la chitarra e Chris Ethridge dei Flying Burrito Brothers il basso.\nEsecutori.\nBallad of the Chrome Nun\nFat\nFlowers of the Night\nWalkin'\nYour Mind Has Left Your Body\nAcross the Board\nHarp Tree Lament\nWhite Boy (Transcaucasian Airmachine Blues)\nFishman\nSketches of China"}
{"id": "2358243", "revid": "124770863", "url": "https://it.wikipedia.org/wiki?curid=2358243", "title": "Grazia Migneco", "text": "Biografia.\nFiglia del pittore Giuseppe Migneco, studia recitazione presso il Piccolo Teatro di Milano, dove ha le prime scritture con Giorgio Strehler. Contemporaneamente \u00e8 con la Compagnia di prosa di Radio Milano diretta da Enzo Ferrieri. Prosegue con la Compagnia del Teatro Ruzante di Padova diretta da Gianfranco De Bosio (stagione 1953-54), con il Teatro Stabile di Trieste (stagione 1954-55), con il Teatro Sant'Erasmo diretto da Carlo Lari (1955-1957), con il Piccolo Teatro della Svizzera Italiana.\nDopo circa venti anni di lontananza dalle scene nel 1978 \u00e8 tornata a recitare al Salone Pier Lombardo di Milano diretto da Franco Parenti e Andr\u00e9e Ruth Shammah. \nMolti la ricordano nei telefilm \"Arriva Cristina, Cristina, Cri Cri, Cristina l'Europa siamo noi\" con protagonista Cristina D'avena realizzati tra la fine degli anni '80 e i primi anni '90 dove interpreta il ruolo della tata. Nello stesso periodo \u00e8 impegnata con il marito Gianni Mantesi in nuovi allestimenti presso lo Spazio Pi\u00f9 di Milano e dal 1995 presso lo Spazio Zazie di Milano, una \"cave\" diretta da Fabio Mazzari. Nel 2018, e pi\u00f9 volte replicato, \u00e8 in scena con Nicoletta Ramorino in \"Frigor Mortis\", commedia noir in stile \"Arsenico e vecchi merletti\".\nGrazia Migneco ha partecipato a varie pubblicit\u00e0 (Salvalavita Beghelli, Renault Scenic, biscotti Doria), la pi\u00f9 famosa delle quali per le Sottilette Kraft (\u00abFacciamolo pi\u00f9 spesso\u00bb, il tormentone). Nel 2017 ha ricevuto il Premio Spot pubblicitari al Festival internazionale del doppiaggio Voci nell'Ombra.\nVita privata.\nGrazia Migneco era sposata con l'attore e regista Gianni Mantesi. Dalla loro unione \u00e8 nato lo scrittore e drammaturgo Luca Marchesini (Milano, 1953).\nAltre partecipazioni.\nNell'album \"Nessuno\" degli Articolo 31 interpreta un breve cameo a chiusura del brano \"La rinascita\", per introdurre il successivo brano \"La fidanzata.\""}
{"id": "2358255", "revid": "107211833", "url": "https://it.wikipedia.org/wiki?curid=2358255", "title": "Swingtown", "text": "Swingtown \u00e8 una serie televisiva statunitense del 2008, creata da Mike Kelley per la CBS.\nTrama.\nLa serie tratta dell'impatto della rivoluzione sessuale e sociale degli anni settanta all'interno di una comunit\u00e0 di famiglie della provincia americana.\nEpisodi.\nL'ultimo episodio \u00e8 andato in onda il 5 settembre 2008. L'annuncio della cancellazione della serie, per via dei bassi risultati d'ascolto, \u00e8 stato reso ufficiale il 14 gennaio 2009.\nProgrammazione.\n\"Swingtown\" \u00e8 stata trasmessa per la prima volta il 5 giugno 2008 dalla CBS. La serie \u00e8 stata trasmessa anche da Global in Canada, ITV3 nel Regno Unito, Network Ten in Australia, Warner Channel in America del Sud e da Universal Channel in Polonia e Romania.\nIn Italia la serie \u00e8 stata interamente trasmessa in prima tv assoluta dal canale gratuito del digitale terrestre Rai 4 dal 5 maggio 2009 al 16 giugno 2009, e in chiaro dal canale Rai 2 a partire dal 16 luglio 2009."}
{"id": "2358257", "revid": "1573940", "url": "https://it.wikipedia.org/wiki?curid=2358257", "title": "Monastero dei Carmelitani", "text": "Il monastero dei Carmelitani, attiguo alla chiesa del Carmine, \u00e8 un edificio barocco di Lecce, costruito a cavallo dei secoli XVI e XVII, per i padri carmelitani, giunti in citt\u00e0 nel 1481. \nStoria e descrizione.\nGli ambienti del convento sono organizzati intorno ad un chiostro quadrangolare i cui prospetti interni mostrano i segni degli interventi ottocenteschi. Per tutto il piano terra si susseguono arcate a tutto sesto impostate su pilastri a fusto liscio, mentre al primo piano, lungo i lati che confinano con la chiesa si apre un loggiato. Il portico \u00e8 coperto con volte a crociera le cui chiavi di volta e peducci sono spesso decorati, mentre alcune lunette sono affrescate. Al pian terreno \u00e8 presente un interessante ambiente con volta a padiglione affrescata da motivi a grottesche e scene della vita del profeta Elia e ritratti di santi carmelitani. \nLa comunit\u00e0 venne soppressa nel 1807 e dal 1813 il monastero venne adibito a caserma. In questo secolo si registrarono numerosi interventi fra cui l'abbattimento di diversi corpi di fabbrica.\nDopo un accurato restauro il convento \u00e8 divenuto la sede del Rettorato dell'Universit\u00e0 del Salento."}
{"id": "2358263", "revid": "149485", "url": "https://it.wikipedia.org/wiki?curid=2358263", "title": "Neri Pozza editore", "text": ""}
{"id": "2358276", "revid": "496065", "url": "https://it.wikipedia.org/wiki?curid=2358276", "title": "Ducati Streetfighter", "text": "La Streetfighter \u00e8 una motocicletta della casa motociclistica Ducati, presentata all'EICMA nel 2008 ed in vendita dall'anno successivo. Fa parte delle cosiddette \"naked\", cio\u00e8 di quei veicoli sprovvisti di protezioni aerodinamiche. \u00c8 stata eletta \u201cMoto pi\u00f9 bella del Salone di Milano 2008\u201d e \u201cMoto dell'anno 2009\u201d.\nDescrizione.\nIl nome \"Streetfighter\" deriva da una tipologia di motociclette special nata nei primi anni 80. Queste venivano modificate dai preparatori che, partendo da motociclette da pista, le trasformavano in naked stradali sportive .\nLa prima generazione della Streetfighter adotta un telaio in traliccio di tubi derivato dalla Ducati 1098, ma la ciclistica \u00e8 appositamente modificata per adattarsi all'impostazione naked a manubrio alto della moto. In particolare il forcellone monobraccio in alluminio \u00e8 stato allungato di 35 mm mentre l'inclinazione del cannotto di sterzo viene portata a 25,6\u00b0 contro i 24,5\u00b0 della 1098.\nIl motore \u00e8 il bicilindrico \"Testastretta Evoluzione\" da 1099 cm\u00b3 e 155 CV, con cambio a 6 marce e frizione a secco.\nQuesta motocicletta \u00e8 stata prodotta inizialmente in due varianti: \"Streetfighter\" e \"Streetfighter S\". La prima adotta sospensioni Showa e cerchi in alluminio a 10 razze, mentre la versione \"S\" ha cerchi Marchesini in alluminio forgiato a 5 razze, sospensioni \u00d6hlins con riporto al TiN sulla forcella, controllo di trazione DTC \"Ducati Traction Control\", sistema acquisizione dati DDA e componenti in carbonio sulle sovrastrutture, per un peso a secco ridotto a 167 kg .\nA partire dal 2011, Ducati sostituisce il modello base con la nuova \"Streetfighter 848\", che si distingue per il propulsore \"Testastretta 11\u00b0\" da 849 cm\u00b3 e 132 CV. Il telaio \u00e8 derivato dalla Ducati 848, ed \u00e8 completato da un nuovo forcellone monobraccio in fusione d'alluminio. Tra le caratteristiche specifiche si annoverano anche la frizione in bagno d'olio, la forcella Marzocchi e il monoammortizzatore Sachs. Il controllo di trazione DTC \"Ducati Traction Control\" \u00e8 ora di serie . \u00c8 uscita ufficialmente dal listino Ducati nel 2015. \nAll'EICMA 2019 viene presentata la nuova generazione \"Streetfighter V4\", dotata del motore V4 \"Desmosedici Stradale\" da 1103 cm\u00b3 e 208 CV e ciclistica derivata dalla Panigale V4, tra cui l'innovativo telaio monoscocca in alluminio \"Front Frame\". La dotazione elettronica \u00e8 completa, con piattaforma inerziale a 6 assi, ABS cornering, cambio quick-shift up/down, sistemi per il controllo della trazione, dello slittamento e dell'impennata. La versione \"V4 S\" aggiunge le sospensioni semi-attive \u00d6hlins Smart EC 2.0 e i cerchi forgiati a tre razze."}
{"id": "2358286", "revid": "19933", "url": "https://it.wikipedia.org/wiki?curid=2358286", "title": "Valle di An\u00e1huac", "text": ""}
{"id": "2358287", "revid": "1305772", "url": "https://it.wikipedia.org/wiki?curid=2358287", "title": "T\u00eate de la Frema", "text": "La T\u00eate de la Frema (3142\u00a0m) \u00e8 una montagna delle Alpi Cozie, situata sullo spartiacque alpino principale tra la valle Maira e la valle dell'Ubaye.\nCaratteristiche.\nSi trova sul confine tra Italia e Francia. Dal versante italiano, \u00e8 in comune di Acceglio (CN), in valle Maira, mentre dal versante francese \u00e8 nel comune di Saint-Paul-sur-Ubaye.\nLa cresta principale scende in direzione circa nord dalla vicina T\u00eate de l'Homme, raggiunge il \"passo di Terre Nere (3035 m)\", risale alla cima del \"Point Fond de Chambeyron\", riscende ad un colletto e sale alla vetta; in corrispondenza della vetta, piega ad ovest-sud-ovest, scendendo al \"colle Gippiera\" (2948\u00a0m), da dove poi risale, con ampio arco diretto prima ad ovest-sud-ovest poi a sud-sud-ovest, al Brec de Chambeyron. Dalla vetta dirama inoltre una dorsale secondaria, che scende verso sud-est, separando il \"vallone di Stroppia\" a sud-ovest dal \"Vallone dell'Infernetto\" a nord-est. Dal versante francese, la montagna scende verso il pianoro che ospita il \"lago dei 9 colori\". I tre versanti principali della montagna sono tutti piuttosto dirupati e rotti.\nIl nome deriva dall'occitano, e significa \"testa della donna\".\nDal punto di vista geologico, \u00e8 composta da una formazione abbastanza uniforme di scisti calcarei ed ardesiaci, e calcari marmorei, di et\u00e0 compresa tra l'Eocene inferiore ed il Cretaceo superiore, ed appartenenti al cosiddetto \"complesso brianzonese\".\nAscensione alla vetta.\nLa via normale si sviluppa dal \"colle Gippiera\"; una traccia di sentiero su sfasciumi risale verso la vetta, tenendosi sotto cresta dal versante francese, ed evitando alcuni spuntoni rocciosi nel percorso.\nL'avvicinamento dal versante italiano prevede la partenza dal \"ponte delle Fie\", in localit\u00e0 \"Chiappera\", in comune di Acceglio. Si risale seguendo il sentiero Dino Icardi, incontrando il rifugio Stroppia e sbucando poi sull'altopiano della \"montagna di Stroppia\", che si risale seguendo il medesimo sentiero fino al bivacco Barenghi. Da qui, per traccia di sentiero, si raggiunge il \"colle Gippiera\", dove ci si aggancia alla via normale. Questo itinerario, di tipo escursionistico, \u00e8 indicato con una difficolt\u00e0 di E.\nDal versante francese, ci si avvicina da \"Fouillouse\", frazione di Saint-Paul-sur-Ubaye. Si risale il vallone fino al rifugio Chambeyron, poi si prosegue seguendo le indicazioni per il \"lago dei 9 colori\". Giunti al lago, si risale per traccia su sfasciumi fino al \"colle Gippiera\", da dove si raggiunge la vetta per la via normale. Questo itinerario, pure di tipo escursionistico, \u00e8 indicato con una difficolt\u00e0 di EE."}
{"id": "2358288", "revid": "287204", "url": "https://it.wikipedia.org/wiki?curid=2358288", "title": "Valle di Anahuac", "text": ""}
{"id": "2358290", "revid": "404449", "url": "https://it.wikipedia.org/wiki?curid=2358290", "title": "Camillo Casarini", "text": "Biografia.\nNel 1865 fu eletto al Parlamento nazionale. In quel periodo matur\u00f2 un progressivo allontanamento dalla Destra e ader\u00ec alla nascente Sinistra costituzionale auspicando la nascita di un grande partito nazionale progressista. Nel luglio del 1869 vinse le elezioni amministrative a Bologna e divent\u00f2 sindaco a capo di una coalizione di forze che prese il nome di Partito degli azzurri.\nPer il suo archivio si vedano le Carte Casarini presso il Museo civico del Risorgimento di Bologna."}
{"id": "2358299", "revid": "120349625", "url": "https://it.wikipedia.org/wiki?curid=2358299", "title": "Sant'Anna, la Vergine e il Bambino con l'agnellino", "text": "Sant'Anna con la Vergine e il Bambino \u00e8 un dipinto a olio su tavola (168x130 cm) di Leonardo da Vinci, databile al 1510-1513 circa e conservato nel Museo del Louvre di Parigi.\nStoria.\nLeonardo nel 1501 aveva approntato un cartone con il gruppo della \"Sant'Anna\" per la basilica della Santissima Annunziata a Firenze, opera che si ritiene perduta. Tornato a Milano nel 1506 doveva aver creato una nuova versione del dipinto forse per Luigi XII, il cosiddetto \"Cartone di Burlington House\", oggi alla National Gallery di Londra.\nLa descrizione che nel 1501 il carmelitano Pietro da Novellara diede del dipinto fiorentino ad Isabella d'Este (\u00abun Cristo Bambino di et\u00e0 circa un anno, che uscendo quasi de' bracci ad la mamma piglia un agnello et opare che lo stringa; la mamma quasi levandosi de grembo ad S. Anna, piglia il bambino per spiccarlo dall'agnellino\u00bb) combacia con quella della tavola del Louvre che dovette essere una copia o una variante autografa dello stesso Leonardo.\nSull'opera parigina si sono fatte varie ipotesi, tra cui quella secondo cui Leonardo, basandosi sugli studi condotti a Firenze per l'altare dell'Annunziata, dipinse la pala a Milano durante il suo secondo soggiorno (1508-1513), per poi lasciarla l\u00ec durante il suo soggiorno romano, per poi riprenderla e portarla con s\u00e9 in occasione della partenza in Francia, dove forse venne acquistata da Francesco I. Una \u00ab\"Madonna col bambino seduta sui ginocchi di Sant'Anna\"\u00bb venne ammirata dal cardinale Luigi d'Aragona durante la sua visita al Castello di Clos-Luc\u00e9, dove viveva Leonardo, nel 1517: l'opera \u00e8 citata dal segretario del cardinale nella sua \"Relazione\" del viaggio, assieme a un \"San Giovanni Battista giovane\" e due ritratti (uno dei quali si presume fosse la \"Gioconda\").\nIn ogni caso, le prime notizie attendibili sulla tavola risalgono ai tempi di Luigi XIII, quando nel 1629 fu ritrovata dal cardinale Richelieu a Casale durante la guerra del Monferrato, e fu da questi offerta al re di Francia nel 1636. Dalle collezioni reali pass\u00f2 al Louvre nel 1801.\nLa struttura del dipinto influenz\u00f2 Raffaello e Andrea del Sarto in pittura, e Andrea Sansovino (\"Sant'Anna\" della basilica di Sant'Agostino in Campo Marzio, Roma) e Francesco da Sangallo (\"Sant'Anna\" di Orsanmichele, Firenze) in scultura.\nNel dicembre 2008 un conservatore del Louvre scopr\u00ec diversi schizzi sbiaditi nel retro della tavola. La riflettografia infrarossa rivel\u00f2 tre disegni: una testa di cavallo di 18x10 cm, simile come stile ai cavalli del cartone leonardesco della \"Battaglia di Anghiari\"; una parte di teschio umano di 16,5x10 cm; un Ges\u00f9 bambino con agnello, simile a quello dipinto sul davanti della tavola. Gli schizzi, eseguiti in pietra nera o carboncino, sono con molta probabilit\u00e0 di Leonardo stesso. \nDescrizione e stile.\nL'opera raffigura le tre generazioni della famiglia di Cristo: Sant'Anna, sua figlia Maria e Ges\u00f9 bambino. Anna tiene Maria sulle ginocchia, quasi fondendosi l'un l'altra; Maria sta per afferrare il Bambino sporgendosi verso destra, mentre egli gioca con un agnello, prefigurazione della sua futura Passione.\nLa composizione, ricca di significati allegorici, \u00e8 modellata efficacemente secondo una forma piramidale, come in molte celebri pale rinascimentali, con la sommit\u00e0 nella testa di sant'Anna, che assume quindi un'importanza preminente. Essa lancia uno sguardo benevolo e sorridente a Maria e a Ges\u00f9, con una fisionomia tipica della produzione matura di Leonardo. Il suo ruolo \u00e8 quello di simboleggiare la Chiesa che, ostacolando l'azione di materna apprensione di Maria, ribadisce la necessit\u00e0 del sacrificio volontario di Ges\u00f9.\nLa luce \u00e8 soffusa e la cromia sapientemente modulata, con effetti atmosferici che legano le monumentali figure in primo piano con l'ampio paesaggio dall'orizzonte altissimo sullo sfondo, caratterizzato da una veduta montana che sfuma in toni chiarissimi per effetto della prospettiva aerea. La cromia spenta e brumosa dello sfondo amplifica la plasticit\u00e0 del gruppo centrale, sapientemente composto con gesti e sguardi che si sviluppano anche in profondit\u00e0, in un difficile equilibrio tra diagonali e linee contrapposte.\nRispetto al \"cartone di Burlington House\" la composizione \u00e8 pi\u00f9 sciolta e meno legata all'esempio classico.\nL'interpretazione di Freud.\nSigmund Freud intraprese una indagine psicoanalitica di Leonardo nel saggio \"Un ricordo d'infanzia di Leonardo da Vinci\" (1910). Tra le altre opere di Leonardo, Freud analizz\u00f2 anche il dipinto del Louvre, scoprendo nel vestito della Vergine l'immagine di un avvoltoio quando viene osservato di fianco. Freud afferma che questo rivela una \"omosessualit\u00e0 passiva\" in accordo con quanto Leonardo scrisse nel Codice Atlantico, dove racconta di un suo sogno infantile:\n \nQuesta fantasticheria leonardesca viene letta da Freud come sovrapposizione tra la relazione dell'infante al seno materno e una fellatio. Egli sosteneva la sua teoria con l'osservazione che i geroglifici egizi rappresentavano la parola \"madre\" come un avvoltoio (la d\u00e8a Mut), poich\u00e9 gli egiziani credevano che non esistessero avvoltoi maschi, e che le femmine della specie fossero ingravidate dal vento.\nSfortunatamente per Freud, la parola \"avvoltoio\" era dovuta ad una svista del traduttore tedesco del Codice Atlantico, che aveva tradotto nibbio come \"Geier\" (avvoltoio). La scoperta deluse Freud, che considerava il suo saggio su Leonardo, come disse a Lou Von Salom\u00e9, \"la sola buona cosa che abbia mai scritto\".\nUn'altra teoria freudiana prova a spiegare la particolare tenerezza di Leonardo nel dipingere la Vergine Maria con Sant'Anna. Leonardo, figlio illegittimo, fu allevato inizialmente dalla madre naturale prima di essere \"adottato\" dalla moglie di suo padre. L'idea di dipingere insieme le due madri - di Maria e di Ges\u00f9 - era particolarmente vicina alla storia personale di Leonardo, poich\u00e9 anch'egli aveva - in un certo senso - due madri. Freud not\u00f2 inoltre che in entrambe le versioni della composizione (il dipinto del Louvre e il cartone di Londra) \u00e8 difficile capire la reale differenza d'et\u00e0 tra sant'Anna e la Vergine Maria.\nLa critica di Jung.\nCarl Gustav Jung ha criticato l'interpretazione di Freud, in merito alla rappresentazione di Maria e Sant'Anna assieme. Egli associa l'ipotesi della doppia madre come un archetipo che alluderebbe alla rinascita e nulla avrebbe a che fare col passato dell'artista."}
{"id": "2358301", "revid": "125759654", "url": "https://it.wikipedia.org/wiki?curid=2358301", "title": "Dipinti di Leonardo da Vinci", "text": "Questa pagina \u00e8 una lista dei dipinti di Leonardo da Vinci conservati. Segue, in linea di massima, la lista di Milena Magnano (vedi bibliografia), con le sole attribuzioni maggiormente accettate dalla critica. Sono esclusi i disegni su carta, a parte il \"Cartone di sant'Anna\" e il \"Ritratto di Isabella d'Este\", perch\u00e9 questi hanno dimensioni paragonabili a un dipinto."}
{"id": "2358305", "revid": "1543377", "url": "https://it.wikipedia.org/wiki?curid=2358305", "title": "Maria Goeppert-Mayer", "text": "Biografia.\nMaria Goeppert nacque a Katowice, citt\u00e0 della Slesia (all'epoca parte dell'Impero tedesco) unica figlia del professore di pediatria Friedrich Goeppert (1870\u20131927) e della moglie Maria, insegnante di lingua e musica. Il nonno Heinrich Robert Goeppert (1838-1882) era stato docente di diritto, un bisnonno docente di botanica e un trisavolo, Heinrich Goeppert, docente di Farmacia. \nNel 1910 si trasfer\u00ec con la sua famiglia a Gottinga, quando il padre fu nominato professore di pediatria presso l'Universit\u00e0 Georg-August. Goeppert era pi\u00f9 legata al padre che alla madre. \"Be', mio padre era pi\u00f9 interessante\" avrebbe spiegato in seguito. \"Dopo tutto era uno scienziato.\"\nGoeppert frequent\u00f2 la \"H\u00f6here Technische\" a Gottinga, una scuola per ragazze della classe media che aspiravano ad un'educazione superiore. Nel 1921 entr\u00f2 al \"Frauenstudium\", una scuola privata gestita da suffragette che puntava a preparare le ragazze per l'universit\u00e0. Sostenne l\"abitur\", l'esame di ammissione all'universit\u00e0, a 17 anni, un anno in anticipo, con tre o quattro ragazze della sua scuola e 30 ragazzi. Tutte le ragazze passarono. Dei ragazzi solo uno.\nNella primavera del 1924, Goeppert entr\u00f2 all'Universit\u00e0 di Gottinga come studentessa di matematica. La significativa carenza di insegnanti di matematica donne nelle scuole femminili port\u00f2, in quel momento di alta disoccupazione, ad un incremento di donne che studiavano matematica. All'universit\u00e0 di Gottinga c'era \"perfino\" una professoressa di matematica: Emmy Noether.\nAll'universit\u00e0, la Goeppert si interess\u00f2 alla fisica e scelse di conseguire un dottorato. Nella sua tesi di dottorato del 1930, elabor\u00f2 la teoria del possibile processo di assorbimento a due fotoni. Eugene Wigner, tempo dopo, avrebbe descritto la tesi come un \"capolavoro di chiarezza e concretezza\". Ai tempi per\u00f2, le possibilit\u00e0 di verificare sperimentalmente la sua tesi sembravano remote, ma lo sviluppo del laser permise la prima verifica sperimentale nel 1961 quando la fluorescenza di due fotoni eccitati fu rivelata in un cristallo drogato con europio. Come riconoscimento al suo contributo fondamentale in questo campo, l'unit\u00e0 della sezione d'urto dell'assorbimento a due fotoni \u00e8 denominata Goeppert-Mayer (GM). \u00e8 . I suoi relatori furono tre futuri premi nobel: Max Born, James Franck and Adolf Otto Reinhold Windaus.\nIl 19 gennaio del 1930, Goeppert spos\u00f2 l'americano Joseph Edward Mayer, uno degli assistenti di James Franck. I due si erano conosciuti quando Mayer si era imbarcato con la famiglia Goeppert. La coppia si trasfer\u00ec negli Stati Uniti, dove a Mayer era stato offerta una posizione di professore associato di chimica alla Johns Hopkins University. Ebbero due bambini: Maria Ann e Peter Conrad.\nLe regole severe contro il nepotismo impedirono a Goeppert di essere assunta formalmente alla Johns Hopkins University in cui gi\u00e0 insegnava il marito. Ottenne invece un lavoro come assistente presso il Dipartimento di Fisica lavorando con la corrispondenza dalla Germania. Lo stipendio era molto basso, ma aveva un luogo dove lavorare e accesso ai servizi dell'universit\u00e0. Riusc\u00ec quindi, malgrado la sua posizione non ufficiale, a tenere alcuni corsi e a pubblicare un'importante ricerca sul decadimento beta nel 1935.\nAlla Johns Hopkins c'era in quegli anni scarso interesse per la meccanica quantistica, ma Goeppert lavorava con Karl Herzfeld, collaborando con lui in alcune pubblicazioni. Inoltre nelle estati dal 1931 al 1933 torn\u00f2 periodicamente a Gottinga per lavorare con il suo relatore Born, scrivendo un articolo con lui per il \"Handbuch der Physik.\" I viaggi in Germania terminarono quando, nel 1933, il partito nazista and\u00f2 al potere e molti accademici, compresi Born e Franck, persero il loro lavoro. Goeppert ed Herzfeld si impegnarono in alcune iniziative umanitarie per i rifugiati.\nJoseph Mayer nel 1937 venne licenziato. Mayer attribu\u00ec questo fatto alla sua relazione con la Goeppert che, essendo una donna in un'universit\u00e0 ancora molto sessista e tedesca in una nazione quasi in guerra con la Germania, non era molto ben vista dal preside della facolt\u00e0 di fisica. La coppia di conseguenza si trasfer\u00ec a New York dove Mayer nel 1939 riusc\u00ec ad ottenere un posto alla Columbia, mentre Goeppert si dovette accontentare di un lavoro non stipendiato. Goeppert strinse immediatamente amicizia con Harold Urey ed Enrico Fermi che erano arrivati alla Columbia nello stesso anno. Fermi le chiese di investigare gli elementi transuranici non ancora scoperti. Usando il modello di Thomas-Fermi, Goeppert riusc\u00ec a predire che essi avrebbero dovuto presentare una configurazione elettronica degli elettroni pi\u00f9 esterni simile a quella delle terre rare. Previsione che oggi sappiamo essere corretta.\nQuando fu fondato l'Argonne National Laboratory nel 1946, le fu offerta una posizione Senior Physicist nella divisione di fisica teorica. Il modello a guscio della struttura del nucleo atomico, per cui ottenne il Nobel nel 1963, fu sviluppato durante gli anni di Chicago e Argonne.\nSoltanto nel 1960, Goeppert-Mayer divenne professoressa ordinaria di fisica presso l'Universit\u00e0 della California a San Diego, dove continu\u00f2 la sua attivit\u00e0 di ricerca in fisica nucleare fino alla sua morte (1972)."}
{"id": "2358307", "revid": "22475", "url": "https://it.wikipedia.org/wiki?curid=2358307", "title": "Imperatrice nuda", "text": "Imperatrice nuda \u00e8 un libro del 1976 dello scrittore Hans Ruesch. \u00c8 un saggio critico sulla vivisezione e sulla ricerca scientifica che la impiega.\nContenuti.\nIl libro si qualifica quale requisitoria contro forme di ricerca impostate (secondo l'autore) su un metodo risalente al secolo XVII. L'opinione dell'autore, e dei medici e scienziati che egli cita nel libro, \u00e8 che questo metodo sia non solo disumano ma soprattutto antiscientifico. Quindi, secondo la sua tesi, le prove su animali sono controproducenti perch\u00e9 portano a risultati inattendibili. A sostegno di questa tesi l'autore porta che ricava da quanto dichiarato o edito dagli stessi .\nSecondo Hans Ruesch i motivi che ritardano o impediscono il rinnovamento di questa branca della ricerca sarebbero la difficolt\u00e0 di percorrere \"nuove strade\" da parte di chi sarebbe stato \"indottrinato\" a seguire le \"vecchie\", nonch\u00e9 il presunto giro di interessi pecuniari che ruoterebbe attorno alla sperimentazione animale.\nStoria editoriale.\nSecondo quanto riferito da Ruesch, il libro fu sottoposto nel 1974 alla Mondadori, che ne avrebbe rifiutato la stampa con l'amichevole consiglio di \u201clasciar perdere\u201d.\nL'opera fu edita da Rizzoli nel 1976, per poi essere ritirata dal commercio dopo solo sei mesi. ebbe negli USA nel 1978.\nNel 1977 Garzanti ne pubblic\u00f2 un'edizione economica.\nNel 1989 il libro fu ri-pubblicato da Civis in una nuova edizione, arricchita dall'ancillare \"Piccola storia editoriale\" (sottotitolo \"come si sopprime un libro di successo\"), un pamphlet nel quale l'autore descrive gli ostacoli che a suo avviso avrebbero intralciato la diffusione del libro.\nAccoglienza della critica.\nTra le reazioni positive al libro si annoverano quelle di Flora Antonioni su \"Il Tempo\" del 22 febbraio 1976 (che defin\u00ec \u00able prove raccolte da Hans Ruesch [...] tali e tante da lasciare senza respiro\u00bb), di Giuliano Ferreri su \"L'Europeo\" del 12 marzo 1976 (che ne apprezz\u00f2 il procedere per \u00abcifre, dati, episodi del tutto rigorosi\u00bb) e de \"Il Piccolo di Trieste\" del 19 marzo 1976, che esort\u00f2 a \u00ablottare contro chi abusa del denaro e della salute della gente per far carriera, per guadagnare molto\u00bb.\nDi segno opposto la critica formulata da Alberto Malliani su \"La Stampa\" del 14 febbraio 1976, che defin\u00ec il libro \u00abambiguo, pretestuoso [...] un tripudio di generalizzazioni interpretative, di ottusit\u00e0 biologica e di insufficiente cultura\u00bb."}
{"id": "2358310", "revid": "66934", "url": "https://it.wikipedia.org/wiki?curid=2358310", "title": "Il'ia Frank", "text": ""}
{"id": "2358312", "revid": "110157", "url": "https://it.wikipedia.org/wiki?curid=2358312", "title": "Cupola del Brunelleschi", "text": "La cupola di Brunelleschi \u00e8 la copertura della crociera del Duomo di Firenze; al momento della costruzione era la cupola pi\u00f9 grande del mondo e rimane tuttora la pi\u00f9 grande cupola in muratura mai costruita (il diametro massimo della cupola interna \u00e8 di 45,5 metri, mentre quello dell'esterna \u00e8 di 54,8). Grazie alla fondamentale rilevanza che essa ha rivestito per il successivo sviluppo dell'architettura e della moderna concezione del costruire, essa \u00e8 tutt'oggi considerata da alcuni la pi\u00f9 importante opera architettonica mai edificata in Europa dall'epoca romana.\nLa sua grandezza imped\u00ec il tradizionale metodo costruttivo mediante l'ausilio di c\u00e8ntine, facendo s\u00ec che venissero formulate molte ipotesi sulla tecnica costruttiva impiegata.\nStoria.\nIl problema della sua costruzione affannava da tempo gli operai del Duomo. Non era infatti impresa semplice costruire e individuare dove appoggiare le enormi centine di legno che avrebbero dovuto sostenerla fino alla sua chiusura definitiva con la chiave di volta, n\u00e9 si era certi che una struttura di sostegno in legno avrebbe potuto sostenere il peso della volta o addirittura collassare su s\u00e9 stesso.\nMolto probabilmente il primo architetto della nuova Cattedrale, Arnolfo di Cambio, doveva aver previsto una copertura a cupola del presbiterio, come nelle cattedrali di Siena e di Pisa. Che poi ancora nel Trecento si pensasse ad una Cupola di minori dimensioni sembra provato dal noto affresco di Andrea Bonaiuti in una delle pareti della sala capitolaree Cappellone degli Spagnoli della basilica fiorentina di Santa Maria Novella. L'affresco, datato 1365-1367 circa, mostra sul fondo una chiesa in cui \u00e8 chiaramente riconoscibile una Cattedrale ispirata al progetto di Santa Maria del Fiore, la cui cupola \u00e8 per\u00f2 priva del tamburo ed \u00e8 a tutto sesto (al tempo irrealizzabile in muratura).\nNel 1418 l'Opera del Duomo band\u00ec un concorso pubblico per la costruzione della cupola. In seguito al concorso, che pure ufficialmente non ebbe vincitori, Filippo Brunelleschi e Lorenzo Ghiberti furono nominati capomaestri. Il 7 agosto 1420 ebbe inizio la costruzione della cupola, che fu completata fino al cosiddetto \"serraglio\", alla base della lanterna il 1\u00ba agosto 1436.\nIl grandioso cantiere apr\u00ec i battenti all'indomani della stesura del cosiddetto \"dispositivo\" del 1420, attribuito allo stesso Brunelleschi, in cui si esponeva il modo con il quale si sarebbe dovuto chiudere il tamburo e si precisavano per punti salienti le modalit\u00e0 di costruzione. In sostanza, si trattava di un singolare \"programma dei lavori\" che sintetizzava in poche righe la struttura, la forma e le dimensioni del manufatto, ma pi\u00f9 che esprimere un'intenzionalit\u00e0 programmatica, Brunelleschi enunciava il progetto impartendo disposizioni esecutive. In quei dodici punti da lui elencati non solo era contenuta gi\u00e0 l'opera finita, ma vi erano persino indicate quelle variazioni, incidenti e aggiunte che si sarebbero dovute fare.\nA seguito di alterne vicende e di un clima di rivalit\u00e0, a detta del Vasari, nel 1423 Ghiberti venne estromesso dai lavori, che passarono interamente in mano a Brunelleschi. Il cantiere procedette cos\u00ec senza apprezzabili interruzioni, fino a quando, nell'agosto del 1436, venne infine celebrato ufficialmente, con la solenne benedizione di papa Eugenio IV, il completamento della fabbrica. La consacrazione fu solennizzata dall'esecuzione del mottetto isoritmico di Guillaume Dufay \"Nuper rosarum flores\", con riferimento al nome e allo stemma di Firenze nonch\u00e9 alla dedicazione della basilica a Santa Maria del Fiore.\nTerminata la costruzione della cupola venne indetto un altro concorso pubblico per la lanterna, vinto sempre da Brunelleschi. I lavori iniziarono per\u00f2 solo nel 1446, pochi mesi prima della morte dell'architetto; essi proseguirono allora sotto la direzione dell'amico e seguace Michelozzo di Bartolomeo, per essere infine terminati da Antonio Manetti il 23 aprile 1461.\nForma e struttura.\nA partire da un tamburo ottagonale la Cupola si erge su otto spicchi, le vele, organizzati su due calotte separate da uno spazio vuoto. Lo spazio fra le due calotte misura circa 1,20 metri ed \u00e8 attraverso questo spazio che passa la gradinata che permette di salire alla Lanterna. Una catena lignea formata da 24 travi collegate tra loro da staffe e perni di ferro circonda tutta la costruzione. Sulla sua efficacia si \u00e8 discusso a lungo. Sinteticamente, oggi, possiamo affermare che, in linea di principio, una cupola \u00e8 tanto pi\u00f9 stabile quanto pi\u00f9 \u00e8 saldo il suo tamburo e la sua base d'imposta: dunque un sistema di cerchiatura efficace \u00e8 utile alla stabilit\u00e0. Questo anello, infatti, serve per \u201cstringere\u201d la costruzione alla base, in modo da contrastare le pericolose forze dirette verso l'esterno. Per quanto riguarda invece l'impiego di catene lignee o di pietra si resta dubbiosi, se non altro per l'elasticit\u00e0 del legno e per l'incapacit\u00e0 della pietra di lavorare a trazione. Fra gli elementi che compongono la Cupola esistono proporzioni auree com'era in uso a quel tempo. La sensazione che si ha, infatti, osservando questo capolavoro, \u00e8 di sostanziale equilibrio e armonia nelle sue parti. La sua base d'imposta si trova a circa 55 metri dal suolo, la lanterna \u00e8 alta 21 metri, il tamburo misura 13 metri e l'altezza della Cupola \u00e8, in media, 34 metri. L'elevazione totale dell'intera struttura, compresa la palla dorata e la croce che la sormontano, \u00e8 di metri 116,50. Va ricordato, tuttavia, che le misure reali della Cupola vanno calcolate in braccia fiorentine e non secondo il sistema metrico decimale, pertanto ogni suggestiva elucubrazione riferita all'appartenenza dei numeri 13, 21, 34, 55 alla famosa successione di Fibonacci \u00e8 del tutto erronea e priva di senso. Quando la Cupola fu consacrata nel 1436, un famoso musicista fiammingo, Guillaume Dufay, compose per l'occasione il mottetto \"Nuper rosarum flores\", composizione che riproduceva in musica i rapporti della costruzione.\nAnche il contorno apparente della Cupola rispetta regole ben precise: il profilo angolare esterno \u00e8 un sesto di quarto acuto, mentre quello interno \u00e8 un sesto di quinto acuto. Ciascuna diagonale dell'ottagono esterno, che misura circa 54 metri, \u00e8 stata suddivisa in quattro parti uguali: da qui la definizione di \"quarto acuto\". Il profilo della Cupola, in ogni caso, assume una forma d'estrema importanza per la sua stabilit\u00e0: infatti, si avvicina molto a quella di una catenaria rovesciata. Questo nome deriva dal fatto che la sua forma \u00e8 quella che assume una catena appesa, tenendo fermi i suoi due estremi. Come avrebbe dimostrato Bernoulli solo alla fine del seicento, tale forma \u00e8 la pi\u00f9 adatta per sostenere una cupola che si regge col proprio peso. Arrivati alla sommit\u00e0 troviamo la Lanterna, completata con l'intervento di pi\u00f9 artisti dopo la morte del Brunelleschi sopraggiunta nel 1446. Per realizzarla, furono utilizzate macchine che l'architetto stesso aveva progettato. Queste macchine, necessarie per sollevare i materiali durante la costruzione della Cupola, e che da sole segnano un formidabile progresso nella scienza delle costruzioni sono generalmente viste da quasi tutti gli autori che si occupano della costruzione, da Vasari a Ross King (vedi bibliografia) come una applicazione delle tecniche elaborate da Brunelleschi per i suoi celebri orologi, dei quali a quanto pare resta un solo esemplare superstite, quello della torre del palagio di Scarperia. Anche la Lanterna ha una funzione molto importante per la statica globale. I costoloni, infatti, convergono verso il serraglio, la base della Lanterna, il cui diametro \u00e8 circa 6 metri. Le forze che agiscono sulla Cupola sono tali che gli stessi costoloni tendono a piegarsi verso l'interno per effetto dei carichi e del peso proprio. La Lanterna, con il suo enorme peso (circa 750 tonnellate) ha la funzione di contrastare queste forze pericolose incuneandosi nella struttura e annullando le spinte che si generano alla sua base. Nel 1472, il Verrocchio costru\u00ec la palla di bronzo che fu posta sulla sua cima usata per stabilizzare l'anello di congiunzione della cupola. Anche per questo furono necessarie le macchine di Brunelleschi. Fra i ragazzi di bottega che aiutarono il Verrocchio in questa difficile operazione c'era un giovane da Vinci, Leonardo. Il 5 aprile 1492 la palla venne colpita da un fulmine ma non cadde. Il 27 gennaio 1601 intorno alle 5 di mattina, a causa di un fulmine, la palla cadde, danneggiando in pi\u00f9 punti la cupola (venne riposizionata il 21 ottobre 1602; dietro la piazza sotto la cupola un disco di marmo ancora testimonia il punto esatto in cui la sfera originaria si schiant\u00f2 al suolo).\nLa costruzione.\nIl problema della cupola e le centine.\nIl tamburo, di forma ottagonale imperfetta, su cui avrebbe dovuto poggiare la cupola misurava circa 45 metri di ampiezza sulla diagonale maggiore e si trovava a 54 metri di altezza. Queste dimensioni erano notevolmente maggiori di quelle previste all'inizio. Le ragioni di questo aumento, che portava le dimensioni dell'edificio a superare quelle della cupola del Pantheon, fino allora la pi\u00f9 grande cupola del mondo tanto che la leggenda la considerava opera del demonio, vanno ricercate non tanto nella volont\u00e0 di primato, quanto nella necessit\u00e0 di rinforzare al massimo il tamburo della cupola. Il tamburo infatti era stato rialzato rispetto al modello originale mediante un piano in cui si aprono otto grandi occhi, che favorivano l'illuminazione del triconco absidale della Cattedrale. Con questo espediente si rialzava anche il piano di imposta della cupola al di sopra di tutte le volte fino allora costruite. Le altissime volte della cattedrale di Beauvais in Francia, che per la loro arditezza crollarono poco dopo la loro costruzione, raggiungevano infatti \"solo\" i 48 metri di altezza. Ma il tamburo di forma ottagonale irregolare creava anche il principale ostacolo all'erezione della cupola. Brunelleschi calcol\u00f2 con precisione ogni dettaglio, dall'inclinazione delle pareti alla disposizione dei mattoni a spina di pesce. In questo modo la cupola era in grado di sorreggersi da sola, senza poggiare sulle tradizionali impalcature di legno solfureo.\nUna cupola che non \u00e8 una cupola.\nUna cupola emisferica (o parabolica, o ellissoidale, come nel duomo di Pisa) \u00e8 una figura o luogo di punti individuata come un arco \"ruotato\" attorno al proprio asse. Si parla in questo caso di \"cupola di rotazione\". Costruire una cupola di rotazione \u00e8 teoricamente sempre possibile, in quanto la cupola \u00e8 costituita da infiniti archi, ciascuno dei quali una volta completato si regger\u00e0 da solo. Cominciando a costruire la cupola dai bordi si realizzeranno piccoli archi in grado di reggersi da soli che a loro volta potranno sostenere archi pi\u00f9 ampi addossati ai precedenti, che una volta completi saranno autoreggenti.\nLa preoccupazione dei capomastri che si succedettero nei cantieri del Duomo era motivata dal fatto che il progetto prevedeva una cupola ottagonale a facce piane, che non \u00e8 un solido di rotazione. La cupola del Duomo di Firenze \"non \u00e8 una cupola\" ma una volta ottagonale, descrivibile come l'intersezione a 45\u00b0 di due volte a pianta quadrata (molto simili, in effetti, alle volte della navata della stessa Cattedrale). A differenza di una cupola di rotazione, una volta non \u00e8 autoportante. L'impiego di centine, cio\u00e8 di impalcature lignee cui affidare il sostegno delle murature in costruzione fino alla presa delle malte, era in questo caso indispensabile. Fra l'altro in Italia non era possibile ottenere le gigantesche travi disponibili invece in Nord Europa. Ma anche le immense travi usate per le cattedrali di Francia e Inghilterra non sarebbero bastate a sostenere volte come quelle che si dovevano costruire.\nIl concetto della cupola.\nFilippo Brunelleschi era famoso a Firenze, oltre che come artista poliedrico, come possessore di un caratteraccio e di un senso dell'umorismo un po' perverso; una sua burla, giocata ai danni di un povero ebanista di nome Grasso, fu celebre nel mondo delle brigate della societ\u00e0 fiorentina: mediante una serie di testimonianze sapientemente orchestrate, Filippo fece credere al poveraccio di essere diventato un'altra persona, uno scapestrato perennemente in cattive acque di nome Matteo. Il successo della burla fu tale che il Grasso fin\u00ec col fuggire dalla citt\u00e0, e la storia della burla feroce, col titolo di \"Novella del Grasso legnaiuolo\" fu un vero e proprio successo editoriale, giungendo fino a noi in numerose versioni.\nBrunelleschi, pare suggerire la favola, era maestro nel far credere una cosa per un'altra; non per niente Brunelleschi \u00e8 il padre della prospettiva, che \u00e8 una rappresentazione illusionistica di una realt\u00e0 tridimensionale con mezzi bidimensionali. Orbene, Filippo con la sua cupola sembra abbia giocato a noi una burla di questo genere, ancora pi\u00f9 straordinaria dell'altra; dopo anni di dibattiti su quale fosse il \"magico artificio\" che aveva permesso il risultato che \u00e8 davanti a tutti, non si era andati avanti di un passo. La cupola ottagonale a facce piane, da costruirsi senza centine e con le malte a lenta presa dell'epoca \"non poteva reggersi\". L'uso dell'orditura a \"spina di pesce\" dei mattoni, visibile a tutti nei corridoi dell'intercapedine fra le due cupole, era indicata generalmente come una componente del \"segreto\" ma senza che se ne comprendesse la reale funzione.\nUna delle spiegazioni pi\u00f9 generalmente accettate \u00e8 quella espressa separatamente dal professor Salvatore Di Pasquale (gi\u00e0 preside della Facolt\u00e0 di Architettura di Firenze) e dal professor Mainstone. Questi e altri studiosi furono aiutati dalla scoperta, durante la rimozione delle tegole da uno dei settori della cupola per lavori di restauro, che i letti di posa dei mattoni non erano affatto orizzontali, ma seguivano una curva aperta verso l'alto, detta \"a corda blanda\". Questo fatto, mai notato prima, indusse a esaminare la disposizione dei mattoni, che negli studi precedenti era sempre data per scontata, con oscuri e generici riferimenti alle tecniche murarie romane, o addirittura arabe. Si pot\u00e9 quindi osservare come le facce dei mattoni non siano parallele, ma sistemate lungo rette originate da un punto situato al centro dell'ottagono di base della cupola. La conclusione era sconcertante; i mattoni erano sistemati come se fossero stati disposti per costruire una cupola di rotazione. Per semplificare quanto pi\u00f9 possibile, era come se la cupola a facce piane fosse stata costruita tagliando via parti di muratura costruite come una cupola classica; perch\u00e9 la struttura fosse autoreggente era quindi sufficiente che nello spessore delle murature fosse possibile inscrivere una cupola di rotazione di spessore adeguato alle necessit\u00e0 statiche.\nNon potendo, per\u00f2, costruire la cupola di uno spessore cos\u00ec grande da contenerne una di rotazione, il Brunelleschi introdusse la doppia calotta e i costoloni intermedi attraverso i quali la forma circolare della cupola di rotazione poteva passare dalla calotta interna (dove raggiunge l'intradosso negli angoli dell'ottagono) a quella esterna (dove raggiunge l'estradosso nei punti mediani dei lati).\nI mattoni a spina pesce servivano quindi per misurare la costruzione della cupola di rotazione, quest'ultima aveva lo scopo di sorreggere la struttura durante la costruzione fino a quando non fosse stata chiusa in chiave evitando cos\u00ec l'utilizzo di immense centine. Filippo grazie allo studio delle cupole Romane, della geometria ma soprattutto grazie a una progettazione minuziosa durata anni, riusc\u00ec a costruire senza ausilio di centine la cupola ottagonale che rimane a tutt'oggi la pi\u00f9 grande struttura in muratura mai costruita.\nUna teoria che si discosta da quella degli altri studiosi \u00e8 quella formulata e pubblicata dal prof. Massimo Ricci. Secondo questa teoria la tecnologia della cupola non risponderebbe affatto, nemmeno nelle strutture interne, a una cupola di rotazione: i mattoni compresi fra due filari a \"spinapesce\" consecutivi, non sarebbero apparecchiati secondo \"corsi circolari\", ma \"paralleli\" alle superfici delle vele. Brunelleschi, attraverso la creazione dei filari a spinapesce ha realizzato dei piani di posa dei mattoni che formano una serie di \"piattabande pseudo-orizzontali\" che conferiscono alla struttura della Cupola l'autoportanza\" in corso d'opera.\nIn questa ricostruzione, la struttura della cupola \u00e8 concepita infatti come una successione di piattabande radiali orizzontali, che ne hanno permessa la costruzione \"senza armature di sostegno\" . Recenti verifiche su questa ipotesi costruttiva, fatte nell'intradosso delle calotte, attestano che la struttura della cupola fu sviluppata in senso radiale-verticale e non orizzontale, come l'ipotesi \"di rotazione\" richiederebbe.\nL'utilizzo di un sistema radiale orizzontale \u00e8 limitato all'assetto dei mattoni a \"spinapesce\"; Brunelleschi avrebbe fatto uso di una \"curva pseudocircolare\" posta sull'impalcato d'imposta della cupola e di un centro sulla verticale del monumento, materializzato mediante corde incrociate piombate sulle diagonali di base e fissate negli angoli relativi.\nIn questo modo fu possibile tracciare gli angoli della cupola utilizzando piccole centine mobili, e allo stesso tempo (con la curva pseudo circolare a cui viene riferita una cordicella mobile fissata da un lato su questa e passante per il centro sulla verticale) offrire ai muratori un riferimento in ogni punto della costruzione per porre in opera i mattoni. Questo sarebbe, secondo Ricci, l'effettivo ruolo dei mattoni a \"spinapesce\", il che spiegherebbe la muratura a \"corda blanda\" vista da Di Pasquale nella famosa foto della vela della Cupola senza le tegole. Questa teoria \u00e8 stata messa in pratica nel modello parziale in muratura (scala 1:5) eretto sotto la direzione del prof. Massimo Ricci nel parco dell'Anconella a Firenze, dove sono state utilizzate le tecnologie di costruzione e il metodo costruttivo suddetto.\nL'esperimento ha anche permesso di precisare gli aspetti pi\u00f9 raffinati della tecnologia della cupola, come ad esempio la tessitura strutturale degli arconi angolari, il ruolo della spinapesce e la possibilit\u00e0 da parte di Brunelleschi di controllarne l'andamento via via che la costruzione si sviluppava in elevazione. L'importante ruolo della muratura a \"spinapesce\" aveva stupito, e convinto, anche l'architetto Giovanni Michelucci nel corso di una sua visita al modello nel 1989.\nTuttavia tale modello in scala non costituisce una prova della teoria dal punto di vista strutturale per il fatto che i carichi prodotti dalle strutture crescono seguendo la progressione cubica del volume. In tal senso la resistenza dei materiali e l'influenza delle forze di attrito non sono scalabili e la teoria della piattabanda pseudo-orizzontale rimane da verificare e non completamente accettata dalla restante parte della comunit\u00e0 scientifica.\nLe possibili ispirazioni di Brunelleschi.\nNel lungo dibattito sulle possibili fonti d'ispirazione del Brunelleschi nella costruzione della cupola sono state avanzate diverse ipotesi, fatta salva l'assoluta novit\u00e0 della tecnica finale utilizzata:\nIn realt\u00e0 Brunelleschi non aveva alcun riferimento tecnologico per risolvere il problema di costruire una cupola a spicchi (cio\u00e8 una volta a botte sestiacuta a pianta ottagonale); egli dovette letteralmente inventare il procedimento costruttivo in tutta la sua meccanica. Tutte le altre cupole che si \u00e8 cercato di proporre come modelli del Brunelleschi o erano cupole di rotazione (autoportanti) o centinabili e armabili, mentre quella di Santa Maria del Fiore non permetteva questi espedienti e quindi la sua costruzione fu un assoluto unicum nella storia dell'architettura.\n\u00c8 indubbio che Brunelleschi avesse ben presente la geometria e la tecnica costruttiva della copertura del Battistero di San Giovanni, costruita su una calotta con profilo a sesto acuto da una pianta ottagonale. Ma essa non \u00e8 voltata a spinapesce.\nPer quanto concerne la seconda fonte di ispirazione, ci spinge a Roma la notizia del pi\u00f9 importante biografo dell'architetto, Antonio di Tuccio Manetti nella cui opera si legge che il Brunelleschi vi avrebbe trascorso anni di studio, richiamato forse dai ritrovamenti di oggetti e sculture propri di quegli anni. Agli inizi del Quattrocento la citt\u00e0 eterna era uno sterminato campo archeologico. \u00c8 qui che respir\u00f2 le suggestioni dell'architettura classica ed ebbe conferma delle teorie di Vitruvio, secondo le quali tutta l'architettura \u00e8 governata da un modulo e da una griglia geometrica. Ma la cupola pi\u00f9 famosa della romanit\u00e0, quella del Pantheon, \u00e8 una cupola di rotazione realizzata in calcestruzzo con casseforme. La tecnica di realizzazione non era riproducibile e anzi doveva essere del tutto incomprensibile nell'Italia del Primo Rinascimento, che aveva perso memoria delle tecniche romane del calcestruzzo.\nDallo studio dell'esterno, Brunelleschi si sarebbe al massimo potuto accorgere che la forma gradonata si innalzava da una forma circolare e, quindi, che le cupole romane generalmente contengono sempre un anello circolare completo ad ogni livello nel loro spessore. Forse Brunelleschi ha apprezzato la cupola della Domus Aurea, innalzata su un padiglione ottagonale limitatamente alla parte bassa e costruita con una sorta di calcestruzzo fresco, richiedente centinature durante la presa.\nL'ipotesi del viaggio romano di Brunelleschi \u00e8 generalmente accettata da tutta la critica, ma recentemente \u00e8 stato fatto notare che, una volta che si rinunci (com'\u00e8 necessario) alla derivazione della cupola del duomo da quella del Pantheon, nulla nell'opera del grande architetto deve per forza essere ricondotto ad elementi architettonici che erano visibili solo a Roma. Il viaggio a Roma \u00e8 quindi possibile, ma non indispensabile per la comprensione della formazione dei canoni architettonici brunelleschiani.\nPer la fonte persiana, qualcuno vuole ipotizzare che l'architetto sia venuto a conoscenza delle tecniche costruttive dei mausolei orientali, dati gli intensi scambi commerciali col Medio Oriente. La doppia cupola girata senza centine del mausoleo di Soltaniyeh, in Iran, costruito fra il 1302 e il 1312, o l'apparecchio murario a spinapesce degli antichi edifici selgiuchidi (X secolo) o le pi\u00f9 tarde moschee di Isfahan e Ardistan sono paragonabili al linguaggio strutturale e alla tecnica del Brunelleschi, pur differendone sostanzialmente nei materiali, nell'apparecchio murario e nelle dimensioni.\nAffreschi.\nPur costruita con tecniche rivoluzionarie la cupola era pur sempre nata su diretta ispirazione della cupola del Battistero, cui doveva il grande sviluppo, e la forma ottagonale. In origine era previsto un altro elemento di richiamo alla veneranda cupola romanica; infatti la decorazione interna era prevista a mosaico. Brunelleschi realizz\u00f2 numerosi affacci a cui i decoratori avrebbero potuto ricorrere per avventurarsi nel pauroso vuoto per lavorare.\nMa la tecnica del mosaico era ormai pochissimo praticata, e considerata estremamente costosa. Oltretutto il mosaico destava preoccupazioni per il grande peso che la preparazione necessaria per affondarvi le tessere avrebbe aggiunto alla cupola; questa preoccupazione non sembra molto importante oggi, conoscendo il peso immane della cupola (circa 25000 tonnellate) e la sua resistenza, ma all'epoca fu considerata una ragione non secondaria per abbandonare il progetto in favore di una decorazione ad affresco.\nI lavori cominciarono solo nel 1572, in pieno manierismo e ben un secolo dopo la conclusione dei lavori di muratura. Il granduca Cosimo I de' Medici scelse il tema del \"Giudizio Universale\" per affrescare l'enorme calotta, e affid\u00f2 il compito a Giorgio Vasari, affiancato da don Vincenzo Borghini per la scelta del tema iconografico. Alla morte del Vasari per\u00f2 solo il primo giro delle fasce concentriche previste era compiuto, quello pi\u00f9 piccolo, attorno all'oculo ottagonale alla sommit\u00e0, coperto dalla Lanterna. Gli successe Federico Zuccari, che in pochi anni e, a suo dire, quasi senza aiuti, port\u00f2 a termine a tempera l'immenso ciclo figurativo, uno dei pi\u00f9 grandi del mondo per superficie, e uno dei capolavori del manierismo; il pittore stesso, nel suo testamento, ricordava non senza orgoglio di avere concepito e portato a termine l'opera, di cui menziona soprattutto il grande Lucifero, alto ben 13 braccia fiorentine (circa 8 metri e mezzo). Si avvalse naturalmente di molti aiutanti, tra cui un giovane Domenico Cresti.\nI contenuti del ciclo erano quelli emersi dal Concilio di Trento, che aveva revisionato la dottrina cattolica medievale ordinandola in una sistemazione chiara. La cupola \u00e8 cos\u00ec divisa in sei registri e 8 spicchi. Ogni spicchio comprende dall'alto verso il basso a partire dalla finta lanterna centrale circondata dai 24 vegliardi dell'Apocalisse (tre in ogni spicchio), quattro scene: \nSullo spicchio est, quello di fronte alla navata centrale, i quattro registri diventano tre per far posto al grande Cristo in Gloria fra la Madonna e san Giovanni Battista, sopra alle tre Virt\u00f9 Teologali (\"Fede, Speranza e Carit\u00e0\") seguite in basso da figure allegoriche del Tempo (personaggio con la clessidra, e due bambini che rappresentano la natura e le stagioni) e della Chiesa trionfante. Tra gli Eletti il pittore raffigur\u00f2 una viva galleria di personaggi contemporanei: i committenti medicei, l'imperatore, il re di Francia, Vasari, Borghini, Giambologna e altri artisti, e perfino se stesso e molti suoi parenti e amici e mette anche la sua firma con la data.\nIl ciclo fu concluso nel 1579.\nLa \"gabbia per grilli\".\nTerminata la costruzione della cupola, restava da decorare la parte superiore esterna del tamburo ottagonale.\nIl tema, sotto il profilo dimensionale, era gi\u00e0 stato accennato da Brunelleschi nel modello ligneo a lui attribuito (conservato presso il Museo dell'Opera del Duomo). A questo fece seguito il modello realizzato da Antonio Maria Ciaccheri tra il 1452 e il 1460, che recepisce, probabilmente, alcune indicazioni dello stesso Brunelleschi; sempre alla fase quattrocentesca risale quello attribuito a Giuliano da Maiano.\nLa questione rimase tuttavia irrisolta fino all'inizio del Cinquecento, quando fu indetto un concorso per il completamento del tamburo. Al concorso presero parte diversi architetti, ognuno con propri modelli lignei: Andrea Sansovino (che prevedeva un coronamento con ballatoio schermato da colonne ioniche), Giuliano e Antonio da Sangallo (in cui il ballatoio \u00e8 assente), Il Cronaca assieme a Giuliano da Sangallo e a Baccio d'Agnolo, nonch\u00e9 Michelangelo Buonarroti.\nIn particolare, nell'estate 1507 Michelangelo fu incaricato dagli Operai di Santa Maria del Fiore di presentare, entro la fine del mese di agosto, un disegno o un modello per il concorso del tamburo. Secondo Giuseppe Marchini, Michelangelo avrebbe inviato alcuni disegni a un legnaiolo di Firenze per la costruzione del modello, che lo stesso studioso ha riconosciuto nel modello identificato con il numero 143 nella serie conservata presso il Museo dell'Opera del Duomo. Esso presenta un'impostazione sostanzialmente filologica, tesa a mantenere una certa continuit\u00e0 con la preesistenza, mediante l'inserimento di una serie di specchiature rettangolari in marmo verde di Prato allineate ai capitelli delle paraste angolari; era prevista un'alta trabeazione, chiusa da un cornicione dalle forme analoghe a quello di Palazzo Strozzi. Tuttavia questo modello non fu accolto dalla commissione giudicatrice.\nNel 1512 fu presa la decisione di far partire i lavori per il completamento del tamburo secondo il progetto approntato da Baccio d'Agnolo insieme al Cronaca e a Giuliano da Sangallo.\nLo stesso Baccio d'Agnolo, allora capomastro dell'Opera di Santa Maria del Fiore, fu incaricato di seguire il cantiere; il progetto prevedeva l'inserimento di un massiccio ballatoio sorretto da colonne in marmo bianco alla sommit\u00e0 del tamburo, con nove arcate per lato (poi portate a undici in fase di costruzione).\nTuttavia i lavori furono interrotti nel 1515, con il ballatoio ultimato solo sul lato della cupola rivolto verso via del Proconsolo, sia per lo scarso favore ottenuto, sia a causa dell'opposizione di Michelangelo.\nE qui l'aneddoto. Baccio decise di fermarsi e di chiedere un parere al popolo di Firenze. Soggiornava in citt\u00e0 Michelangelo Buonarroti, il quale fu naturalmente chiamato in causa. Guardando l'opera, dopo un po' pare abbia esclamato: \"Mi pare una gabbia per grilli!\" Baccio d'Agnolo, artista sensibilissimo, si sent\u00ec offeso e lasci\u00f2 il tamburo incompiuto, proprio come lo vediamo noi oggi (resta solamente il lato di via del Proconsolo). \nIntorno al 1516 Michelangelo esegu\u00ec comunque alcuni disegni per il completamento del tamburo (conservati presso Casa Buonarroti) e fece costruire, probabilmente, un nuovo modello ligneo, identificato, seppur con ampie riserve, col numero 144 nell'inventario del Museo dell'Opera di Santa Maria del Fiore. Ancora una volta si registra l'abolizione del ballatoio, a favore di un maggiore risalto degli elementi portanti; in particolare un disegno mostra l'inserimento di alte colonne binate libere in corrispondenza degli angoli dell'ottagono, sormontate da una serie di cornici fortemente aggettanti (uno schema che sar\u00e0 successivamente elaborato anche per la cupola della basilica di San Pietro in Vaticano). Le idee di Michelangelo rimasero su carta e il tamburo fu lasciato incompleto su sette degli otto lati."}
{"id": "2358316", "revid": "102547249", "url": "https://it.wikipedia.org/wiki?curid=2358316", "title": "MTV Movie Awards 2009", "text": "La 18\u00aa edizione degli MTV Movie Awards si \u00e8 svolta 31 maggio 2009 al Gibson Amphitheatre di Universal City, California, ed \u00e8 stata presentata da Andy Samberg.\nLe nomination sono state comunicate il 4 maggio 2009.\nPerformance musicali.\nNel corso dello spettacolo si sono esibiti:\nVincitori e candidati.\nI vincitori sono indicati in grassetto."}
{"id": "2358318", "revid": "267099", "url": "https://it.wikipedia.org/wiki?curid=2358318", "title": "PzH 2000 (semovente)", "text": ""}
{"id": "2358319", "revid": "2043462", "url": "https://it.wikipedia.org/wiki?curid=2358319", "title": "Ordine militare di Guglielmo", "text": "L'ordine militare di Guglielmo (\"Militaire Willems-Orde\") \u00e8 la pi\u00f9 antica e la pi\u00f9 alta tra le onorificenze del Regno d'Olanda. Il motto dell'ordine \u00e8 \"Voor Moed, Beleid en Trouw\" (Per coraggio, capacit\u00e0 di comando e lealt\u00e0).\nStoria.\nLa decorazione venne fondata il 30 aprile 1815 dal re Guglielmo I e veniva concessa a quanti si fossero distinti per atti straordinari di coraggio o sul campo di battaglia o come decorazione meritevole per i pi\u00f9 alti ufficiali militari. Comparabile alla legion d'onore francese, venne per\u00f2 concessa pi\u00f9 di rado e si distingue per essere il primo ordine al mondo concesso senza distinzioni di rango o nobilt\u00e0 e non solo ai militari olandesi, ma anche a quelli stranieri.\nI primi conferimenti dell'ordine avvennero proprio nel 1815 per quanti avessero combattuto contro Napoleone nella battaglia di Waterloo. Le prime gran croci vennero concesse dal re Guglielmo al duca di Wellington, al generale Bl\u00fccher, al conte von B\u00fclow-Dennewitz ed al conte von Gneisenau.\nDurante il XIX secolo venne concesso per i militare distintisi nella Rivoluzione belga e per quanti avessero valorosamente servito negli scontri delle Indie Orientali Olandesi e soprattutto nella guerra di Aceh. Sino al 1940, 5.874 persone erano state insignite dell'ordine militare di Guglielmo. Nel 1940, esso vene concesso per quanti si fossero valorosamente distinti nel respingere l'attacco nazista del 10 maggio sferrato all'Olanda. Tra il 1944 ed il 1945, con la liberazione del paese dall'occupazione tedesca, la decorazione venne concessa anche ai liberatori.\nGradi.\nCon l'ultima revisione del 1945, vennero costituite le seguenti classi dell'ordine militare di Guglielmo.\nLa gran croce venne concessa per la difesa dello stato dei Paesi Bassi anche a capi di Stato stranieri come il presidente statunitense Franklin Delano Roosevelt, il re Giorgio VI d'Inghilterra.\nPrivilegi riservati ai membri.\nI decorati dell'ordine hanno i seguenti privilegi:"}
{"id": "2358320", "revid": "124123", "url": "https://it.wikipedia.org/wiki?curid=2358320", "title": "Nagasawa Rosetsu", "text": " \nAssieme a Soga Sh\u014dhaku e It\u014d Jakuch\u016b fa parte del movimento artistico dei \"Tre Eccentrici\", pittori sperimentatori di un'arte contestatrice che non aveva alcun precedente nella storia della pittura giapponese. &lt;br&gt;\nLa sua \u00e8 una figura circondata in larga parte da un alone di mistero, e diverse dicerie furono pronunciate sul suo conto. Persino la sua morte (prematura, in quanto avvenuta ai suoi quarantacinque anni d'et\u00e0) fu causa di dibattito: a detta di alcuni si tratt\u00f2 dell'opera di un rivale geloso, a detta d'altri di suicidio. "}
{"id": "2358324", "revid": "1577172", "url": "https://it.wikipedia.org/wiki?curid=2358324", "title": "Coalizione Democratica Unitaria", "text": "La Coalizione Democratica Unitaria (, ufficialmente abbreviata PCP-PEV) \u00e8 una federazione di partiti politici di sinistra attiva in Portogallo. Essa riunisce:\nLa federazione \u00e8 sorta nel 1987 dopo lo scioglimento dell'Alleanza del Popolo Unito, di cui facevano parte lo stesso Partito Comunista e il Movimento Democratico Portoghese.\nIn seguito alle elezioni legislative del 2009 dispone di 14 deputati (12 comunisti, 2 verdi) all'Assemblea della Repubblica.\nGode di un buon sostegno elettorale nell'Alentejo."}
{"id": "2358326", "revid": "113764383", "url": "https://it.wikipedia.org/wiki?curid=2358326", "title": "Legatura di Berengario", "text": "La Legatura del Sacramentario \u00e8 un pregovole tipo di legatura, databile alla fine del IX-inizio X secolo, custodita nel Museo Serpero di Monza.\nDescrizione.\nDonata alla Basilica della citt\u00e0 da Berengario I, la legatura che avvolgeva il testo liturgico \u00e8 composta a due \"copertine\" di avorio traforato e incorniciate da una bordatura d'argento, con una lavorazione che per il suo stile \u00e8 ricollegabile a quello del medievale monastero di San Gallo."}
{"id": "2358327", "revid": "938", "url": "https://it.wikipedia.org/wiki?curid=2358327", "title": "Partido comunista portugu\u00eas", "text": ""}
{"id": "2358329", "revid": "71433", "url": "https://it.wikipedia.org/wiki?curid=2358329", "title": "Occhio per occhio", "text": ""}
{"id": "2358335", "revid": "729019", "url": "https://it.wikipedia.org/wiki?curid=2358335", "title": "Maculatura", "text": "La maculatura \u00e8 un sintomo che si riscontra nelle piante da fiore, ornamentali e forestali dovuto ad un'alterazione del colore. Sono colpiti in genere frutti o foglie. La maculatura si manifesta con l'assunzione di una colorazione verde-pallido, bruna, viola, rossa, gialla nelle aree di tessuto colpite dall'agente causale della malattia (patogeno).\nLe maculature possono essere provocate da:\nTra le maculature provocate da funghi si pu\u00f2 ricordare la maculatura bruna del pero, provocata dal fungo \"Stemphylium vesicarium\". "}
{"id": "2358337", "revid": "227910", "url": "https://it.wikipedia.org/wiki?curid=2358337", "title": "Calice di Gian Galeazzo Visconti", "text": "Il calice di Gian Galeazzo Visconti \u00e8 un calice cerimoniale conservato presso il Museo Serpero del Duomo di Monza.\nStoria.\nEseguito nel 1396 poco dopo l'ottenimento del titolo ducale da parte di Gian Galeazzo Visconti, il calice \u00e8 considerato uno dei capolavori dell'oreficeria lombarda.\nComposizione.\nComposto di ottanta pezzi l'opera, lavorata in argento dorato e smalti, riprende alcuni motivi architettonici del Duomo di Milano. Esso \u00e8 alto 31 cm, con una base ad imitazione di una rosa della larghezza di 23 cm e con una coppa profonda 13 cm per la larghezza di 15 cm.\nIl calice, decorato in stile gotico, presenta delle immagini con le \"imprese\" dei Visconti smaltate: d'argento alla vipera d'azzurro divorante un fanciullo di rosso, d'azzurro seminato ai gigli di Francia, di rosso alla colomba beccata d'argento tenente nello stesso una banderuola del medesimo metallo con il motto \"A BON DROIT\", di rosso al sole dorato raggiante, d'oro a tre aquile di nero e d'oro all'aquila nera. A met\u00e0 del calice \u00e8 presente una decorazione a baldacchino gotico all'interno della quale sono presenti le figure di San Paolo con la spada, San Matteo, San Bartolomeo, San Mattia, San Pietro e San Giacomo. Sul fusto sono presenti sei formelle con personaggi come San Gervasio, San Protaso, Sant'Agostino, Sant'Ambrogio, San Gregorio, San Girolamo."}
{"id": "2358339", "revid": "461603", "url": "https://it.wikipedia.org/wiki?curid=2358339", "title": "Olympiakos Football Club", "text": ""}
{"id": "2358350", "revid": "339392", "url": "https://it.wikipedia.org/wiki?curid=2358350", "title": "Sant'Anna, la Vergine e il Bambino con l'agnello", "text": ""}
{"id": "2358353", "revid": "767487", "url": "https://it.wikipedia.org/wiki?curid=2358353", "title": "Minalin", "text": "Minalin \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nMinalin \u00e8 formata da 15 baranggay:"}
{"id": "2358356", "revid": "298055", "url": "https://it.wikipedia.org/wiki?curid=2358356", "title": "Angela Poggi", "text": ""}
{"id": "2358360", "revid": "599013", "url": "https://it.wikipedia.org/wiki?curid=2358360", "title": "Porac", "text": ""}
{"id": "2358364", "revid": "1543377", "url": "https://it.wikipedia.org/wiki?curid=2358364", "title": "Sherman Brothers", "text": "The Sherman Brothers sono stati un celebre duo di compositori statunitensi di colonne sonore cinematografiche e di musical, composto dai fratelli Robert B. Sherman (New York, 19 dicembre 1925 \u2013 Londra, 5 marzo 2012) e Richard M. Sherman (New York, 12 giugno 1928).\nStoria.\nLa fama come compositori \u00e8 sicuramente dovuta ai diversi film Disney (d'animazione e non) di cui hanno composto la colonna sonora. Sono i compositori Disney pi\u00f9 famosi insieme a Alan Menken.\nSono stati molto attivi negli anni '60 e '70, componendo colonne sonore per film come \"Mary Poppins\", \"Il libro della giungla\", \"Gli Aristogatti\", \"Pomi d'ottone e manici di scopa\" e molti altri. Hanno composto anche It's a small world (after all), colonna sonora dell'omonima attrazione nei parchi a tema Disney, motivetto conosciuto in tutto il mondo grazie anche all'assenza di copyright.\nNonostante negli ultimi anni non fossero pi\u00f9 attivi, il duo ha cessato ufficialmente di esistere nel 2012, a causa della morte di Robert.\nNel 2018, 6 anni dopo la morte di Robert, Richard torna a comporre delle canzoni per un film Disney, ovvero \"Ritorno al Bosco dei 100 Acri\".\nPremi.\nHanno vinto 2 Oscar nel 1965 per la miglior colonna sonora originale e la miglior canzone \"(Chim Chim Cher-ee)\" per \"Mary Poppins\"\nHanno ricevuto altre sette candidature tra il 1972 ed il 1979 agli Oscar in diverse categorie (miglior canzone originale e miglior adattamento di canzone non originale).\nHanno vinto due Grammy Awards nel 1965 (miglior colonna sonora di un film o show televisivo per \"Mary Poppins\" e miglior registrazione per bambini).\nUn altro Grammy lo hanno vinto nel 1975 nella categoria \"miglior registrazione per bambini\" (\"Winnie the Pooh and Tigger Too\"). Hanno ricevuto altre sei candidature ai Grammy.\nTra gli altri riconoscimenti, sono stati inseriti nella Hollywood Walk of Fame nel 1976."}
{"id": "2358365", "revid": "109829925", "url": "https://it.wikipedia.org/wiki?curid=2358365", "title": "Paul Dawson", "text": "Vita privata.\nDawson \u00e8 omosessuale ed ha una relazione sentimentale con PJ DeBoy."}
{"id": "2358366", "revid": "330270", "url": "https://it.wikipedia.org/wiki?curid=2358366", "title": "The Sherman Brothers", "text": ""}
{"id": "2358369", "revid": "330270", "url": "https://it.wikipedia.org/wiki?curid=2358369", "title": "I Fratelli Sherman", "text": ""}
{"id": "2358370", "revid": "330270", "url": "https://it.wikipedia.org/wiki?curid=2358370", "title": "Fratelli Sherman", "text": ""}
{"id": "2358383", "revid": "767487", "url": "https://it.wikipedia.org/wiki?curid=2358383", "title": "Porac (Pampanga)", "text": "Porac \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nPorac \u00e8 formata da 29 baranggay:"}
{"id": "2358387", "revid": "98077", "url": "https://it.wikipedia.org/wiki?curid=2358387", "title": "Locomotore FS E.471", "text": ""}
{"id": "2358389", "revid": "120743735", "url": "https://it.wikipedia.org/wiki?curid=2358389", "title": "Se mi lasci non vale (album)", "text": "Se mi lasci non vale \u00e8 un album di Julio Iglesias, pubblicato nel 1976.\nL'album prende il nome dall'omonima canzone, scritta dal cantautore romano Luciano Rossi e da Gianni Belfiore e che rappresenta uno dei pi\u00f9 grandi successi di Julio Iglesias.\nOltre a \" Se mi lasci non vale\", l'album contiene altri pezzi (cantati quasi tutti in italiano) piuttosto noti del cantante spagnolo, quali \"Anima ribelle\", \"A Eleonora perch\u00e9 \u00e8 un fiore\", \"Quel punto in pi\u00f9\", \"Un amore a matita\", \"La ragazza di Ypacarai\" (versione in italiano di \"Recuerdos de Ypacarai\") e \"Abr\u00e1\u00e7a-me\" (versione in portoghese-brasiliano di \"Abr\u00e1zame\").\nIn totale, i brani contenuti nell'album sono 10."}
{"id": "2358392", "revid": "1226", "url": "https://it.wikipedia.org/wiki?curid=2358392", "title": "Preveggenza", "text": ""}
{"id": "2358394", "revid": "1272592", "url": "https://it.wikipedia.org/wiki?curid=2358394", "title": "Tech Music Schools", "text": "La Tech Music School \u00e8 situata in Acton, West London ed \u00e8 una prestigiosa scuola di musica contemporanea che forma musicisti per l'industria musicale nelle seguenti discipline: batteria, canto, chitarra, e basso.\nLa scuola \u00e8 famosa per aver formato alunni poi divenuti celebri, fra cui Phil Selway dei Radiohead e Ed O'Brien. Gordon Moakes di Bloc Party ha dichiarato che la band provava nella scuola quando il loro batterista Olly Betts era studente della Drumtech\nStoria.\nFondata nel 1983 dal batterista insegnante Francis Seriau e riconosciuta come una delle prime scuole di musica contemporanea forma e prepara musicisti professionisti.\nAccreditate dal Thames Valley University, Le Tech Music Schools offrono una laurea Bachelor of Music, Two Year Diploma in Higher Education, Certificate of Higher Education (Popular Music Practice), One Year Diploma, 3 Month Certificate, corsi Part-Time e lezioni private, contando sull'esperienza di insegnanti che sono anche musicisti professionisti.\nTra questi Erik Stams, Adam Betts, Giuseppe Grondona, Laura June Barnes, Iain Mackenzie, Andrew McKinney, Svetlana Vassileva, Femi Temowo, Les Davidson, John Wheatcroft.\nLa Tech Music School \u00e8 conosciuta a livello internazionale ad ha un numero significativo di alunni che provengono dall'Europa, Asia, Africa e America.\nLa Tech \u00e8 stata protagonista nel 2007 del terzo episodio del documentario della BBC \"Play It Again\", nel quale il celebre Aled Jones prende lezioni di batteria da Erik Stams, insegnante della Drumtech.\nHa suscitato un grande interesse un sondaggio svolto nel 2008/9 fra gli studenti delle Tech Music Schools per trovare il riff di chitarra pi\u00f9 celebre al mondo. \u00c8 stato protagonista come fatto principale del notiziario BBC Breakfast news di mercoled\u00ec 2 aprile 2008, come anche nel Daly Mail, The Telegraph, e The Metro. I risultati del sondaggio hanno suscitato un dibattito diffuso attraverso commenti in risposta agli articoli online.\nCorsi.\nLa scuola dispone di un gran numero di borse di studio in collaborazione con vari magazine ed altri partner fra cui la Music Sound Foundation bursaries dell'EMI la quale \u00e8 conferita solo a sette college nel Regno Unito ed ha il patrocinio di artisti fra i quali Sir George Martin, Sir Paul McCartney, Y\u014dko Ono, Sir Simon Rattle, Sir Cliff Richard, Diana Ross, Mstislav Rostropovi\u010d e Tina Turner.\nLe altre borse di studio in corso sono in partnership con: The Stage, Marshall Amplification, Rhythm magazine, Total Guitar magazine, Guitar Part magazine (Francia), Drumset Mag (Italia).\nLa scuola si \u00e8 impegnata a supportare gli obiettivi del Music Manifesto."}
{"id": "2358401", "revid": "339392", "url": "https://it.wikipedia.org/wiki?curid=2358401", "title": "AT-9 Spiral 2", "text": ""}
{"id": "2358404", "revid": "729019", "url": "https://it.wikipedia.org/wiki?curid=2358404", "title": "San Luis (Pampanga)", "text": "San Luis \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nSan Luis \u00e8 formata da 17 baranggay:"}
{"id": "2358407", "revid": "330270", "url": "https://it.wikipedia.org/wiki?curid=2358407", "title": "Frank DeVol", "text": ""}
{"id": "2358408", "revid": "131358", "url": "https://it.wikipedia.org/wiki?curid=2358408", "title": "Palmar\u00e8s della ACF Fiorentina", "text": ""}
{"id": "2358409", "revid": "767487", "url": "https://it.wikipedia.org/wiki?curid=2358409", "title": "Ulisse Bandera", "text": "Note biografiche.\nAttivo patriota, partecip\u00f2 alla campagna del 1848 e all'insurrezione del 12 giugno 1859. A Bologna ricopr\u00ec le cariche di consigliere comunale, assessore e prosindaco. I suoi documenti si trovano all'Archivio di Stato di Bologna e presso la Biblioteca Comunale dell'Archiginnasio."}
{"id": "2358410", "revid": "1442080", "url": "https://it.wikipedia.org/wiki?curid=2358410", "title": "Celeres", "text": " \nI Celeres (trad. it. \"veloci\") erano un reparto militare romano composto da 3 centurie, risalente all'epoca romulea, che aveva come compito principale far da guardia del corpo al re.\nStoria.\nFu istituito da Romolo ma ebbe vita breve, poich\u00e9 eliminato dal successivo re Numa Pompilio. A Tarquinio Prisco che prov\u00f2 a ricreare i \"Celeres\" si oppose Attio Nevio, perci\u00f2 il re, invece di creare un corpo speciale di cavalieri come al tempo di Romolo, decise di raddoppiare semplicemente gli \"equites\" per aggirare l'opposizione di Nevio.\nFormazione del reparto dei Celeres.\nLe unit\u00e0 dei Celeres venivano elette dai romani pi\u00f9 importanti cio\u00e8 quelli facenti parte delle curie, queste divisi in tre gruppi: Ramnes, Tities, Luceres ognuna delle quali divise ulteriormente in dieci \"curiae\". Ogni curia aveva il compito di eleggere 10 unit\u00e0 di cavalieri tra gli uomini pi\u00f9 forti e robusti (secondo le fonti designate anche ai senatori) per un totale di 300 cavalieri.\nCompiti dei Celeres e descrizione.\nI \"Celeres\" avevano vari compiti tra cui: fare da guardia personale al \"rex\", proteggere i senatori, stare stanziati nelle prime file e accompagnare in battaglia il \"rex\" per proteggerlo, fare da ausilio e da supporto all'esercito vero e proprio in battaglia nel caso ci fosse bisogno. Altre fonti raccontano di una scorta di 300 soldati che accompagnava il colpevole di delitti al foro e qui veniva giudicato forse accostabili ai \"Celeres\".\nI \"Celeres\" erano formati da giovani armati di lancia (probabilmente a cavallo), secondo il territorio dove si svolgeva la battaglia, facevano o da fanti o da cavalieri. Le fonti affermano anche che il loro comandante, il tribunus celerum, comandante delle tre centurie di \"equites\" (ciascuna delle quali era fornita dalle \"tribus\" dei \"Ramnes\", \"Tities\" e \"Luceres\"), poteva disporre oltre che dei 3 centurioni di altri reparti minori per\u00f2 non specificati. I comandanti dei celeri avevano il compito all'et\u00e0 di Numa Pompilio di officiare al terzo gruppo di riti e cerimonie sacre. Riguardo ancora al \"tribuno celerum\" per\u00f2 sembra che secondo quanto detto da Livio sia stato presente ancora alla fine dell'et\u00e0 regia nella figura di Lucio Giunio Bruto.\nOrigine del nome.\nRiguardo all'origine della denominazione della guardia personale dei \"Celeres\" le fonti riportano due diverse opinioni. La prima \u00e8 che il nome del reparto derivi dal loro primo comandante Celere che si dice abbia ucciso il fratello di Romolo, Remo, e a cui poi Romolo abbia concesso il comando di questo reparto: la seconda opinione invece afferma che il reparto fu chiamato cos\u00ec poich\u00e9 molto spesso era in grado di salvare le sorti di una battaglia intervenendo molto velocemente, infatti \"Celeres\" vorrebbe dire Reparti celeri ."}
{"id": "2358411", "revid": "486946", "url": "https://it.wikipedia.org/wiki?curid=2358411", "title": "Magi biblici", "text": ""}
{"id": "2358413", "revid": "20768", "url": "https://it.wikipedia.org/wiki?curid=2358413", "title": "Nuovi movimenti religiosi", "text": ""}
{"id": "2358415", "revid": "1305772", "url": "https://it.wikipedia.org/wiki?curid=2358415", "title": "Magi", "text": ""}
{"id": "2358423", "revid": "47112", "url": "https://it.wikipedia.org/wiki?curid=2358423", "title": "Pit bull mastiff", "text": ""}
{"id": "2358424", "revid": "113764343", "url": "https://it.wikipedia.org/wiki?curid=2358424", "title": "Statua di san Giovanni Battista", "text": "Nel Museo del duomo di Monza \u00e8 conservata una grande statua in rame sbalzato che raffigura il santo, compatrono della citt\u00e0.\nStoria.\nIn origine la statua fu collocata sul protiro del portale centrale del duomo, successivamente venne sostituita in loco da una copia in bronzo. \nLa datazione della statua \u00e8 controversa, oscillando fra il XIII e i primi anni del XV secolo.\nDescrizione.\nIl santo \u00e8 raffigurato in piedi, tradizionalmente vestito di pelli e con un manto piegato sulla spalla. Nella mano sinistra regge l\"'Agnus Dei\" mentre con la mano destra alzata indica il cielo."}
{"id": "2358425", "revid": "1728", "url": "https://it.wikipedia.org/wiki?curid=2358425", "title": "Gaetano Tacconi", "text": "Biografia.\nDottore, deputato e senatore, partecip\u00f2 al Risorgimento. Nel 1859 fece parte del governo Farini. Eletto deputato democratico nel 1874 e come indipendente nel 1890, nel 1876 sostenne la Destra storica. Consigliere comunale e provinciale dal 1873 al 1908, fu tra i pi\u00f9 longevi sindaci di Bologna. Fu nominato Senatore del Regno nel 1910.\nMassone, fu iniziato nel 1860 nella Loggia \"Galvani\" di Bologna e nel 1885 fu affiliato alla loggia romana \"Propaganda massonica\" del Grande Oriente d'Italia. Nel 1884 la Massoneria bolognese gli offr\u00ec la presidenza onoraria del comitato per l'erezione di un monumento ad Ugo Bassi."}
{"id": "2358426", "revid": "2098683", "url": "https://it.wikipedia.org/wiki?curid=2358426", "title": "Dryocosmus kuriphilus", "text": "Il cinipide del castagno o cinipide galligeno del castagno o vespa del castagno (Dryocosmus kuriphilus ) \u00e8 un insetto fitofago dell'ordine degli imenotteri detto galligeno perch\u00e9 induce la comparsa di ingrossamenti tondeggianti detti galle su germogli e foglie delle piante colpite nei quali la sua larva compie il ciclo vitale. Particolarmente dannoso per il castagno e specie affini per cui ne viene considerato l'insetto pi\u00f9 nocivo a livello mondiale a causa del veloce deperimento delle piante che attacca. Il cinipide attacca i germogli delle piante ospiti causando la formazione di galle, arrestandone la crescita vegetativa e provocando una riduzione della fruttificazione. Infestazioni gravi possono portare al deperimento della pianta.\nDistribuzione.\nEsso \u00e8 originario della Cina, introdotto in Giappone e in Corea, solo in seguito negli USA. La sua diffusione \u00e8 stata molto rapida anche grazie all'assenza di limitatori naturali in grado di contenerne la diffusione.\nHa fatto la sua comparsa in Europa nel 2002 con i primi avvistamenti in Italia nella provincia di Cuneo . Negli ultimi anni si \u00e8 diffuso ulteriormente, interessando 15 delle 20 regioni italiane. Nel 2009 infatti \"Dryocosmus kuriphilus\" risulta assente solamente in Valle d'Aosta, Basilicata, Molise, Sicilia, Puglia e Calabria. Nel 2011 ha pesantemente infestato anche la Liguria. Nel 2016 ha colpito nuovamente la Campania, dopo un'annata in cui ne era stata limitata la diffusione.\nInoltre \u00e8 presente in Francia, Slovenia e Svizzera.\nInquadramento sistematico e morfologia della specie.\nLa vespa galligena \u00e8 un Imenottero facente parte del sottordine Apocrita della superfamiglia Cynipoidea e famiglia Cynipidae. Il fitofago compie una sola generazione all\u2019anno (Moriya \"et al\"., 2003) e, durante il suo ciclo di sviluppo, attraversa quattro distinti stadi: uovo, larva, pupa, adulto.\nUovo\nPiriformi e biancastre, le uova di \"D. kuriphilus\", risultano provviste di un lungo peduncolo; le femmine le dispongono in gruppo all\u2019interno delle gemme in prossimit\u00e0 dell\u2019apice vegetativo. Accurate osservazioni non sono sufficienti ad accertarne la presenza in quanto i segni relativi ai fori di ovideposizione scompaiono nel corso della stagione estiva. Il passaggio allo stadio larvale, giunge al termine del completamento dello sviluppo embrionale, che normalmente ha durata di 30-40 giorni circa (EPPO, 2005).\nLarva\nCaratterizzate da uno sviluppo molto lento, le larve, apode e anoftalme, a maturit\u00e0 presentano colorazione biancastra e dimensioni di 2,5 mm di lunghezza. La stagione invernale viene superata all\u2019interno delle gemme senza che queste manifestino alterazioni evidenti (EPPO, 2005).\nPupa \nLe pupe, inizialmente di colore bianco, imbruniscono nel corso dello sviluppo fino a diventare nere a maturit\u00e0. La lunghezza media, come nelle larve, si aggira intorno a 2,5 mm (EPPO, 2005).\nAdulto\nGli esemplari adulti di cinipide, sono lunghi circa 2,5- 3 mm; l\u2019esoscheletro presenta una colorazione nerastra ad eccezione delle zampe che si presentano color ocra (EPPO, 2005). Le antenne delle femmine sono genicolate e composte di 14 antennomeri; la struttura di scapo e pedicello \u00e8 caratterizzata da una ridotta lunghezza e un maggiore sviluppo in diametro, mentre gli antennomeri che costituiscono il flagello si presentano isodiametrici e conferiscono all\u2019antenna un aspetto filiforme. Complessivamente l\u2019antenna ha lunghezza di circa 1,5 mm (Romani \"et al.\", 2010). Le ali anteriori presentano nervature poco evidenti.\nL\u2019addome, molto grande e tondeggiante, termina con un ovopositore altamente specializzato per deporre uova all\u2019interno di substrati vegetali (nello specifico gemme); l\u2019ovopositore risulta costituito, analogamente ad altri Imenotteri terebranti, da tre valve, due pari e una impari (Romani \"et al.\", 2010). In fase di riposo la terebra \u00e8 scarsamente visibile in quanto retratta all'interno dell'addome.\nBiologia.\n\"D. kuriphilus\" presenta una sola generazione all\u2019anno ed \u00e8 caratterizzata dalla presenza di sole femmine che si riproducono per partenogenesi telitoca (Moriya \"et\" \"al.\", 2003). I maschi, quindi, risultano assenti e dalle uova emergono solo femmine. Nel periodo tra giugno e luglio, abbandonate le galle, le femmine adulte sfarfallano e si dirigono verso le gemme dove iniziano la fase di ovideposizione. Ogni femmina \u00e8 in grado di produrre dalle 100 alle 150 uova; tali valori associano alla specie un potenziale riproduttivo molto elevato. A fine estate (agosto-settembre) si ha la schiusura delle uova e l\u2019inizio dello stadio larvale che si conclude nel periodo estivo. Le larve trascorrono il periodo autunno\u2013invernale all\u2019interno delle gemme senza che esternamente vi siano sintomi evidenti. La formazione della galla avviene nel periodo primaverile parallelamente alla ripresa vegetativa della pianta; inizialmente di colore verde e successivamente rossastre, le galle presentano un diametro variabile da 0,5 a 2-3 cm. Tuttavia, le dimensioni variano in relazione alla specie di castagno (Breisch e Streito, 2004; \u00d4take, 1980, 1989) e possono coinvolgere i germogli inglobando una parte delle giovani foglie e delle infiorescenze determinando l\u2019arresto dello sviluppo vegetativo dei getti colpiti e la riduzione della fruttificazione (\u00d4take, 1980). Forti infestazioni riducono la vigoria delle piante che si presentano con la chioma molto diradata (Kato e Hijii, 1997). Nel corso dell\u2019estate e dell\u2019autunno le galle formatesi sui germogli disseccano progressivamente e possono persistere sugli alberi anche negli anni successivi. Il decorso del ciclo biologico \u00e8 influenzato da fattori climatici, legati ad esempio all\u2019altitudine ed all\u2019esposizione degli impianti, nonch\u00e9 alla diversa precocit\u00e0 vegetativa delle variet\u00e0 coltivate. L\u2019entit\u00e0 del danno \u00e8 legata al numero di galle per pianta che, con ogni probabilit\u00e0, dipende, oltre che da una differente sensibilit\u00e0 delle cultivar, spiccata in quelle euro-giapponesi, anche dall\u2019epoca di insediamento pi\u00f9 o meno recente del parassita nel territorio. \nLotta biologica.\nNegli anni 70 viene scoperto in Cina l'imenottero parassitoide \"Torymus sinensis\" Kamijo interessante per la sua specifica capacit\u00e0 limitatrice. Le prime introduzioni del parassita furono effettuate in Giappone a partire dal 1982 dove si \u00e8 insediato abbattendo la popolazione del cinipide in un arco di tempo di circa dieci anni. \nTale esperienza \u00e8 stata la premessa per ottenere un finanziamento per un progetto della Regione Piemonte finalizzato all'introduzione del parassitoide nel territorio della regione. Dal 2003 si \u00e8 iniziato dapprima uno studio in laboratorio degli esemplari adulti ottenuti da galle raccolte in Giappone, e poi negli anni successivi l'introduzione in pieno campo con effetti di un'impennata della parassitizzazione nel 2009. Analoghe iniziative sono state intraprese dalle altre regioni investite del problema. \nIl Ministero delle Politiche Agricole e Forestali ha registrato, solo nel corso del 2014, diversi lanci di \"Torymus sinensis\" nelle regioni pi\u00f9 colpite d'Italia:\nA questi lanci bisogna sommare le iniziative curate dalle Associazioni castanicole che hanno monitorato 500 lanci nel 2013 e 1000 lanci nel 2014."}
{"id": "2358428", "revid": "121030657", "url": "https://it.wikipedia.org/wiki?curid=2358428", "title": "Mary Barton", "text": "Mary Barton \u00e8 il primo romanzo della scrittrice inglese Elizabeth Gaskell, pubblicato nel 1848. La storia \u00e8 ambientata a Manchester tra il 1830 e il 1840 e si occupa delle difficolt\u00e0 incontrate dalle classi inferiori dell'Inghilterra vittoriana. \nTrama.\nIl romanzo inizia a Manchester, dove vivono due famiglie della classe lavoratrice, i Barton e i Wilson. John Barton ha le sue opinioni sulla distribuzione della ricchezza e le relazioni tra ricchi e poveri. Poco dopo, sua moglie muore, e John rimane solo con la figlia Mary ad affrontare le avversit\u00e0 del mondo circostante. Dopo esser gi\u00e0 stato colpito profondamente dalla morte del figlio Tom, dopo la morte della moglie Barton diventa depresso e comincia ad interessarsi alle organizzazioni sindacali.\nMary trova lavoro come sarta e riceve gli affetti dell'onesto Jem Wilson e del ricco Harry Carson. Mary spera di sposare Harry Carson e di assicurarsi cos\u00ec una vita confortevole per lei e il padre, ma subito dopo aver rifiutato la proposta di matrimonio di Jem, si accorge che lui \u00e8 il suo vero amore. Quindi decide di perdere i contatti con Carson e di mostrare i propri sentimenti a Jem.\nNel frattempo Esther, sorella della madre di Mary, ritorna dopo essere fuggita in passato, e esorta John Barton a evitare che la figlia diventi una donna perduta come lei. Esther viene ignorata, e finisce in prigione per un mese per ubriachezza. Al suo rilascio, entra in contatto con Jem con le stesse intenzioni. Jem promette di proteggere Mary e affronta Harry Carson sotto gli occhi di un poliziotto di passaggio.\nPoco dopo Carson viene ucciso, e Jem viene arrestato, visto che la sua pistola viene trovata sul luogo del delitto. \nEsther visita la nipote e la incita a salvare l'uomo che ama. Mary si accorge che l'assassino non \u00e8 Jem ma il padre. Mary quindi cerca di riscattare Jem senza coinvolgere il padre. Mary si dirige a Liverpool e trova la sola persona che pu\u00f2 dare un alibi a Jem, suo cugino Will Wilson, con cui ha trascorso la notte dell'omicidio.\nDurante il processo, Jem si accorge dell'amore di Mary per lui. Will testimonia a corte e Jem viene dichiarato innocente. Il padre di Mary, distrutto dal rimorso, entra in contatto con John Carson, il padre di Harry, e confessa di essere l'assassino del figlio. Inizialmente Carson vuole vendicarsi, ma in seguito perdona Barton, che muore nelle sue braccia.\nJem decide di andarsene dall'Inghilterra, dove la sua reputazione \u00e8 danneggiata e sarebbe difficile per lui trovare un nuovo lavoro. Il romanzo finisce con Mary e Jem in Canada, ora sposati e con bambini.\nTemi del romanzo.\nLa prima parte del romanzo si occupa principalmente del confronto tra ricchi e poveri. In una serie di vignette nei capitoli iniziali vengono presentate le umili condizioni di vita dei Barton e dei Wilson e il contrastante lusso dei Carson. Un simbolo chiave \u00e8 l'uso dei cinque scellini: questa \u00e8 la somma che John Barton riceve per impegnare buona parte dei suoi averi, ma anche gli spiccioli nelle tasche di Henry Carson.\nGaskell descrive l'importanza della madre in una famiglia. Come si vede dal declino delle condizioni fisiche e morali di John Barton dopo la morte della moglie. Questo punto di vista \u00e8 anche simboleggiato dall'inabilit\u00e0 di Job Leigh di prendersi cura di Margaret. \nLa seconda parte del libro si occupa principalmente dell'assassinio. Qui si pu\u00f2 osservare che la redenzione religiosa \u00e8 un altro aspetto fondamentale del romanzo, non da ultimo perch\u00e9 il conseguente rapporto tra i signori Carson e Barton, ma nella rappresentazione di Esther, la tipica \"donna caduta\" da parte di Elizabeth Gaskell. La sua natura disinteressata, che in diverse occasioni la porta a confessare le sue colpe con la brutale onest\u00e0, \u00e8 un tentativo, insolito per il tempo, della scrittrice di far simpatizzare il lettore con il personaggio di una prostituta.\nInfatti, in tutto il romanzo Gaskell sembra riferirsi ai suoi personaggi come fuori del suo controllo, agendo non tanto come un narratore ma come guida per il lettore. Ci\u00f2 implica che Gaskell presenta i personaggi del romanzo non come creazioni fittizie, ma come esempi di persone che occupano il mondo che sia lei che i suoi lettori vivono."}
{"id": "2358431", "revid": "253269", "url": "https://it.wikipedia.org/wiki?curid=2358431", "title": "Ron Silver", "text": "Biografia.\nSilver nacque a New York City, figlio di May Zimelman, un'insegnante supplente, e di Irving Roy Silver, un commesso di sala d'abbigliamento.\nAttore caratterista, si fece conoscere al grande pubblico nel 1990 per il ruolo di Alan Dershowitz, il famoso legale che difese Claus von B\u00fclow nel film \"Il mistero Von Bulow\" di Barbet Schroeder (e che fu uno dei componenti del \"Dream Team\", il team di avvocati guidati da Johnnie Cochran, che fece ottenere l'assoluzione ad O. J. Simpson nel 1995).\nDal 1975 al 1997 fu sposato con l'attrice Lynne Miller, da cui ebbe due figli: Adam (1979) e Alexandra (1983). \nSilver mor\u00ec nel 2009, all'et\u00e0 di 62 anni, per un tumore all'esofago."}
{"id": "2358438", "revid": "1305772", "url": "https://it.wikipedia.org/wiki?curid=2358438", "title": "Warszawa", "text": ""}
{"id": "2358442", "revid": "1154737", "url": "https://it.wikipedia.org/wiki?curid=2358442", "title": "Helsenhorn", "text": "L'Helsenhorn (3.274\u00a0) \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi trova nello svizzero Canton Vallese non lontano dal confine con l'Italia. Interessa il distretto di Raron Orientale ed il comune di Grengiols."}
{"id": "2358451", "revid": "1543377", "url": "https://it.wikipedia.org/wiki?curid=2358451", "title": "Aviceda leuphotes", "text": "Il baza nero (Aviceda leuphotes ) \u00e8 un rapace di piccole dimensioni della famiglia degli Accipitridi diffuso nelle foreste dell'Asia meridionale e del Sud-est asiatico. Molte popolazioni sono migratrici, come quelle originarie della regione indiana, che trascorrono l'inverno nel sud della penisola e nello Sri Lanka. Il baza nero ha zampe brevi e tozze, e piedi muniti di artigli robusti, oltre alla cresta sulla nuca tipica di tutti i baza. Vive nel folto delle foreste, spesso in piccoli gruppi. Trascorre gran parte della giornata appollaiato in cima agli alberi pi\u00f9 alti della foresta, svettanti sulla volta sottostante.\nTassonomia.\nIl baza nero \u00e8 stato descritto per la prima volta a partire da un esemplare proveniente da Pondicherry con il nome di \"Falco leuphotes\". In seguito ne sono state descritte varie razze geografiche, tra le quali \"A. l. wolfei\", descritta a partire da un unico esemplare proveniente dal Sichuan che oggi viene considerato appartenente alla sottospecie \"A. l. syama\". Le sottospecie attualmente riconosciute sono le seguenti, ma la validit\u00e0 di alcune di esse \u00e8 stata messa in questione e sono necessari ulteriori studi per fare ordine nella tassonomia della specie:\nDescrizione.\nIl baza nero \u00e8 un piccolo rapace dalla colorazione caratteristica; misura 30\u201335\u00a0cm di lunghezza, ha un'apertura alare di 66\u201380\u00a0cm e pesa 168-224 g. \u00c8 caratterizzato dal becco piccolo e molto ricurvo, nella mascella superiore, la quale porta da ambo i lati due denti taglienti, mentre verso la punta di quella inferiore se ne trovano tre o quattro. Il piumaggio \u00e8 di un bel grigio quasi nero, col petto di una tonalit\u00e0 ocra-chiara con larghe fasce trasversali scure. Quando \u00e8 appollaiato, la cresta erettile e la colorazione contrastante lo rendono facile da identificare. Il maschio presenta alcune macchie bianche sulle copritrici primarie e secondarie e sulle scapolari. La femmina ha del bianco solamente sulle scapolari e un numero maggiore di fasce color castano sulla regione ventrale, non troppo numerose nel maschio. I rappresentanti della sottospecie \"A. l. andamanica\" hanno la regione ventrale completamente bianca, priva delle bande castane.\nSi dice che questi uccelli emanino un odore sgradevole, che \u00e8 stato paragonato a quello emesso da una cimice.\nDistribuzione e habitat.\nQuesta specie \u00e8 diffusa nel Sud-est asiatico e in alcune aree dell'Asia meridionale. Gli uccelli originari di certe parti dell'areale hanno abitudini migratorie. Durante le migrazioni i baza neri possono essere scorti in gran numero in alcune localit\u00e0, come Chumphon, in Thailandia, dove costituiscono quasi il 40% dei rapaci di passaggio. Un piccolo numero di esemplari si \u00e8 stabilito in alcune zone di Hong Kong in tempi recenti, trasformandosi da visitatori estivi a residenti stanziali.\nIn India meridionale la specie compare regolarmente durante l'inverno, in particolare sui Ghati Occidentali (dove le voci riguardanti possibili casi di nidificazione sono stati messi in discussione) e sui Ghati Orientali (soprattutto durante il passaggio primaverile), e nidifica nell'India nord-orientale e nel Myanmar. Durante l'inverno alcuni esemplari vaganti sono comparsi anche in aree metropolitane o nelle zone circostanti, come il parco nazionale di Guindy a Chennai e i dintorni di Trivandrum e Bangalore. Studi pi\u00f9 recenti hanno suggerito che la specie possa essere una visitatrice invernale regolare nella parte orientale dell'India peninsulare, e non solo una migratrice di passaggio. Alcuni individui sono stati avvistati anche a Capo Calimere.\nBiologia.\nIn volo somiglia molto a un corvo e spesso viene avvistato in piccoli gruppi o stormi durante le migrazioni, periodo durante il quale \u00e8 solito trascorrere la notte in dormitori comunitari. Ha abitudini crepuscolari ed \u00e8 maggiormente attivo al tramonto e nelle giornate nuvolose.\nSi nutre principalmente di insetti, che cattura quasi sempre in aria, ma anche dalle foglie degli alberi, sempre afferrandoli con le zampe. \u00c8 stato visto anche cercare di catturare piccoli uccelli, quali le ballerine, lanciandosi in picchiata tra gli stormi in volo. A volte si aggrega ad altre specie di uccelli che si radunano presso i siti di foraggiamento. Talvolta si nutre anche dei frutti della palma da olio. Il richiamo che emette \u00e8 un \"chu-weep\" che ricorda un po' quello emesso dall'averla cuculo maggiore (\"Coracina macei\"). Tra le altre vocalizzazioni figurano una sorta di grido o fischio e un verso stridulo simile a quello di un gabbiano.\nGli uccelli dell'India nord-orientale iniziano a riprodursi in aprile. Entrambi i genitori collaborano alla costruzione del nido, alla cova e alla nutrizione dei piccoli. Il nido \u00e8 costituito da una piattaforma di ramoscelli sottili con una depressione al centro, foderata di fili d'erba e fibre a cui si sovrappongono foglie verdi. Le uova impiegano circa 26-27 giorni per schiudersi. I piccoli vengono alimentati prevalentemente con insetti."}
{"id": "2358453", "revid": "86343", "url": "https://it.wikipedia.org/wiki?curid=2358453", "title": "San Simon", "text": ""}
{"id": "2358457", "revid": "767487", "url": "https://it.wikipedia.org/wiki?curid=2358457", "title": "Sister Rosetta Tharpe", "text": "Fu anche compositrice ed ebbe una grande popolarit\u00e0 negli anni trenta e quaranta grazie alla particolare fusione di spiritual e blues presente nei suoi lavori musicali. \u00c8 considerata la prima grande star del gospel fin dal 1930 ed \u00e8 famosa come la \"original soul sister\" della musica su vinile. Ritenuta la primogenitrice del rock and roll, ha influenzato molti musicisti fra cui Chuck Berry, Elvis Presley, Jerry Lee Lewis, Johnny Cash e Little Richard.\n\u00c8 conosciuta anche con il nomignolo di \"Madrina del Rock'n'Roll\".\nBiografia.\nNacque col nome di Rosetta Nubin a Cotton Plant, nell'Arkansas; i genitori, Katie Bell Nubin e Willis Atkins, erano raccoglitori di cotone. Suo padre, la cui biografia rimane oscura, era un cantante. Nel 1921, sua madre si separ\u00f2 dal marito per diventare un'evangelista itinerante per la Church of God in Christ (COGIC).\nTharpe inizi\u00f2 a esibirsi all'et\u00e0 di quattro anni, presentata come \"Little Rosetta Nubin, canto e chitarra miracolati\", accompagnando la madre che suonava il mandolino e predicava in tutto il sud degli Stati Uniti. La sua famiglia si trasfer\u00ec a Chicago alla fine del 1920, eseguendo musica gospel in concerti pubblici, suonando anche, in privato, musica jazz e blues.\nNel 1934, spos\u00f2 il predicatore Thomas Thorpe (da cui \"Tharpe\", cognome nato da un errore ortografico). Il matrimonio non fu felice, Thorpe venne descritto come \"un tiranno\" dalla stessa Rosetta. Nel 1938, lasci\u00f2 il marito, e con la madre si trasfer\u00ec a New York City. Nel corso della sua vita, sebbene si rispos\u00f2 pi\u00f9 volte, mantenne sempre il cognome Tharpe.\nAlbum in studio.\nIl 31 ottobre 1938, all'et\u00e0 di 23 anni, Tharpe registr\u00f2 per la prima volta \u2013 per la Decca Records \u2013 sostenuta dalla \"Lucky\" Jazz Orchestra di Lucky Millinder con il quale aveva firmato un contratto di sette anni. Le sue registrazioni causarono scandalo fra i molti fedeli che restarono scioccati dalla miscela di musica sacra e profana, ma il pubblico laico rimase estasiato.\nLa presenza all'evento di John Hammond \"From Spirituals to Swing\" in quello stesso anno e presso il Cotton Club e il Caf\u00e9 Society insieme ad altri grandi nomi come Cab Calloway e Benny Goodman la resero ancora pi\u00f9 popolare.\nCanzoni come \"This Train\" e \"Rock Me\", che coniugavano i temi evangelici con un sound innovativo per i tempi, sono diventati successi tra il pubblico con pochi precedenti nella storia della musica gospel.\nIl brano \u00e8 entrato nella Grammy Hall of Fame Award 2016.\nTharpe continu\u00f2 a registrare durante la seconda guerra mondiale. La sua canzone \"Strange Things Happening Every Day\", registrata nel 1944 con Sammy Price, pianista di \"boogie woogie\" di casa alla Decca, mostra il suo virtuosismo come chitarrista e l'originalit\u00e0 dei suoi testi. Fu la prima canzone gospel a entrare nella top ten della Hit Parade di Billboard. La Tharpe ottenne pi\u00f9 volte questo risultato durante la sua carriera. Fu in tour per tutto il 1940, sostenuta da vari quartetti gospel.\nDopo il periodo Decca, registr\u00f2 in coppia con Marie Knight, e la loro pi\u00f9 grande hit fu \"Up Above My Head\".\nNegli anni sessanta, con la riscoperta del blues, gir\u00f2 l'Europa, accanto a star del calibro di Muddy Waters.\nMorte.\nColpita da un ictus nei primi settanta, dovette ridurre il numero di esibizioni in pubblico. Le fu amputata una gamba, causa complicazioni col diabete.\nMor\u00ec nel 1973, alla vigilia di una sessione di registrazione da tempo programmata.\nFu sepolta nel cimitero di Northwood a Philadelphia, in Pennsylvania."}
{"id": "2358458", "revid": "963244", "url": "https://it.wikipedia.org/wiki?curid=2358458", "title": "Figlie del Sacro Cuore di Ges\u00f9 (Guadalajara)", "text": "Le Figlie del Sacro Cuore di Ges\u00f9 (in spagnolo \"Hijas del Sagrado Coraz\u00f3n de Jes\u00fas\") sono un istituto religioso femminile di diritto pontificio: le suore di questa congregazione pospongono al loro nome la sigla H.S.C.J.\nStoria.\nLa congregazione venne fondata da Aten\u00f3genes Silva y \u00c1lvarez Tostado (1848-1911), canonico cattedrale a Guadalajara (poi vescovo di Colima e Michoac\u00e1n), assieme a cinque sue penitenti che avevano manifestato l'intento di abbracciare la vita religiosa: il 2 febbraio 1886 aprirono a Guadalajara l'ospedale gratuito del Sagrado Coraz\u00f3n, per l'assistenza ai malati cronici poveri.\nNel 1905 entr\u00f2 nella congregazione Mar\u00eda Venegas de la Torre (1868-1959), che venne eletta superiora nel 1921 e diede un notevole contributo all'organizzazione e alla diffusione dell'ancor giovane istituto, tanto da esserne considerata cofondatrice. La Venegas redasse anche le prime costituzioni delle Figlie del Sacro Cuore, approvate dall'arcivescovo di Guadalajara Jos\u00e9 Francisco Orozco y Jim\u00e9nez il 26 luglio 1930. L'istituto ha ricevuto il pontificio decreto di lode il 26 luglio 1930.\nBeatificata nel 1992, la Venegas de la Torre \u00e8 stata canonizzata da papa Giovanni Paolo II il 21 maggio 2000.\nAttivit\u00e0 e diffusione.\nLe Figlie del Sacro Cuore si dedicano all'assistenza agli infermi, all'educazione religiosa e all'apostolato missionario.\nOltre che in Messico, sono presenti in Guatemala, nell'Honduras e in Guinea; la sede generalizia \u00e8 a Guadalajara.\nAl 31 dicembre 2005 l'istituto contava 188 religiose in 30 case."}
{"id": "2358462", "revid": "320578", "url": "https://it.wikipedia.org/wiki?curid=2358462", "title": "Proletarii", "text": ""}
{"id": "2358463", "revid": "404449", "url": "https://it.wikipedia.org/wiki?curid=2358463", "title": "Alberto Dallolio", "text": "Biografia.\nUomo politico liberale moderato, si riconobbe nell'attivit\u00e0 dell'Associazione costituzionale delle Romagne fondata da Minghetti, del Comitato liberale permanente e dell'Unione monarchico liberale. Rimase ininterrottamente in consiglio comunale a Bologna per ventisette anni, ne fu sindaco e assessore.\nNel 1908 venne nominato senatore. Ebbe un ruolo importante nello sviluppo urbanistico di Bologna e, come senatore, segu\u00ec la realizzazione della ferrovia direttissima Firenze-Bologna. Attivo interventista, assunse dopo la guerra posizioni nazionaliste e in seguito appoggi\u00f2 il fascismo.\nFu presidente del consiglio di amministrazione della casa editrice Zanichelli. Studioso del Risorgimento, nel 1908 fond\u00f2 il comitato romagnolo della Societ\u00e0 nazionale per la storia del Risorgimento, e su sua iniziativa venne fondato il Museo civico del Risorgimento di Bologna. Don\u00f2 alla Biblioteca Comunale dell'Archiginnasio i suoi libri e opuscoli.\n\u00c8 sepolto nel cimitero monumentale della Certosa di Bologna, all'arco 122/4, nel lato nord-est del Chiostro V o Maggiore."}
{"id": "2358464", "revid": "599013", "url": "https://it.wikipedia.org/wiki?curid=2358464", "title": "Suore figlie del Cuore Purissimo di Maria", "text": "Le Suore Figlie del Cuore Purissimo di Maria (in polacco \"Siostry C\u00f3rki Najczystszego Serca Naj\u015bwi\u0119tszej Maryi Panny\") sono un istituto religioso femminile di diritto pontificio: i membri di questa congregazione pospongono al loro nome la sigla F.C.M.\nStoria.\nLa congregazione venne fondata l'8 dicembre 1885 a Zakroczym dal frate minore cappuccino polacco Onorato da Bia\u0142a (1829-1916) con l'aiuto di Paulina Anna Malecka (1852-1927). In origine si trattava di una compagnia secolare femminile, composta da sodali senza abito religioso e di voti privati: questo per evitare le difficolt\u00e0 create dal governo zarista alle congregazioni cattoliche dedite all'insegnamento.\nMolte sodali della compagnia si unirono alle comunit\u00e0 polacche in esilio e a quelle deportate in Russia e Siberia per motivi politici, consentendo una rapida diffusione della congregazione.\nAggregata all'Ordine dei Frati Minori Cappuccini dal 5 marzo 1906, le Figlie del Cuore Purissimo di Maria ricevettero il pontificio decreto di lode il 13 aprile 1907 e il 19 marzo 1908 le loro costituzioni vennero approvate provvisoriamente dalla Santa Sede.\nPadre Ko\u017ami\u0144ski (Onorato da Bia\u0142a) \u00e8 stato beatificato da papa Giovanni Paolo II nel 1988.\nAttivit\u00e0 e diffusione.\nLe Figlie del Cuore Purissimo si dedicano principalmente alla formazione cristiana dei giovani e alle attivit\u00e0 parrocchiali.\nOltre che in Polonia, sono presenti in Brasile, Bielorussia, Francia, Germania, Italia, Lettonia e Ucraina: la sede generalizia \u00e8 a Nowe Miasto nad Pilic\u0105, in diocesi di \u0141owicz.\nAl 31 dicembre 2005 l'istituto contava 346 religiose in 55 case."}
{"id": "2358465", "revid": "1573940", "url": "https://it.wikipedia.org/wiki?curid=2358465", "title": "Aviceda madagascariensis", "text": "Il baza del Madagascar (Aviceda madagascariensis ) \u00e8 un rapace della famiglia degli Accipitridi.\nDescrizione.\nIl baza del Madagascar misura 40-44 cm di lunghezza e ha un'apertura alare di 90-100 cm. Pur essendo un rapace di piccole dimensioni, \u00e8 pi\u00f9 grande del baza africano, suo stretto parente; la femmina \u00e8 pi\u00f9 grande del 5% circa, ma per il resto i sessi sono simili.\nL'adulto ha regione dorsale di colore marrone, con striature sulla testa, che appare di colore pi\u00f9 chiaro; copritrici caudali chiazzate di bianco; tre bande trasversali di colore grigio-bruno chiaro sulla coda e altre due pi\u00f9 o meno chiazzate di bianco; regione ventrale bianca con gola striata di marrone e petto e fianchi variamente chiazzati; cera di colore grigio scuro; zampe e piedi colore giallo-grigio sporco con una leggera sfumatura rosa.\nIl giovane somiglia molto all'adulto, ma ha la regione dorsale di colore marrone pi\u00f9 scuro, testa maggiormente striata di bianco, una maggiore quantit\u00e0 di bianco alla base della coda e disegni sul ventre pi\u00f9 scuri.\nDistribuzione e habitat.\nQuesta specie, endemica del Madagascar, \u00e8 presente in quasi tutta l'isola, fatta eccezione per gran parte dell'altopiano centrale e di alcune zone meridionali. Presente originariamente nelle aree di foresta primaria, sia sempreverde che decidua secca, zone paludose incluse, si \u00e8 adattata anche a vivere in foreste degradate e secondarie, savane alberate, fitte boscaglie e, meno comunemente, perfino piantagioni di palme da cocco. Si incontra dal livello del mare fino a 1800 m di altitudine.\nSpecie crepuscolare e riservata che vive da sola o in coppia, viene avvistata molto raramente ed \u00e8 probabilmente pi\u00f9 comune di quanto si immagini.\nBiologia.\nAlimentazione.\nIl baza del Madagascar si nutre prevalentemente di anfibi, ma cattura anche insetti e lucertole, specialmente camaleonti e gechi, e ruba i nidiacei dai nidi di altre specie di uccelli. Le prede vengono catturate sul terreno, sui tronchi degli alberi o tra il fogliame dopo una lenta discesa da un posatoio.\nRiproduzione.\nLa deposizione delle uova ha luogo tra ottobre e dicembre. Il nido \u00e8 posto a circa 30 m di altezza dal suolo, alla biforcazione degli alberi. Durante la costruzione, il maschio si preoccupa del reperimento del materiale, che viene assemblato dalla femmina. Ciascuna covata \u00e8 composta da due uova, che vengono covate per 31 giorni da entrambi i genitori. I piccoli si involano a 43 giorni, e la femmina si occupa di loro per il 76% del tempo. I giovani diventano indipendenti a circa 86 giorni di et\u00e0."}
{"id": "2358467", "revid": "599013", "url": "https://it.wikipedia.org/wiki?curid=2358467", "title": "Suore orsoline del Sacro Cuore di Maria", "text": "Le Suore orsoline del Sacro Cuore di Maria sono un istituto religioso femminile di diritto pontificio; i membri di questa congregazione, dette Orsoline di Breganze, pospongono al loro nome la sigla O.S.C.M.\nStoria.\nLa congregazione venne fondata a Breganze da Giovanna Meneghini: gi\u00e0 socia della compagnia di sant'Orsola di Breganze, un'istituzione secolare fondata dal sacerdote locale Andrea Scotton, il 6 gennaio 1907, con l'aiuto del gesuita Maffeo Franzini, diede inizio a una nuova congregazione religiosa, aperta anche alle donne normalmente respinte dagli altri istituti, perch\u00e9 senza dote o cagionevoli di salute.\nVenne canonicamente eretto in istituto di diritto diocesano con decreto di Ferdinando Rodolfi, vescovo di Vicenza, dell'8 settembre 1941. Il 16 luglio 1971 le Orsoline ricevettero il pontificio decreto di lode.\nAttivit\u00e0 e diffusione.\nLe Orsoline di Breganze si dedicano prevalentemente all'apostolato dell'educazione e ad altre opere pastorali e sociali, rivolte soprattutto al mondo femminile.\nOltre che in Italia, sono presenti in Brasile e Mozambico: la sede generalizia \u00e8 a Vicenza.\nAl 31 dicembre 2005 l'istituto contava 138 religiose in 23 case."}
{"id": "2358471", "revid": "729019", "url": "https://it.wikipedia.org/wiki?curid=2358471", "title": "San Simon (Pampanga)", "text": "San Simon \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nSan Simon \u00e8 formata da 14 baranggay:"}
{"id": "2358472", "revid": "98077", "url": "https://it.wikipedia.org/wiki?curid=2358472", "title": "Locomotore FS E.412", "text": ""}
{"id": "2358482", "revid": "1305772", "url": "https://it.wikipedia.org/wiki?curid=2358482", "title": "Dummy", "text": ""}
{"id": "2358487", "revid": "729019", "url": "https://it.wikipedia.org/wiki?curid=2358487", "title": "Santa Ana (Pampanga)", "text": "Santa Ana \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nSanta Ana \u00e8 formata da 14 baranggay:"}
{"id": "2358491", "revid": "404449", "url": "https://it.wikipedia.org/wiki?curid=2358491", "title": "Luigi Tanari", "text": "Biografia.\nNasce a Bologna il 28 luglio del 1820 dal marchese Giuseppe e dalla contessa Brigida Fava Ghisilieri, agronomo, uomo politico, deputato di Bologna nella VII legislatura, senatore dal 1861 e sindaco di Bologna. Partecip\u00f2 ai moti del 1848 e all'organizzazione dei moti del 1859. Fu membro del Governo provvisorio dell'Assemblea delle Romagne. Liberale, alla Camera appoggi\u00f2 la politica di Cavour.\nL'archivio dell'attivit\u00e0 politica e amministrativa di Luigi e la sua biblioteca si trova presso la Biblioteca Comunale dell'Archiginnasio di Bologna."}
{"id": "2358494", "revid": "481349", "url": "https://it.wikipedia.org/wiki?curid=2358494", "title": "Capite censi", "text": ""}
{"id": "2358502", "revid": "958185", "url": "https://it.wikipedia.org/wiki?curid=2358502", "title": "Agostino Ramelli", "text": "Biografia.\nIn giovent\u00f9 attese a studi di scienze e architettura e prest\u00f2 servizio nell'esercito di Carlo V, raggiungendo il grado di capitano.\nNel 1571 trasferitosi in Francia al servizio del duca di Angi\u00f2, futuro re Enrico III (1551-1589), fu da questi nominato suo ingegnere. Con questa funzione prese parte all'assedio della Rochelle, durante il quale fu ferito, preso prigioniero dagli Ugonotti e poi liberato per intercessione del duca.\nL'opera.\nLa sua fama gli deriva dalla sua unica opera pubblicata: \"Le diverse et artificiose machine del Capitano Agostino Ramelli Dal Ponte Della Tresia Ingegniero del Christianissimo Re di Francia et di Pollonia: nelle quali si contengono uarij et industriosi Mouimenti, degni di grandi\u017fsima speculatione, per cauarne beneficio infinito in ogni sorte d'operatione\".\nL'opera dedicata al re di Francia, pubblicata a Parigi nel 1588, consiste di 195 capitoli, ciascuno dei quali contiene l'illustrazione e la descrizione, in francese e in italiano, di una diversa macchina. Si tratta nella maggioranza dei casi di macchine per il sollevamento dell'acqua (norie, viti di Archimede e soprattutto una grande variet\u00e0 di pompe), ma sono presenti anche vari tipi di mulini, seghe idrauliche e altre macchine azionate dalla forza dell'acqua, nonch\u00e9 gru, fontane e strumenti di interesse bellico. \nTra questi ultimi un rivoluzionario carro armato anfibio la cui struttura, costituita da assi di legno, era a tenuta stagna. Quando si muoveva su terreno utilizzava quattro ruote normali, mentre se doveva attraversare dei corsi d'acqua usava due ruote a pale, manovrate a braccia.\nRecentemente \u00e8 divenuta popolare la ruota di libri, ossia una sorta di leggio rotante per consentire la contemporanea consultazione di pi\u00f9 testi, che pur essendo forse la meno utile delle 195 macchine, \u00e8 stata considerata da qualcuno una prefigurazione dei moderni sistemi ipertestuali. \nLe macchine di Ramelli usano tutti i tipi di ingranaggi che sarebbero stati usati nei secoli successivi e vari tipi di valvole. \nIl \"Theatrum machinarum\" pubblicato da Jacob Leupold dal 1724 al 1739, che a suo volta costitu\u00ec la principale fonte della scuola meccanica di Gaspard Monge, dipende ancora in larga misura dall'opera di Ramelli.\nPoich\u00e9 nell'opera mancano completamente illustrazioni di fortificazioni, che costituivano il principale interesse professionale dell'autore, probabilmente Ramelli intendeva dedicare loro un altro libro.\nL'unica altra opera nota di Ramelli \u00e8 un manoscritto inedito e incompleto dedicato alla descrizione di un elaborato strumento per il rilevamento. Il manoscritto ne descrive anche possibili usi militari.\nEdizioni.\nUna traduzione inglese dell'opera di Ramelli \u00e8:\nNel 1612, il padre gesuita Sabatino de Ursis tradusse oralmente in cinese l'opera di Agostino Ramelli, che fu messa per iscritto da Xu Guangqi. Il libro venne pubblicato con il titolo \u6cf0\u897f \u6c34 \u6cd5 (\"T\u00e0ix\u012b shu\u01d0f\u01ce\", \"Macchinari idraulici dell'Occidente\")."}
{"id": "2358504", "revid": "1573940", "url": "https://it.wikipedia.org/wiki?curid=2358504", "title": "Aviceda subcristata", "text": "Il baza crestato (Aviceda subcristata ) \u00e8 un rapace della famiglia degli Accipitridi.\nTassonomia.\nAttualmente vengono riconosciute 13 sottospecie di baza crestato:\nDescrizione.\nIl baza crestato \u00e8 un rapace di medie dimensioni, dotato di coda lunga e di una cresta prominente sulla nuca. Di costituzione leggera, ha testa e collo sottili. Le ali sono a forma di pagaia, molto arrotondate e \u00abdigitiformi\u00bb. Testa, collo, petto e dorso hanno una colorazione variabile a seconda delle sottospecie, e possono essere marroni (in \"A. s. subcristata\", \"A. s. megala\", \"A. s. stenozona\", \"A. s. waiguensis\" e \"A. s. stresemanni\"), neri (in \"A. s. obscura\", \"A. s. reinwardtii\", \"A. s. bismarckii\" e \"A. s. coultasi\"), rossicci (in \"A. s. rufa\") o grigio molto chiaro (in \"A. s. pallida\", \"A. s. timorlaoensis\" e \"A. s. gurneyi\"); la regione ventrale \u00e8 sempre bianca con barre longitudinali pi\u00f9 o meno scure. Le zampe sono brevi e dotate di dita deboli. Gli occhi, di colore giallo oro, sono sporgenti e posti proprio ai lati della testa. I sessi sono simili, ma la femmina \u00e8 pi\u00f9 pesante del maschio (290-448 g contro 259-357 g) e rispetto a quest'ultimo ha il vertice (sommit\u00e0 della testa) dai toni pi\u00f9 marroncini.\nLe varie sottospecie differiscono tra loro per dimensioni, gradazione di dimorfismo sessuale, colorazione di vertice e regione dorsale, ampiezza della banda terminale della coda, e colore e intensit\u00e0 delle barre sull'addome. Le sottospecie insulari delle regioni occidentali e orientali dell'areale tendono ad avere dimensioni pi\u00f9 piccole.\nDistribuzione e habitat.\nIl baza crestato occupa un areale molto vasto, a distribuzione australasiana, da Lombok, a ovest, fino alle isole Salomone, a est, attraverso Piccole Isole della Sonda, Molucche, Nuova Guinea, Australia, isole dell'Ammiragliato, Nuova Britannia e Nuova Irlanda. In Australia \u00e8 presente in due fasce di territorio costiero, una estesa dal Kimberley alla Terra di Arnhem e l'altra da Capo York fino alla zona a est di Canberra.\nAbita principalmente i boschi e le foreste tropicali e subtropicali, ma talvolta si spinge anche nelle praterie, sui terreni coltivati e nelle aree urbane. Predilige le aree ricche d'acqua.\nBiologia.\nAlimentazione.\nPrede preferite del baza crestato sono grandi insetti, in particolare insetti stecco e mantidi, e rane. Talvolta, tuttavia, pu\u00f2 mangiare perfino della frutta. Quando va in cerca di cibo, si sposta attraverso la volta, o rimane fermo su un posatoio a scrutare i dintorni, per poi effettuare brevi picchiate, con i piedi ben divaricati, per catturare le prede dal fogliame o in aria.\nRiproduzione.\nLa stagione della nidificazione varia da una parte all'altra dell'areale: ad esempio, in Australia va da settembre-ottobre a febbraio, mentre in Nuova Guinea e nelle isole Salomone va da luglio a gennaio. Il baza crestato costruisce un nido rudimentale (di appena 30\u201340\u00a0cm di larghezza e 12\u201315\u00a0cm di profondit\u00e0) fatto di ramoscelli, posto ben in alto, sui rami frondosi superiori di un albero. Spesso il nido \u00e8 talmente leggero che viene fatto cadere dal vento. Durante l'epoca della nidificazione quest'animale \u00e8 molto riservato e i genitori siedono silenziosamente nel nido, con la lunga coda sporgente in fuori. La femmina depone 2-3 uova, che vengono covate per 29-33 giorni. Dopo la schiusa, entrambi i genitori si dedicano alla nutrizione dei piccoli, che si involano a 32-35 giorni di et\u00e0. Durante il corteggiamento questa specie, come tutti gli altri rappresentanti del genere \"Aviceda\", mette in opera un volo nuziale spettacolare."}
{"id": "2358505", "revid": "767487", "url": "https://it.wikipedia.org/wiki?curid=2358505", "title": "Santa Rita (Pampanga)", "text": "Santa Rita \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nSanta Rita \u00e8 formata da 10 baranggay:"}
{"id": "2358507", "revid": "767487", "url": "https://it.wikipedia.org/wiki?curid=2358507", "title": "Aaron Morris", "text": ""}
{"id": "2358509", "revid": "339392", "url": "https://it.wikipedia.org/wiki?curid=2358509", "title": "Donald's Happy Birthday", "text": ""}
{"id": "2358511", "revid": "404449", "url": "https://it.wikipedia.org/wiki?curid=2358511", "title": "Enrico Golinelli", "text": "Biografia.\nLaureato a Roma in giurisprudenza, si trasfer\u00ec a Bologna, dove conobbe Aurelio Saffi, con il quale costitu\u00ec nel 1879 l'Associazione democratica. Di professione avvocato penalista, promosse numerosi sodalizi operai, ricoprendo anche cariche nella Massoneria italiana, nella quale nel 1909 ebbe il 30\u00ba grado del Rito scozzese antico ed accettato.\nDal 1902 al 1904 fu sindaco di Bologna."}
{"id": "2358513", "revid": "729019", "url": "https://it.wikipedia.org/wiki?curid=2358513", "title": "Sasmuan", "text": "Sasmuan \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nSasmuan \u00e8 formata da 12 baranggay:"}
{"id": "2358518", "revid": "135224", "url": "https://it.wikipedia.org/wiki?curid=2358518", "title": "Piero Stroppa", "text": "Biografia.\nLaureato in Fisica presso l'Universit\u00e0 degli Studi di Milano nel 1979, dove studia con Giovanni F. Bignami. Svolge la tesi presso la sezione di Merate dell'Osservatorio astronomico di Brera insieme ad Antonella Barbiano di Belgiojoso, sotto la guida di Massimo Fracassini e Laura E. Pasinetti. \nDocente di Fisica dal 1979 presso scuole secondarie della Citt\u00e0 metropolitana di Milano, attualmente insegna Fisica al triennio del Liceo Scientifico delle Scienze Applicate \"J.C. Maxwell\" di Milano. \nAutore di numerose pubblicazioni e di volumi nel campo della divulgazione scientifica, \u00e8 autore di testi di didattica per la scuola secondaria di secondo grado per Arnoldo Mondadori Editore di Milano e di testi per la secondaria di primo grado per Editrice La Scuola di Brescia. \nDal 1992 al 2019 \u00e8 stato coordinatore editoriale (dal 2018 direttore editoriale) della rivista di informazioni astronomiche e spaziali \"Nuovo Orione\" edita da Gruppo B Editore di Milano.\nDa novembre 2019 \u00e8 direttore editoriale della rivista di informazioni astronomiche e spaziali Cosmo, edita da BFC Space srl, Milano\nNel 2018 \u00e8 stato editorialista nella trasmissione \"Cronache Spaziali\" in onda su Reteconomy (Sky 512, DTT 260)\nNel 2004 l'Unione Astronomia Internazionale ha ufficializzato la nomina di un asteroide a lui titolato: 46720 Pierostroppa"}
{"id": "2358524", "revid": "869733", "url": "https://it.wikipedia.org/wiki?curid=2358524", "title": "The Greatest", "text": "The Greatest (\"il pi\u00f9 grande\" in lingua inglese) pu\u00f2 riferirsi a:"}
{"id": "2358525", "revid": "198277", "url": "https://it.wikipedia.org/wiki?curid=2358525", "title": "Giampaolo Montesano", "text": "Caratteristiche tecniche.\nGiocatore.\nNonostante una carriera relegata al calcio di provincia, \u00e8 ricordato come un giocatore molto talentuoso, dalle ottime abilit\u00e0 tecniche, che tra l'altro gli valsero il soprannome di \"Brasiliano\". Eccelleva in particolar modo nel dribbling, tanto che un fuoriclasse quale Zico, suo compagno di squadra a Udine, si spinger\u00e0 a dire che \u00abnon ho mai visto al mondo uno dribblare come lui\u00bb, mentre per un avversario quale Pietro Vierchowod \u00abera imprendibile, scattava da una parte all'altra senza che io riuscissi a fermarlo\u00bb.\nCarriera.\nGiocatore.\nDopo gli inizi nella Milanese, esord\u00ec in Serie B alla fine degli anni 1970 con la maglia del , agli ordini di Giorgio Rumignani ed Eugenio Fascetti, quest'ultimo \u00abl'unico tecnico al quale dice \"grazie\" per quello che gli ha insegnato sul campo e nella vita privata\u00bb. Con la retrocessione dei bosini in Serie C1, nel 1979 approd\u00f2 quindi al come \u00abuno sconosciuto che invece cambi\u00f2, con i suoi ritmi sfrenati, la storia del Palermo e la sua\u00bb.\nIn quella che sar\u00e0 la parentesi pi\u00f9 importante della sua carriera, Montesano rimase in Sicilia per cinque stagioni nel corso delle quali divenne un idolo della tifoseria rosanero grazie alle sue funamboliche giocate \u2014 \u00abamava [...] viaggiare sulla corsia, saltare l'uomo, entrare in area, far finta di crossare, tornare indietro, ripartire. Altro che brasiliano. Un matto da legare\u00bb \u2014, e per questo \u00abcroce e delizia\u00bb di tecnici quali Giancarlo Cad\u00e8, Gustavo Giagnoni e Antonio Renna; proprio con questo ultimo visse la sua migliore stagione a Palermo, nel campionato cadetto del 1981-1982, quando giocando in tandem con Gianni De Rosa \u2014 nonostante questi \u00absi arrabbiava con lui perch\u00e9 non segnava, non prendeva rigori e non metteva mai il pallone in mezzo\u00bb \u2014 port\u00f2 la squadra siciliana a sfiorare il ritorno in massima categoria.\nNonostante la caduta dei palermitani in C1 nel 1984, le prestazioni offerte in maglia rosanero gli valsero nella successiva estate la chiamata in Serie A da parte dell', esordendo in massima categoria il 30 settembre in occasione della sconfitta esterna con il poi campione d'Italia. In Friuli non trov\u00f2 tuttavia spazio, sicch\u00e9 l'anno dopo fece ritorno in cadetteria accasandosi al dove rimase per due stagioni, nella seconda delle quali, pur a fronte di un declassamento in terza serie, partecip\u00f2 al raggiungimento della semifinale di Coppa Italia. Segu\u00ec quindi un altro biennio al , anche questo inframezzato da una retrocessione in C1, prima di chiudere la carriera con un breve intermezzo alla e, nei primi anni 1990, un lustro nelle file dell', formazione dilettantistica di cui ricoprir\u00e0 anche la carica di allenatore una volta appesi gli scarpini al chiodo.\nHa totalizzato complessivamente 14 presenze in Serie A, e 285 presenze e 38 reti in Serie B.\nDopo il ritiro.\nDal 2009 \u00e8 fondatore della \"Montesano Promotion\", societ\u00e0 che organizza camp, manifestazioni e tornei, oltre a seguire la gestione tecnica di societ\u00e0 calcistiche."}
{"id": "2358526", "revid": "1573940", "url": "https://it.wikipedia.org/wiki?curid=2358526", "title": "Henicopernis", "text": "Henicopernis \u00e8 un genere di uccelli rapaci della famiglia degli Accipitridi, diffuso nella regione australasiatica.\nTassonomia.\nIl genere comprende due sole specie:\n\"H. longicauda\" \u00e8 endemico della Nuova Guinea, mentre \"H. infuscatus\" \u00e8 presente unicamente sull'isola della Nuova Britannia."}
{"id": "2358527", "revid": "287204", "url": "https://it.wikipedia.org/wiki?curid=2358527", "title": "The Greatest (album)", "text": ""}
{"id": "2358534", "revid": "729019", "url": "https://it.wikipedia.org/wiki?curid=2358534", "title": "David Aucagne", "text": "Biografia.\nCresciuto nel Rugby Club Vichy, squadra della sua citt\u00e0 natale, ebbe le sue prime esperienze nel Paris Universit\u00e9 prima di passare, nel 1996, al Pau, con cui vinse il suo unico trofeo di club, la Coppa di Francia.\nEsordiente in Nazionale nel corso del Cinque Nazioni 1997 vinto con il Grande Slam, fece parte del XV che a Grenoble sub\u00ec la sua prima e, allo stato, unica, sconfitta dall' (32-40) nella finale di Coppa FIRA, in cui gli azzurri si laurearono campioni d'Europa.\nSuccessivamente disput\u00f2 anche i tornei del , in cui la biss\u00f2 lo Slam, e .\nPassato al Tolosa per una stagione, torn\u00f2 al Pau, poi al Grenoble e al Montpellier prima di chiudere la carriera da giocatore nel 2008 di nuovo al Pau.\nPassato alla carriera tecnica, \u00e8 stato ingaggiato dalla Federazione francese per dirigere la Nazionale Under-20."}
{"id": "2358546", "revid": "767487", "url": "https://it.wikipedia.org/wiki?curid=2358546", "title": "Jaime Peters", "text": ""}
{"id": "2358547", "revid": "1573940", "url": "https://it.wikipedia.org/wiki?curid=2358547", "title": "Henicopernis infuscatus", "text": "Il pecchiaiolo nero (Henicopernis infuscatus ) \u00e8 un rapace della famiglia degli Accipitridi endemico della Nuova Britannia.\nDescrizione.\nIl pecchiaiolo nero misura 48\u201352\u00a0cm di lunghezza e ha un'apertura alare di 110\u2013115\u00a0cm. Presenta numerose affinit\u00e0 con il pecchiaiolo codalunga (\"Henicopernis longicauda\"), endemico della Nuova Guinea, dal quale si differenzia, oltre che per la colorazione del piumaggio, per le dimensioni inferiori e la coda pi\u00f9 corta; ha inoltre testa e becco pi\u00f9 piccoli. Di colore prevalentemente nero sul dorso e nerastro sul ventre, presenta solo un po' di bianco sul vertice e sulla nuca, delle zone crema sulla gola e color camoscio sui fianchi e sulla parte inferiore dell'addome, specialmente sui calzari e sulle copritrici del sottocoda; due bande grigio-brune molto evidenti sono presenti sulle secondarie, e altre tre, leggermente pi\u00f9 larghe, sulla coda. L'iride \u00e8 gialla. La cera e gran parte del becco sono giallastri. Le zampe sono bianco-bluastre. I sessi sono simili.\nDistribuzione e habitat.\nIl pecchiaiolo nero vive solamente nelle foreste pluviali della Nuova Britannia, un'isola vasta circa 36.500\u00a0km\u00b2 a est della Nuova Guinea. Presente nelle zone di pianura e collina, si spinge solo raramente al di sopra dei 1600 m.\nBiologia.\nAlimentazione.\nLa dieta del pecchiaiolo nero \u00e8 probabilmente simile a quella del pecchiaiolo codalunga, ma negli stomaci degli esemplari studiati sono stati ritrovati solamente resti di lucertole e ragni.\nRiproduzione.\nLe notizie riguardanti le abitudini riproduttive di questa specie, che vive da sola o in coppia, sono molto scarse. Esemplari pronti ad accoppiarsi sono stati catturati nel mese di maggio.\nConservazione.\nQuasi tutte le foreste di pianura e di collina della Nuova Britannia sono state abbattute per ricavare legname, e grandi aree sono state convertite in piantagioni di palma da olio. Tuttavia, parte dell'habitat della specie \u00e8 situata su pendii scoscesi e su foreste montane, poco adatte allo sfruttamento del legname. Il pecchiaiolo nero \u00e8 stato osservato solo 30 volte nel corso degli ultimi decenni, ma \u00e8 probabile che sia pi\u00f9 numeroso di quanti si pensi."}
{"id": "2358548", "revid": "287204", "url": "https://it.wikipedia.org/wiki?curid=2358548", "title": "500 Miglia di Indianapolis 2007", "text": "La 500 Miglia di Indianapolis del 2007, giunta alla sua 91\u00aa edizione, si corse domenica 27 maggio 2007 sull'ovale dell'Indianapolis Motor Speedway.\nIl pilota scozzese Dario Franchitti vinse l'evento dopo che la gara venne dichiarata conclusa al 166\u00ba giro per un forte temporale abbattutosi sul circuito.\nLa corsa fu segnata dalla partenza rimandata di un'ora e da oltre tre ore di sospensione al 112\u00ba giro a causa del maltempo.\nGara.\nNon qualificati:#40 P.J. Jones#18 Jimmy Kite"}
{"id": "2358551", "revid": "126257", "url": "https://it.wikipedia.org/wiki?curid=2358551", "title": "Ospedale del Brolo", "text": "L'ospedale del Brolo \u00e8 uno storico ospedale di Milano.\nVenne istituito nel 1158 dall'unione di due ospedali: l'ospedale di San Barnaba in Brolo, fondato nel 1145 da Goffredo da Bussero e l'ospedale di Santo Stefano alla ruota. L'ospedale sorgeva nei pressi dell'attuale chiesa di Santo Stefano, all'esterno della cerchia delle mura romane ma entro la cerchia dei Navigli.\nL'ospedale \u00e8 citato da Bonvesin de la Riva ne \"Le grandezze di Milano\" dove viene descritto come il pi\u00f9 grande fra gli ospedali della citt\u00e0 e del suburbio.\nL'ospedale era finanziato dalla donazioni dei milanesi, fra le pi\u00f9 cospicue quelle di Bernab\u00f2 Visconti che il 22 marzo 1359 don\u00f2 all'ospedale diversi terreni dell'area di Lodi e Cremona con relativi privilegi comprendenti la riscossione delle decime.\nDopo la nascita, nel 1456, dell'Ospedale Maggiore, l'ospedale del Brolo perse la propria importanza e venne chiuso nel XVII secolo."}
{"id": "2358552", "revid": "116804249", "url": "https://it.wikipedia.org/wiki?curid=2358552", "title": "Gran Premio degli Stati Uniti d'America 1991", "text": "Il Gran Premio degli Stati Uniti 1991 \u00e8 stato un Gran Premio di Formula 1 disputato il 10 marzo 1991 al circuito cittadino di Phoenix. La gara \u00e8 stata vinta da Ayrton Senna su McLaren.\nQualifiche.\nPrima di arrivare negli Stati Uniti la nuova McLaren di Ayrton Senna non aveva completato neppure un giro, tanto che le due vetture da gara vengono completate addirittura alle quattro del mattino del venerd\u00ec nei garage della scuderia. Non molti pensavano che la vettura fosse pronta per vincere, ma il Campione del Mondo in carica sosteneva che il nuovo motore V12 della Honda sarebbe stato anche meglio del V10 della stagione precedente.\nQuando per\u00f2 la McLaren scende in pista, nessuno riesce ad eguagliarne le prestazioni; Senna ottiene la pole position con ben un secondo di vantaggio sull'acerrimo rivale Alain Prost, la cui Ferrari, indicata ad inizio anno come monoposto migliore del lotto, non si adattava al circuito cittadino statunitense.\nGara.\nAl via Senna mantiene la testa della corsa davanti a Prost, Mansell, Patrese, Alesi, Berger, Piquet, Moreno, Modena e Pirro. Gi\u00e0 nel corso del primo passaggio Alesi, al debutto con la Ferrari, sopravanza Patrese, ma nel frattempo Senna costruisce un vantaggio importante sugli inseguitori; dopo dieci giri il brasiliano conduce con dieci secondi di margine su Prost.\nAlle spalle di Senna, il pilota che da pi\u00f9 battaglia \u00e8 Patrese che, dopo aver passato Alesi per la quarta posizione nel corso della 16\u00aa tornata, si avvicina a Mansell, a sua volta minaccioso alle spalle di Prost. Al 22\u00ba passaggio, Patrese tenta un attacco al compagno di squadra, ma va lungo e finisce nella via di fuga, ritrovandosi al sesto posto alle spalle di Berger. Si forma cos\u00ec un altro terzetto che comprende Alesi, Berger e Patrese; quest'ultimo ha gi\u00e0 sopravanzato il pilota austriaco della McLaren quando improvvisamente due piloti del gruppo di testa si ritirano in due tornate consecutive. Al 35\u00ba passaggio, infatti, Mansell \u00e8 costretto all'abbandono, tradito dal nuovo cambio semi-automatico della sua Williams, mentre Berger si ritira un giro pi\u00f9 tardi.\nQuando Patrese supera Alesi per la seconda volta, il francese si rende conto di aver consumato eccessivamente le gomme della sua vettura, effettuando quindi un pit stop al 43\u00ba passaggio e tornando in pista settimo. Tre tornate pi\u00f9 tardi anche Prost, incalzato da Patrese, rientra ai box per cambiare le gomme, cedendo la seconda posizione al pilota della Williams; la sosta del ferrarista \u00e8 per\u00f2 rallentata da un problema nel sostituire la gomma posteriore destra e il francese torna in corsa in settima posizione, alle spalle di Modena.\nAl 48\u00ba passaggio anche Senna effettua il suo pit stop, mantenendo il comando della corsa; nel frattempo Patrese comincia ad avere problemi al cambio, che al 50\u00ba giro va in folle in mezzo alla curva sette. La Williams dell'italiano esce di pista, fermandosi perpendicolarmente rispetto alla pista; Piquet e H\u00e4kkinen (al suo debutto in Formula 1) la evitano per un soffio, ma prima che Patrese sia uscito dall'abitacolo la sua vettura viene centrata da Moreno; la Benetton del brasiliano distrugge il musetto della Williams, perdendo la ruota anteriore destra. Nessuno dei due piloti \u00e8 ferito nell'incidente, ma inspiegabilmente le due vetture saranno lasciate dove si trovano per tutta la gara, tanto che in seguito il sorprendente Gachot, in lotta con Nakajima, uscir\u00e0 di pista per evitarle\nCon Patrese ritirato, Senna conduce con un vantaggio di oltre un minuto su Piquet, che fatica a tenersi dietro Alesi. Il francese conquista la seconda posizione al 53\u00ba passaggio, mentre quattro giri pi\u00f9 tardi Prost si sbarazza di Modena. Nel corso della settantesima tornata Prost, Piquet ed Alesi danno vita ad un emozionante duello: il brasiliano della Benetton attacca Alesi alla curva quattro, passandolo poi sul rettilineo, mentre Prost supera il suo compagno di squadra alla staccata successiva, sopravanzando poi anche Piquet e portandosi in seconda posizione. In questo momento Senna amministra tranquillamente il suo vantaggio di circa quaranta secondi sugli inseguitori, mentre Prost si limita a consolidare il secondo posto.\nProblemi al cambio arretrano Alesi in quinta posizione, prima che il francese debba ritirarsi a meno di dieci giri dal termine; questo consegna la terza posizione a Piquet che, come i due piloti della Tyrrell che lo seguono, non ha effettuato nessun cambio gomme. Al 75\u00ba giro Martini, che stava pressando Nakajima per la quinta posizione, \u00e8 costretto al ritiro per problemi al motore; nella stessa tornata Gachot, ottavo, si ritira per un motivo simile. I ritiri permettono a Suzuki di risalire al sesto posto. La gara finisce con un giro di anticipo per il superamento del limite massimo di due ore e Senna vince comodamente davanti a Prost, Piquet, Modena, Nakajima e Suzuki."}
{"id": "2358556", "revid": "857138", "url": "https://it.wikipedia.org/wiki?curid=2358556", "title": "Pangasinan", "text": ""}
{"id": "2358559", "revid": "1573940", "url": "https://it.wikipedia.org/wiki?curid=2358559", "title": "Henicopernis longicauda", "text": "Il pecchiaiolo codalunga (Henicopernis longicauda ) \u00e8 un rapace della famiglia degli Accipitridi endemico della Nuova Guinea.\nDescrizione.\nIl pecchiaiolo codalunga misura 50\u201361\u00a0cm di lunghezza e ha un'apertura alare di 105\u2013140\u00a0cm; il peso si aggira sui 447-630 g per i maschi e sui 570-730 g per le femmine. L'adulto ha regione dorsale di colore nero-brunastro, con strisce biancastre su testa e collo, e larghe barre grigio-brune su manto e ali; sulla coda vi sono 4 bande grigio-marroni. La parte superiore della faccia e la regione ventrale, di colore variabile dal crema chiaro al camoscio, sono attraversate da strisce nerastre, pi\u00f9 numerose sul petto. Una volta in volo, sono evidenti le sottili strisce nerastre sulle copritrici. L'iride \u00e8 giallo-arancio; la cera (oltre a gran parte del petto) e i piedi sono bianco-bluastri. Il giovane \u00e8 molto simile all'adulto, ma ha la regione dorsale di un marrone leggermente pi\u00f9 chiaro con barre grigio-brune pi\u00f9 numerose su manto e copritrici; sulla coda, la banda scura subterminale e quella chiara adiacente sono pi\u00f9 sottili; la regione ventrale \u00e8 di un camoscio pi\u00f9 intenso, con strisce bruno-rossastre.\nDistribuzione e habitat.\nIl pecchiaiolo codalunga \u00e8 endemico della Nuova Guinea e delle zone adiacenti: \u00e8 presente su gran parte dell'isola e su molte delle piccole isole situate attorno alla sua met\u00e0 occidentale (Irian Jaya), tra cui ricordiamo Yapen, Biak, Waigeo, Batanta, Salawati, Misool e il gruppo delle Aru.\nPopola prevalentemente le foreste pluviali di pianura e i loro dintorni, ma \u00e8 presente anche nelle aree a ricrescita secondaria e nelle foreste di montagna. Seppure possa spingersi fino a 3000 m di quota, generalmente vive al di sotto dei 1800 m.\nBiologia.\nAlimentazione.\nLa dieta del pecchiaiolo codalunga \u00e8 costituita da vespe (sia adulte che larve), nonch\u00e9 da formiche, cavallette e altri insetti, lucertole arboricole, alcuni piccoli mammiferi e uccelli (giovani polli domestici compresi) e nidiacei. Di abitudini diurne e crepuscolari, localizza i nidi delle vespe seguendo gli esemplari adulti di ritorno al favo ed estrae le larve con le zampe.\nRiproduzione.\nIl pecchiaiolo codalunga vive da solo o in coppia, talvolta in gruppi di tre. La stagione della nidificazione va da aprile a settembre. Il nido, fatto di ramoscelli e foderato di foglie verdi, \u00e8 situato molto in alto sulla chioma degli alberi. L'aspetto delle uova e le dimensioni della covata non sono mai stati descritti."}
{"id": "2358574", "revid": "110157", "url": "https://it.wikipedia.org/wiki?curid=2358574", "title": "Kerepes", "text": "Kerepes \u00e8 un comune dell'Ungheria di 10.080 abitanti (dati 2008) situato nella provincia di Pest, nell'Ungheria settentrionale."}
{"id": "2358575", "revid": "1546219", "url": "https://it.wikipedia.org/wiki?curid=2358575", "title": "Adsidui", "text": "Adsidui si intendono coloro i quali, fin dall'epoca di Servio Tullio, il sesto re di Roma, erano obbligati a prestare il servizio militare tra i cittadini romani. Erano divisi in cinque classi sulla base del censo. La prima classe, la pi\u00f9 facoltosa, poteva permettersi l'equipaggiamento completo da legionario, mentre quelle inferiori avevano armamenti via via pi\u00f9 leggeri, e dove le prime tre costituivano la fanteria pesante e le ultime due quella leggera.\nSi differenziavano dai \"proletarii\" o \"capite censi\", ovvero da coloro il cui censo era sotto la soglia degli 11.000 assi, e dispensati dall'assolvere agli obblighi militari, tranne nel caso in cui vi fossero particolari pericoli per la citt\u00e0 di Roma. In quest'ultimo caso erano anch'essi armati a spese dello Stato, servendo in formazioni speciali estranee all'ordinamento legionario."}
{"id": "2358582", "revid": "123082121", "url": "https://it.wikipedia.org/wiki?curid=2358582", "title": "Kiskunlach\u00e1za", "text": "Kiskunlach\u00e1za \u00e8 un comune dell'Ungheria di 9.010 abitanti (dati 2001) situato nella provincia di Pest, nell'Ungheria settentrionale.\nKiskunlach\u00e1za \u00e8 posto nella parte settentrionale dell'Ungheria centrale, a circa 6 km dal fiume Danubio e dal suo pi\u00f9 grande vicino, R\u00e1ckeve. \u00c8 diviso tra la pi\u00f9 grande Lach\u00e1za, un villaggio prevalentemente protestante e ricco, e Pereg, un villaggio prevalentemente cattolico e rurale; questi due villaggi comprendono la sua terra e la sua popolazione.\nAeroporto di Kiskunlach\u00e1za\nL\u2019aeroporto di Kiskunlach\u00e1za si trova a 31 km dall'aeroporto internazionale Liszt Ferenc indirezione sud-est, creando condizioni perfette per gli aerei commerciali e per hobby. Ci sono tesori naturali vicino al Parco Nazionale di Kiskuns\u00e1g o al Danubio di R\u00e1ckevei , vicino all'aeroporto , che pu\u00f2 essere raggiunto in auto in mezz'ora .\nLa superficie totale dell'aeroporto \u00e8 di 485 ettari, ovvero cinque volte l'area dell'isola Margherita a Budapest. L'aeroporto di Kiskunlach\u00e1za \u00e8 dotato di 35 ettari di pavimentazione solida tra gli aeroporti privati nazionali. La pista di 2500 metri di lunghezza e 45 metri / lato sud della pista \u00e8 contrassegnata da una pista attiva di 800 * 45 metri / 29.000 m 2 di piste stabili, asfaltate e laterali. Con questo, l'aeroporto di Kiskunlach\u00e1za \u00e8 diventato l'aeroporto privato pi\u00f9 moderno dell'Ungheria."}
{"id": "2358585", "revid": "256896", "url": "https://it.wikipedia.org/wiki?curid=2358585", "title": "COPACO", "text": ""}
{"id": "2358587", "revid": "110157", "url": "https://it.wikipedia.org/wiki?curid=2358587", "title": "Kismaros", "text": "Kismaros \u00e8 un comune dell'Ungheria di 1.871 abitanti (dati 2001) situato nella provincia di Pest, nell'Ungheria settentrionale."}
{"id": "2358590", "revid": "466539", "url": "https://it.wikipedia.org/wiki?curid=2358590", "title": "Agenor Maria Go\u0142uchowski", "text": "Conte (in tedesco: \"Graf\"). Fu Ministro degli Esteri dell'Austria-Ungheria dal 1895 al 1906. Nonostante la sua origine polacca, persegu\u00ec e ottenne un riavvicinamento dell'Austria alla Russia (che occupava gran parte della Polonia).\nDapprima favorevole alla Triplice alleanza, a causa dell'irredentismo italiano lo fu sempre meno. Successivamente infatti avrebbe preferito una coalizione fra Austria, Germania e Russia. Fece di tutto per mantenere lo \"status quo\" nei Balcani.\nBiografia.\nLe origini, gli inizi, il carattere.\nAgenor Maria Goluchowski era figlio di Agenor Romuald Go\u0142uchowski, luogotenente imperiale della Galizia. La sua famiglia era considerata, fra quelle polacche, una delle pi\u00f9 fedeli agli Asburgo. Protetto dal suo predecessore, Gustav K\u00e1lnoky, che lo raccomander\u00e0 per la carica di Ministro degli Esteri, Agenor Maria Go\u0142uchowski serv\u00ec per anni nella diplomazia asburgica senza attrarre su di s\u00e9 l'attenzione in modo particolare. Entr\u00f2 in servizio nel 1872 e ricopr\u00ec varie cariche a Berlino, Parigi (Primo Segretario d'ambasciata nel 1880) e Bucarest (1887-1894) dove fu ambasciatore.\nA Bucarest si dimostr\u00f2 fautore convinto della Triplice alleanza, specialmente dell'amicizia con la Germania, poich\u00e9 all'epoca ravvisava nella Russia il pericolo maggiore per i polacchi. Cordiale, accomodante, aveva la capacit\u00e0 di far apparire piacevoli le situazioni pi\u00f9 difficili, anche se il suo ottimismo spesso veniva smentito dalla realt\u00e0.\nMinistro degli Esteri (1895-1906).\nNel maggio del 1895 il conte Gustav K\u00e1lnoky abbandon\u00f2 la direzione del Ministero degli Esteri e Francesco Giuseppe nomin\u00f2 suo successore il polacco Agenor Maria Go\u0142uchowski, una scelta che provoc\u00f2 notevole sorpresa.\nDiffidenza, tradizionalismo, tutela della sicurezza, perseguimento dello \"status quo\", miglioramento delle relazioni con la Russia (senza per\u00f2 cederle terreno nei Balcani), integrit\u00e0 dell'Impero ottomano. Queste furono le linee direttive della Politica estera dell'Austria nel periodo di Go\u0142uchowski.\nLa debolezza della Turchia.\nAppena insediato, nell'autunno 1895, Go\u0142uchowski ebbe sentore di un'intesa anglo-russa, ad evitare la quale occorreva che la Gran Bretagna non si allontanasse troppo dalla Triplice alleanza. Egli temeva inoltre che, in virt\u00f9 della debolezza crescente dell'Impero turco, la Russia avrebbe acquistato il potere sui Dardanelli. Ci\u00f2 avrebbe portato ad uno strapotere dello Zar nei Balcani, specie su quelle nazioni come la Bulgaria che dipendevano dai porti del Mar Nero. Rispondendo per\u00f2 ad una proposta di Londra che in previsione del disfacimento ottomano auspicava una sua ridistribuzione territoriale, Go\u0142uchowski rifiut\u00f2 di prendere in considerazione l'eventualit\u00e0 di vantaggi per l'Austria-Ungheria. Secondo lui, infatti, ogni aumento territoriale per l'impero, data la sua debolezza strutturale, avrebbe rappresentato una calamit\u00e0.\nL'indebolimento cronico dell'Impero ottomano favoriva intanto le insurrezioni da parte di popoli che si sentivano oppressi dal suo giogo. Le ribellioni venivano domate nel sangue e Go\u0142uchowski si dichiar\u00f2 favorevole ad un'azione internazionale per esortare il Sultano Abdul-Hamid II ad imboccare la via delle riforme, ma questa proposta non venne ascoltata. Nel 1896, i massacri continuarono. Accorsa in appoggio alle popolazioni di Creta, la Grecia si trov\u00f2 in guerra con la Turchia e anche la Macedonia si ribell\u00f2 al Sultano. A questo punto, ognuna timorosa che l'altra potesse intervenire, Austria e Russia si predisposero ad un'intesa.\nL'accordo austro-russo del 1897.\nPerdurando la guerra fra Grecia e Turchia, Francesco Giuseppe e Go\u0142uchowski il 27 aprile 1897 restituirono la visita che lo Zar Nicola II aveva fatto nell'agosto 1896 a Vienna. Argomento delle discussioni furono, ovviamente, i Balcani e, tornato in patria, Go\u0142uchowski volle fissare gli accordi verbali presi a San Pietroburgo in una lettera al suo ambasciatore in Russia che fu spedita l'8 maggio.\nLa lettera stabiliva il mantenimento nei Balcani dello \"status quo\". Se ci\u00f2 non fosse stato possibile n\u00e9 Austria, n\u00e9 Russia avrebbero potuto occupare territorio nell'area ma per Bosnia e Sangiaccato, gi\u00e0 occupate dall'Austria in virt\u00f9 del Trattato di Berlino (1878), Go\u0142uchowski si riservava il diritto di annessione. Sempre in caso di rottura dello \"status quo\" sarebbe nata una nuova nazione, l'Albania, e il rimanente territorio disponibile sarebbe stato oggetto di equa spartizione fra i piccoli stati balcanici senza che alcuno di essi avesse assunto una preponderanza marcata sugli altri. Ricevuta la lettera, il Ministro degli Esteri russo Michail Nikolaevi\u010d Murav'\u00ebv precis\u00f2 che l'annessione austriaca di Bosnia e Sangiaccato avrebbe sollevato questioni pi\u00f9 estese da valutare con un esame specifico al momento opportuno, dissentendo quindi da Go\u0142uchowski sul fatto che l'Austria potesse riservarsi un diritto di annessione.\nQuesto accordo sui Balcani, per quanto incompleto, riavvicin\u00f2 politicamente Austria e Russia. Go\u0142uchowski spieg\u00f2 pubblicamente che entrambe le potenze respingevano ogni velleit\u00e0 di conquista nell'area, assicurando di voler rispettare il diritto all'autodeterminazione dei singoli stati balcanici.\nL'assassinio di Elisabetta d'Austria.\nIl 10 settembre 1898 l'Imperatrice Elisabetta d\u2019Austria veniva assassinata a Ginevra dall'anarchico italiano Luigi Lucheni. Dopo i funerali, a Vienna, Go\u0142uchowski si avvicin\u00f2 al Ministro degli Esteri tedesco Bernhard von B\u00fclow e gli disse: \u00abIl vostro Imperatore [ Guglielmo II ] [\u2026] ha proposto un'immediata azione comune contro gli anarchici. Io vi prego caldamente di abbandonare l'idea. Sarebbe assai sgradito all'Imperatore Francesco Giuseppe che un lutto personale, pur cos\u00ec doloroso, dovesse diventare motivo di provvedimenti di Stato e di azioni politiche, che per giunta potrebbero nuocere alle nostre relazioni con l'Italia come con la Svizzera\u00bb.\nI rapporti con l'Italia.\nCon l'accordo austro-russo del 1897 cal\u00f2 l'importanza dell'Italia negli equilibri della Triplice alleanza la cui prima preoccupazione era la Russia. Tuttavia, il 9 febbraio 1901, Go\u0142uchowski concluse un accordo simile con Roma secondo il quale, nel deprecabile caso di una violazione dello \"status quo\" nei Balcani, sarebbe nata una Albania autonoma. L'accordo seguiva l'incontro di Monza del novembre 1897 fra il Ministro degli Esteri italiano Emilio Visconti Venosta e lo stesso Go\u0142uchowski. Con questa intesa l'Austria evitava il pericolo di vedere anche la seconda sponda dell'imbocco dell'Adriatico nelle mani dell'Italia e questa si lasciava la prospettiva di annetterla alla sua sfera d'influenza.\nL'alleanza con l'Italia, tuttavia, fu per Go\u0142uchowski un elemento di insofferenza. In occasione della visita di Guglielmo II in Austria del 1903, egli gli confess\u00f2 che data la persistenza delle dimostrazioni irredentiste, l'alleanza austro-italiana avrebbe finito col rompersi, mentre sarebbe stato auspicabile un ulteriore avvicinamento alla Russia. Go\u0142uchowski prosegu\u00ec dicendo che se avesse immaginato che l'irredentismo avesse fatto tali progressi non avrebbe mai consentito al rinnovo dell'alleanza con Roma del 1902.\nL'accordo austro-russo del 1904.\nDopo alcuni passi verso la Russia, nel febbraio 1904 riaffiorarono ancora in Go\u0142uchowski le diffidenze per l'Italia e il 15 ottobre Austria e Russia firmarono un accordo segreto secondo il quale le due potenze non sarebbero intervenute in una guerra l'una contro l'altra. Ci\u00f2 a patto che la parte firmataria in guerra si fosse trovata a combattere da sola con una terza potenza non provocata che avesse voluto alterare lo \"status quo\". Poich\u00e9 tale accordo non poteva essere applicato nei Balcani e poich\u00e9 l'Austria ne diede comunicazione a Berlino e non a Roma, \u00e8 ragionevole pensare che con questa intesa l'Austria volesse coprirsi le spalle in caso di una eventuale guerra contro l'Italia.\nIl futuro dei Balcani.\nNel 1902, nonostante gli accordi presi, i successi del movimento anti-turco in Macedonia fecero temere a Go\u0142uchowski un intervento della Russia nei Balcani e conseguentemente dell'Italia in Albania. A San Pietroburgo il Ministro degli Esteri russo Vladimir Nikolaevi\u010d Lamsdorf accolse invece favorevolmente il progetto di una nuova intesa austro-russa di Go\u0142uchowski e i due politici si incontrarono a Vienna il 30 dicembre 1902. Da questo incontro scatur\u00ec la decisione di non allontanarsi dalla politica dello \"status quo\" e di chiedere alla Turchia misure amministrative a favore della Macedonia. Ma soprattutto da quel momento Austria e Russia si autoeleggevano potenze di riferimento. Esse avrebbero \u201craccomandato\u201d al Sultano le misure e si incaricavano di controllarne l'esecuzione. Tutte le altre potenze, compresa l'Italia e la Turchia, diedero il loro assenso a febbraio.\nNel settembre 1903, in visita a Berlino, Go\u0142uchowski si espresse sul futuro auspicabile per i Balcani. Il suo ideale era di sostituire, poco a poco, la dominazione turca creando una Grecia e una Romania (due nazioni amiche della Germania) pi\u00f9 grandi, una grande Bulgaria (che politicamente era vicina all'Austria), una Serbia debole, un piccolo Montenegro (entrambe simpatizzanti della Russia) ed infine un'Albania indipendente. Go\u0142uchowski era anche convinto che pur di non far cadere l'Albania nelle mani dell'Italia, l'Austria sarebbe stata pronta a combattere.\nLa convenzione di M\u00fcrzsteg.\nPer regolare definitivamente la questione della Macedonia, il 4 ottobre 1903, a M\u00fcrzsteg (presso una riserva di caccia, in Stiria), si incontrarono i due imperatori di Austria e Russia, Francesco Giuseppe e Nicola II, e i due rispettivi ministri degli esteri: Go\u0142uchowski e Lamsdorf. La convenzione che ne scatur\u00ec determin\u00f2 l'intimazione alla Turchia di precise riforme amministrative in Macedonia, per il rispetto delle etnie e delle confessioni religiose della provincia. Costantinopoli accett\u00f2 timidamente.\nLa \u201cGuerra dei porci\u201d.\nNel giugno del 1905, ancora nei Balcani, un accordo stabil\u00ec un'unione doganale fra Serbia e Bulgaria. Tale accordo doveva rimanere segreto fino al termine dei negoziati austro-serbi per un nuovo trattato di commercio. Ma alla fine del 1905 il governo bulgaro present\u00f2 la convenzione con la Serbia al Parlamento svelando il gioco di quest'ultima. Go\u0142uchowski, che intendeva tenere sempre sotto scacco la Serbia, pretese che questa non ratificasse il trattato con la Bulgaria e che invece ordinasse armamenti all'Austria. Non essendosi il governo serbo piegato, Vienna ruppe i negoziati e chiuse la frontiera all'importazione e al transito del bestiame serbo. Cominci\u00f2 cos\u00ec la cosiddetta \u201cGuerra dei porci\u201d che fin\u00ec con una vittoria della Serbia che riusc\u00ec a trovare altri sbocchi per le sue esportazioni.\nLa conferenza di Algeciras.\nUn altro elemento di frizione con l'Italia si ebbe con la Conferenza di Algeciras. A seguito della Crisi di Tangeri, scoppiata per l'opposizione della Germania alle mire francesi sul Marocco, nel 1906 si tenne ad Algeciras, in Spagna, una conferenza internazionale per dirimere la questione che avrebbe potuto portare ad una guerra fra i due contendenti.\nGo\u0142uchowski era convinto che la questione del Marocco non meritasse una guerra, ma condann\u00f2 la posizione dell'Italia che alla conferenza non ostacol\u00f2 le manovre francesi per impossessarsi del controllo della polizia marocchina. Per la condotta collaborativa tenuta dall'Austria ad Algeciras, Guglielmo II invi\u00f2 un telegramma (apparso il 13 aprile 1906 sulla stampa viennese) a Go\u0142uchowski nel quale esprimeva profonda gratitudine per il saldo appoggio dato alla Germania. Bench\u00e9, in realt\u00e0, tale appoggio fu piuttosto modesto.\nLe dimissioni e gli ultimi tempi.\nCos\u00ec come il suo predecessore K\u00e1lnoky, Go\u0142uchowski lasci\u00f2 il suo incarico per contrasti con gli ungheresi. Egli infatti parl\u00f2 in modo sprezzante della loro lotta costituzionale con gli Asburgo. Solo l'intervento del primo ministro d'Ungheria S\u00e1ndor Wekerle (1848-1921) riusc\u00ec, nel giugno del 1906, ad evitargli una umiliazione pubblica. Pressioni ungheresi su Francesco Giuseppe costrinsero, alla fine, Go\u0142uchowski a dimettersi. Quest'ultimo, che non godeva neanche delle simpatie dell'erede al trono Francesco Ferdinando, fu sostituito da Alois Lexa von Aehrenthal.\nQuando nel 1916, dopo la sconfitta dell'Impero russo la Polonia, bench\u00e9 satellite della Germania, torn\u00f2 autonoma, Go\u0142uchowski part\u00ec per Varsavia. L\u00ec spron\u00f2 i suoi connazionali polacchi ad organizzarsi per una nazione pi\u00f9 grande che comprendesse anche regioni a occidente. Proclam\u00f2: \u00abLa Russia \u00e8 finita, non abbiamo pi\u00f9 che un solo nemico, cio\u00e8 la Germania\u00bb.\nMor\u00ec il 28 marzo 1921 nella sua citt\u00e0 natale, che da Lemberg aveva cambiato il nome in Leopoli (Lwow) e che, dopo il trattato di Versailles, dall'Austria era passata alla neo-costituita Repubblica di Polonia."}
{"id": "2358592", "revid": "1851848", "url": "https://it.wikipedia.org/wiki?curid=2358592", "title": "Maurizio Venturi", "text": "Carriera.\nGiocatore.\nHa giocato in Serie A con le maglie di Brescia e . Ha inoltre giocato con Bolzano, e Cagliari, concludendo in Sardegna la sua carriera con tre stagioni nei rossobl\u00f9 con cui ha realizzato il proprio record di presenze in campionato con la stessa maglia.\nAllenatore.\nDopo aver allenato la formazione Berretti del , nel 2008 \u00e8 entrato a far parte dello staff tecnico della prima squadra allenata da Gian Piero Gasperini, di cui era compagno di squadra ai tempi del Palermo."}
{"id": "2358595", "revid": "1305772", "url": "https://it.wikipedia.org/wiki?curid=2358595", "title": "Under the Radar", "text": ""}
{"id": "2358602", "revid": "984922", "url": "https://it.wikipedia.org/wiki?curid=2358602", "title": "Oasi naturalistica del Mulino Cervara", "text": "L'Oasi naturalistica del Mulino Cervara \u00e8 un'area faunistica protetta situata a Santa Cristina di Quinto di Treviso, in Provincia di Treviso. \u00c8 una delle porte di accesso al Parco naturale regionale del Fiume Sile, rientrando nel SIC IT3240028 \"Fiume Sile dalle sorgenti a Treviso Ovest\" e nella ZPS IT3240011 \"Sile: sorgenti, paludi di Morgano e S. Cristina\"."}
{"id": "2358603", "revid": "23783815", "url": "https://it.wikipedia.org/wiki?curid=2358603", "title": "Religiosit\u00e0", "text": ""}
{"id": "2358609", "revid": "2193357", "url": "https://it.wikipedia.org/wiki?curid=2358609", "title": "Deviates", "text": "I Deviates sono stati un gruppo skate punk californiano formatosi nel 1994. Il gruppo ha pubblicato 3 album studio e un live prima di sciogliersi nel 2003. Il cantante Brian \u00e8 entrato negli Aberdeen dopo lo scioglimento della band."}
{"id": "2358617", "revid": "1522738", "url": "https://it.wikipedia.org/wiki?curid=2358617", "title": "Dracula Opera Rock", "text": ""}
{"id": "2358624", "revid": "1573940", "url": "https://it.wikipedia.org/wiki?curid=2358624", "title": "Pernis", "text": "Pernis \u00e8 un genere di uccelli della famiglia degli Accipitridi.\nTassonomia.\nIl genere comprende quattro specie:\nDescrizione.\nI membri di questo genere hanno un piumaggio molto simile a quello dei giovani esemplari di poiana o delle specie di \"Spizaetus\". \u00c8 stato ipotizzato che questa somiglianza possa scoraggiare l'attacco da parte di eventuali predatori, come gli astori; i pecchiaioli, infatti, dal momento che si nutrono quasi esclusivamente di larve di vespa, hanno becchi e artigli meno possenti di quelli di altri rapaci.\nNidificano nel fitto delle foreste e passano per lo pi\u00f9 inosservati, a eccezione di quando effettuano le parate nuziali.\nDistribuzione e habitat.\nQuesti uccelli vivono nelle aree boschive delle regioni calde e temperate del Vecchio Mondo. \"P. apivorus\" e \"P. ptilorhynchus\" sono inoltre specie migratrici."}
{"id": "2358638", "revid": "1305772", "url": "https://it.wikipedia.org/wiki?curid=2358638", "title": "Gli anni '70", "text": ""}
{"id": "2358642", "revid": "1245083", "url": "https://it.wikipedia.org/wiki?curid=2358642", "title": "Classe Papa", "text": ""}
{"id": "2358646", "revid": "1573940", "url": "https://it.wikipedia.org/wiki?curid=2358646", "title": "Pernis celebensis", "text": "Il pecchiaiolo barrato (Pernis celebensis ) \u00e8 un rapace della famiglia degli Accipitridi.\nDescrizione.\nIl pecchiaiolo barrato misura 50-58 cm di lunghezza e ha un'apertura alare di 110-125 cm. Si differenzia dal pecchiaiolo occidentale e dal pecchiaiolo orientale per la presenza di una cresta sulla nuca, pi\u00f9 breve, comunque, di quella del pecchiaiolo delle Filippine. Rispetto ai primi due ha inoltre ali pi\u00f9 brevi. L'adulto ha vertice nero, regione dorsale marrone, coda di colore pi\u00f9 chiaro con larghe bande trasversali nerastre e 2-3 barre basali pi\u00f9 sottili; la gola \u00e8 bianca e il petto \u00e8 color camoscio-rossiccio con striature nerastre, cos\u00ec come l'addome. Il giovane ha una colorazione molto pi\u00f9 chiara di quella dell'adulto, un numero di striature minore sulla regione ventrale, e 5 barre scure sulla coda. Il dimorfismo sessuale \u00e8 pressoch\u00e9 assente, ma la femmina \u00e8 pi\u00f9 grande del maschio del 5% circa. L'iride \u00e8 gialla nell'adulto e marrone nel giovane, mentre cera e zampe sono di colore variabile dal giallognolo al giallo.\nCome altri rappresentanti del genere \"Pernis\", ha sviluppato un piumaggio dai disegni molto simili a quelli di altri rapaci pi\u00f9 forti e aggressivi, nello specifico l'aquila dal ciuffo di Sulawesi (\"Nisaetus lanceolatus\"), in modo da scoraggiare gli attacchi degli Accipitridi pi\u00f9 grandi.\nDistribuzione e habitat.\nIl pecchiaiolo barrato \u00e8 endemico dell'isola di Sulawesi, ma si rinviene anche su tre isole minori vicine (Peleng, Muna e Buton). Vive, da solo o in coppie, nelle foreste pluviali o ai loro margini, generalmente su terreni collinari o montuosi, ma anche in pianura, ad altitudini comprese tra i 250 e i 1100 m.\nBiologia.\nAlimentazione.\nCome altre specie di pecchiaiolo, anche questa specie si \u00e8 probabilmente specializzata a nutrirsi di nidi, larve, pupe e forse adulti di vespe, api e altri imenotteri sociali. Tuttavia, i resti di uccelli rinvenuti negli stomaci degli esemplari analizzati lasciano immaginare che si tratti di un predatore opportunista, capace, all'occorrenza, di catturare anche invertebrati o piccoli vertebrati. Caccia dal posatoio, seguendo gli imenotteri in volo per localizzarne il nido, ed \u00e8 capace anche di catturare gli insetti in volo.\nRiproduzione.\nIl comportamento riproduttivo del pecchiaiolo barrato \u00e8 molto poco conosciuto. Tuttavia, nidi con uova sono stati rinvenuti nel mese di maggio, mentre una femmina pronta a riprodursi \u00e8 stata abbattuta in settembre. Ciascuna nidiata \u00e8 composta da 2 uova. I periodi di incubazione e di involo sono sconosciuti."}
{"id": "2358649", "revid": "1494169", "url": "https://it.wikipedia.org/wiki?curid=2358649", "title": "A Celebration", "text": ""}
{"id": "2358652", "revid": "1305772", "url": "https://it.wikipedia.org/wiki?curid=2358652", "title": "Celebration", "text": ""}
{"id": "2358654", "revid": "599013", "url": "https://it.wikipedia.org/wiki?curid=2358654", "title": "Rico Hill", "text": ""}
{"id": "2358656", "revid": "92723", "url": "https://it.wikipedia.org/wiki?curid=2358656", "title": "Ali Pacha di Giannina", "text": ""}
{"id": "2358658", "revid": "352448", "url": "https://it.wikipedia.org/wiki?curid=2358658", "title": "Rilevatore di onde gravitazionali", "text": ""}
{"id": "2358661", "revid": "599013", "url": "https://it.wikipedia.org/wiki?curid=2358661", "title": "Ali Pasci\u00e0", "text": ""}
{"id": "2358662", "revid": "121597086", "url": "https://it.wikipedia.org/wiki?curid=2358662", "title": "Acquese", "text": "L'Acquese (\"\u00c0ich\u00e8is\" in piemontese) \u00e8 una regione geografica del Basso Piemonte, che occupa la porzione sud-occidentale della provincia di Alessandria, andando a confinare con la Liguria (provincia di Savona e provincia di Genova) a sud e la provincia di Asti a sud-ovest. Deve il suo nome alla citt\u00e0 di Acqui Terme, il centro attorno al quale gravita la zona. Seppur afferenti alla provincia di Asti dal 1935, vengono compresi nell'Acquese i comuni meridionali di tale provincia, storicamente legati alla diocesi di Acqui Terme, andando quindi a confinare con la provincia di Cuneo.\nGeografia.\nOrografia.\nL'Acquese comprende il versante padano di alcuni valli dell'Appennino Ligure. I fiumi principali sono la Bormida, la Bormida di Millesimo, la Bormida di Spigno. Gli altri torrenti sono l'Erro e l'Orba. L'Orba delimita i confini occidentali dell'Acquese.\nMonti.\nI monti non raggiungono vette elevate e non vanno oltre gli 800 metri.\nStoria.\nL'Acquese fu legato al Marchesato del Monferrato fino al 1708 quando fu annesso al Ducato di Savoia, fu poi del Regno di Sicilia dal 1713 al 1718 e del Regno di Sardegna fino alla parentesi napoleonica. Dopo la caduta di Napoleone ritorn\u00f2 al Regno di Sardegna per poi passare all'Italia unita dal 1861.\nAmministrazioni.\nComuni talvolta considerati parte dell'Acquese.\nI comuni che talvolta vengono considerati parte dell'Acquese, hanno fatto parte della Provincia di Acqui fino al 1859, poi col decreto Rattazzi sono passati alla provincia di Alessandria e dal 1934 fanno parte della provincia di Asti.\nTuttora esistono legami economici e territoriali (come la diocesi) dipendenti da Acqui Terme."}
{"id": "2358665", "revid": "1457847", "url": "https://it.wikipedia.org/wiki?curid=2358665", "title": "Majja \u010ciburdanidze", "text": "Divenne campionessa del mondo nel 1978 all'et\u00e0 di 17 anni (la pi\u00f9 giovane della storia degli scacchi) e mantenne il titolo fino al 1991.\nBiografia.\nAll'et\u00e0 di 13 anni vinse nel 1974 a Bra\u0219ov il primo torneo internazionale a cui partecip\u00f2 e l'anno successivo vinse un altro torneo a Tbilisi. Nel 1976 vinse il campionato sovietico femminile giovanile e l'anno successivo il titolo assoluto, conquistando il titolo di Grande Maestro Femminile. Il suo allenatore era in quegli anni il grande maestro \u0116duard Gufel'd.\nCampionessa del mondo (1978-91).\nMajja \u010ciburdanidze dimostr\u00f2 di essere una seria pretendente al titolo mondiale classificandosi seconda all'interzonale femminile di Tbilisi 1976 e qualificandosi per il torneo dei candidati del 1977. Sorprese tutti arrivando alla finale e battendo Alla Ku\u0161nir 7 \u00bd - 6 \u00bd, acquisendo cos\u00ec il diritto di disputare il match con la campionessa in carica Nona Gaprinda\u0161vili. Il match si svolse a Pitsunda dal 18 agosto all'8 ottobre 1978 e vide prevalere la \u010ciburdanidze per 8 \u00bd a 6 \u00bd. A soli 17 anni e 7 mesi (un record battuto nel 2010 dalla cinese Hou Yifan) divenne la sesta campionessa del mondo.\nDifese con successo il titolo quattro volte:\nNel 1984 divenne la seconda donna, dopo Nona Gaprinda\u0161vili, ad ottenere il titolo di Grande Maestro assoluto.\nPerde il titolo mondiale.\nGli anni '90 videro entrare in scena le forti giocatrici cinesi. Fino ad allora tutte le pretendenti al titolo mondiale femminile provenivano dal blocco sovietico o dai paesi dell'est europeo. La ventenne Xie Jun si qualific\u00f2 nel febbraio 1991 per il match con la \u010ciburdanidze e vinse a Manila per 8 \u00bd a 6 \u00bd. Il regno della \u010ciburdanidze era durato 16 anni, il secondo pi\u00f9 lungo dopo quello di Vera Menchik, che dur\u00f2 18 anni, dal 1927 fino alla morte nel 1944.\nTent\u00f2 di riconquistare il titolo, ma con l'avvento delle formidabili sorelle Polg\u00e1r ci\u00f2 divent\u00f2 difficile. Nel torneo dei candidati femminile di Tilburg 1994 arriv\u00f2 prima a pari punti con Zsuzsa Polg\u00e1r, ma perse nettamente il match di spareggio 5 \u00bd - 1 \u00bd. In seguito, nonostante non approvasse il sistema dell'eliminazione diretta, partecip\u00f2 ancora ai cicli di qualificazione per il titolo mondiale. Nel 2001 arriv\u00f2 alla semifinale, ma venne battuta dalla cinese Zhu Chen, che poi conquist\u00f2 il titolo.\nNel 2004 arriv\u00f2 ancora alla semifinale, ma perse contro Antoaneta Stefanova, che poi diventer\u00e0 campionessa.\nAltri risultati.\nMajja \u010ciburdanidze ha partecipato anche a molti tornei \"maschili\". Ottenne il primo posto ai tornei di Nuova Delhi 1984, Banja Luka 1985, Belgrado 1992, Vienna 1993 e Lippstadt 1995.\nOttenne eccellenti risultati alle olimpiadi: partecip\u00f2 a 15 edizioni dal 1978 al 2008 (sette volte con l'URSS e otto con la Georgia), con il risultato complessivo di +89 =73 \u20135 (75,1%). Vinse il numero record di 28 medaglie: 15 d'oro (6 individuali e 9 di squadra), 5 d'argento (2 individuali e 3 di squadra) e 8 di bronzo (7 individuali e una di squadra)."}
{"id": "2358667", "revid": "339392", "url": "https://it.wikipedia.org/wiki?curid=2358667", "title": "Maya Chiburdanidze", "text": ""}
{"id": "2358674", "revid": "599013", "url": "https://it.wikipedia.org/wiki?curid=2358674", "title": "A.J. Bramlett", "text": ""}
{"id": "2358683", "revid": "767487", "url": "https://it.wikipedia.org/wiki?curid=2358683", "title": "Lisa Seiffert", "text": "Carriera.\nNata in una piccola citt\u00e0 sulla grande barriera corallina in Australia, Lisa Seiffert comincia a lavorare nel campo della moda giovanissima, e nel settembre 1998, ad appena sedici anni conquista la sua prima copertina dell'edizione australiana di \"Vogue\", a cui seguiranno altri importanti servizi per \"Elle\" ed \"Harper's Bazaar\".\nLa Seiffert diventa un volto noto a livello internazionale grazie ad alcune campagne pubblicitarie come quelle per Abercrombie &amp; Fitch, Bisou Bisou, Marc Cain, Roberta Scarpa, per il profumo Sean John \"Unforgettable\" e per la Sisley. Inoltre \u00e8 apparsa al fianco di Robbie Williams nei video dei brani \"The Road to Mandalay\" e \"Eternity\".\nNel 2003 \u00e8 stata fotografata da Bruce Weber per il calendario Pirelli."}
{"id": "2358685", "revid": "1573940", "url": "https://it.wikipedia.org/wiki?curid=2358685", "title": "Pernis ptilorhynchus", "text": "Il pecchiaiolo orientale (Pernis ptilorhynchus ) \u00e8 un uccello della famiglia degli Accipitridi.\nTassonomia.\nAttualmente vengono riconosciute 6 sottospecie di pecchiaiolo orientale:\n\"Pernis\" \u00e8 considerato un'alterazione del termine greco \"pternis\" che significa \u00abuccello da preda\u00bb; \"ptilorhynchus\" deriva dal greco \"ptilon\" e \"rhunklhos\", che significano \u00abpenna\u00bb e \u00abbecco\u00bb, e indicano le redini e la fronte densamente piumate, a protezione da api e vespe.\nDescrizione.\nIl pecchiaiolo orientale misura 52\u201368\u00a0cm di lunghezza, ha un'apertura alare di 130\u2013150\u00a0cm e pesa 750-1500 g. \u00c8 privo della sporgenza ossea sopra l'occhio (cresta sopraorbitale) cosicch\u00e9 il capo appare simile a quello del piccione. Sono caratteristici degli individui in volo la testa piccola, il collo lungo e la coda lunga con gli angoli arrotondati. Rispetto al pecchiaiolo occidentale, il pecchiaiolo orientale ha l'ala pi\u00f9 larga, la coda pi\u00f9 corta ed \u00e8 privo della macchia carpale scura nel sottoala. Si nota raramente una corta cresta. Negli individui posati, la punta delle ali \u00e8 pi\u00f9 corta dell'estremit\u00e0 della lunga coda. A causa delle zampe corte, quando \u00e8 posato sul terreno tiene una postura orizzontale. Il piumaggio ha pi\u00f9 morfismi, ma le variazioni nella colorazione di fondo del corpo e delle copritrici inferiori dell'ala sono identici nel maschio adulto, nella femmina adulta e nel giovane; in ogni caso, l'et\u00e0 e il sesso sono facilmente determinabili in base al colore dell'occhio, della cera, della faccia e dell'estensione del nero sulle primarie esterne. Il colore di fondo del piumaggio del corpo \u00e8 uniforme e varia tra bianco, crema, marrone chiaro, rossiccio, marrone scuro e nero, con molte colorazioni intermedie. Nelle parti inferiori, l'adulto \u00e8 marcato con una quantit\u00e0 variabile di sottili strie scure, di macchie scure o di larghe barre scure oppure con una loro combinazione; il giovane solo con larghe strie scure. L'adulto ha la cera grigio scura; nel giovane \u00e8 gialla. La femmina \u00e8 solo leggermente pi\u00f9 grande del maschio.\nNel maschio l'occhio \u00e8 marrone scuro e i lati della faccia sono grigi. La faccia inferiore delle primarie esterne presenta le punte nere e una linea netta di separazione con la parte restante biancastra delle penne. La faccia inferiore delle secondarie \u00e8 biancastra con un'ampia banda subterminale scura. In buone condizioni di luce le parti superiori hanno una sfumatura grigiastra e l'ala presenta un margine posteriore scuro e la punta scura delle copritrici primarie. Le parti inferiori presentano una quantit\u00e0 variabile di macchie scure o di strie sottili sul petto e di barrature scure sul ventre e sui fianchi, ma possono anche essere completamente prive di qualsiasi marcatura. La coda \u00e8 marrone scura con un'ampia banda chiara che la attraversa nel centro.\nNella femmina l'occhio \u00e8 giallo e i lati della faccia sono marroni; alcuni individui con il capo pi\u00f9 chiaro presentano una linea scura dietro l'occhio. Le parti superiori sono marrone scuro, normalmente con un'area chiara sulla faccia superiore delle primarie. Inferiormente, le primarie esterne hanno gli apici scuri che gradualmente sfumano verso le basi pi\u00f9 chiare senza una linea netta di separazione. Le parti inferiori sono quasi sempre barrate, in media pi\u00f9 pesantemente di quelle dei maschi. Da sopra, la coda \u00e8 chiara con tre barre scure vicino alla base.\n\u00c8 stato ipotizzato che le similitudini nel piumaggio tra i giovani pecchiaioli orientali e le specie del genere \"Spizaetus\" si siano evolute come una protezione parziale contro gli attacchi dei rapaci pi\u00f9 grandi. Gli \"Spizaetus\" hanno becchi e artigli pi\u00f9 robusti, e sono probabilmente meno vulnerabili dei rappresentanti del genere \"Pernis\".\nUna simile mimica \u00e8 presente anche nei giovani pecchiaioli occidentali (\"Pernis apivorus\"), che ricordano una poiana. Sebbene l'astore sia in grado di uccidere ambo le specie, \u00e8 probabile che usi maggiore cautela con le pi\u00f9 robuste specie del genere \"Buteo\".\nDistribuzione e habitat.\nIl pecchiaiolo orientale vive in India, Cina, Siberia orientale, parte del Giappone, Asia sud-orientale e isole circostanti. Nel Paleartico occidentale \u00e8 un accidentale raro, con poche segnalazioni recenti in Turchia, Egitto, Israele, Arabia Saudita e in Italia meridionale. Tutta la popolazione nord-orientale \u00e8 migratrice; la maggior parte si muove a sud verso l'Asia sud-orientale. La popolazione subcontinentale indiana \u00e8 sedentaria, con alcuni possibili movimenti dal nord verso sud durante l'inverno.\nIl pecchiaiolo orientale vive nelle aree boschive, e passa quasi sempre inosservato, tranne che in primavera, quando il maschio si esibisce in voli nuziali che avvengono piombando gi\u00f9 e innalzandosi pi\u00f9 volte come per percorrere una strada ricca di dossi e cunette. Poi, al culmine dell'ascensione, si libra per qualche secondo e batte le sue ali sul dorso due o tre volte, in rapida successione. Questo tipo di volo \u00e8 caratteristico delle specie del genere \"Pernis\".\nBiologia.\nIl pecchiaiolo orientale \u00e8 un rapace specializzato che si nutre principalmente di larve, pupe, nidi e adulti di varie specie di vespe e api. Ma, a volte, si nutre anche di altri insetti, di rettili e anfibi, di piccoli mammiferi e di nidiacei e uova di uccelli, come pure di alcuni frutti e bacche. Caccia da posatoi bassi, cercando gli insetti che si spostano verso e dai nidi; sono stati segnalati individui che li seguivano in volo mentre tornavano ai nidi. Cammina spesso e volentieri sul terreno all'interno delle foreste. Costruisce un nido di rami come le poiane e gli \"Accipiter\", e anche il volo di corteggiamento \u00e8 simile. \u00c8 riservato, schivo e non \u00e8 un gran volatore eccetto che nei voli di corteggiamento e in migrazione, tanto da non essere facilmente osservabile."}
{"id": "2358687", "revid": "125843311", "url": "https://it.wikipedia.org/wiki?curid=2358687", "title": "Giorgio Albertazzi", "text": "Attore di teatro attivo per decenni sulle scene fu anche uno dei primi divi televisivi, protagonista di letture poetiche e di sceneggiati di grande successo.\nBiografia.\n\u00c8 nato a Fiesole, in provincia di Firenze il 20 agosto 1923. Trascorse l'infanzia a Fiesole, in una \"d\u00e9pendance\" della Villa I Tatti di Bernard Berenson, presso cui prestava servizio suo nonno Ferdinando &lt;ref name=\"Corsera 28/5/2016\"&gt;&lt;/ref&gt;. \nNel 1943 ader\u00ec alla Repubblica di Sal\u00f2, ricoprendo il grado di sottotenente nella 3\u00aa Compagnia della \"Legione Tagliamento\" - GNR, dopo aver sostenuto un corso di formazione di otto mesi presso la Scuola allievi ufficiali di Vicenza e poi di Lucca. Con la sconfitta della R.S.I. nel 1945 fu arrestato con l'accusa di aver comandato a Sestino, il 27 luglio 1944, il plotone di esecuzione del partigiano Ferruccio Manini, e di collaborazionismo. Trascorse due anni in carcere a Firenze, a Bologna e a Milano, per essere poi liberato nel 1947 a seguito della cosiddetta \"amnistia Togliatti\". Albertazzi dichiar\u00f2 di essere stato prosciolto in fase di istruttoria dal Tribunale militare di Milano nel 1948 per non aver commesso il fatto e non conferm\u00f2 mai la sua presenza nella 3\u00aa Compagnia, 2\u00ba Plotone fucilieri del LXIII Battaglione \"M\", che oper\u00f2 nella sanguinosa repressione antipartigiana fra il settembre del 1944 e l'aprile del 1945.\nDiplomato al liceo classico e laureato in architettura, si dedic\u00f2 successivamente alla recitazione in fotoromanzi, in teatro, al cinema e in televisione, dove esord\u00ec nel gennaio 1954, appena 26 giorni dopo l'esordio della TV in Italia, recitando in diretta la tragedia di Shakespeare \"Romeo e Giulietta\" nel suo programma televisivo \"La prosa del venerd\u00ec\". L'anno successivo inaugur\u00f2 la trasmissione \"Appuntamento con la novella\", divenuta un appuntamento fisso della tv italiana.\nEsord\u00ec sul palcoscenico nel 1949 in \"Troilo e Cressida\" di Shakespeare, con la regia di Luchino Visconti al Maggio Musicale Fiorentino. Pur avendo girato una trentina di film (tra cui una pellicola di Resnais, \"L'anno scorso a Marienbad\") e avendo lavorato molto in televisione, soprattutto come interprete di sceneggiati televisivi di successo negli anni sessanta (tra cui \"L'idiota\" e \"Jekyll\"), era noto soprattutto come grande attore di teatro, spesso anche regista dei propri spettacoli.\nNel 1964, in occasione del 400\u00ba anniversario della nascita di Shakespeare, esord\u00ec al teatro Old Vic di Londra con \"Amleto\", diretto da Franco Zeffirelli e con protagoniste femminili Anna Proclemer e Anna Maria Guarnieri. Lo spettacolo rimase in cartellone per due mesi e lo stesso attore venne premiato con una foto nella galleria dei grandi interpreti shakespeariani del Royal National Theatre, unico attore non di lingua inglese.\nCome regista televisivo e come attore protagonista gir\u00f2 nel 1969 \"Jekyll\", tratto dal romanzo \"Lo strano caso del dottor Jekyll e del signor Hyde\" di Robert Louis Stevenson. Il suo primo e unico film come regista cinematografico, \"Gradiva\", del 1970 - ove appare con Laura Antonelli - ebbe grossi problemi con la produzione e la distribuzione, usc\u00ec solo in alcune sale e fu presto ritirato.\nAl Teatro alla Scala di Milano nel 1969 interpret\u00f2 Edipo in \"Edipo re\" di Sofocle con musiche di scena di Andrea Gabrieli per regia di Giorgio De Lullo, con Anna Proclemer, Renzo Palmer, Gualtiero Tumiati, Mario Erpichini, Gabriele Lavia, Alfredo Bianchini, Roberto Rizzi e Tonino Pierfederici. Nel 1974 prese parte alla serie televisiva \"Philo Vance\", interpretando la parte dell'investigatore creato da S. S. Van Dine.\nAl Teatro La Fenice di Venezia nel 1980 cur\u00f2 la regia e l'adattamento di \"Peer Gynt\", da Henrik Ibsen, con musiche di scena di Edvard Grieg, di cui fu anche voce recitante con Anna Proclemer, Elisabetta Pozzi e Bianca Toccafondi, diretto da Piero Bellugi. Nel 1988, per il Dipartimento Scuola Educazione ha realizzato una lettura integrale dell\"Inferno\" di Dante Alighieri, trasmessa da Rai 3. \u00c8 tornato in televisione nel 1993, questa volta su Canale 5, nello sceneggiato \"Passioni\". Dal 1994 ha fondato e diretto, insieme con l'Associazione Progetto Citt\u00e0, il Laboratorio Arti Sceniche Citt\u00e0 di Volterra \"Il Verso L'Afflato Il Canto\" dal quale sono nati decine di giovani attori e attrici. Nel 1996 si \u00e8 candidato alla Camera nel collegio di Tradate: sostenuto dal centro-destra, ottenne il 31% dei voti e venne sconfitto dal rappresentante della Lega Nord Carlo Ambrogio Frigerio.\nNel 1997 collabor\u00f2 con la cantante Giuni Russo in \"Verba Tango\", spettacolo di musica contemporanea e poesia prodotto da Ezio Trapani. Sempre nello stesso anno ha interpretato, insieme con Franca Rame, il testo di Dario Fo \"Diavolo con le zinne\", portandolo al Festival di Taormina. Nel 1999 port\u00f2 sulle scene \"Borges in tango\" con gli allievi della Scuola di Volterra. Dal 2003 \u00e8 stato direttore del Teatro di Roma, ruolo poi dismesso anni dopo.\nA coronamento di una carriera molto intensa e peraltro ancora attiva, nel 2004 il pubblico italiano gli ha attribuito il Premio Gassman alla carriera. Contemporaneamente ha portato in scena, insieme con Dario Fo, una serie di spettacoli-lezioni sulla storia del teatro in Italia, successivamente trasmessi da Rai 2. Il 10 febbraio 2006 ha interpretato il \"Canto di Ulisse\", da Dante, nel corso della Cerimonia di apertura dei XX Giochi olimpici invernali di Torino. \u00c8 stato insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nSua compagna sulla scena e nella vita (dopo un rapporto sentimentale con l'attrice Bianca Toccafondi) a partire dal 1956 \u00e8 stata Anna Proclemer. Il 12 dicembre 2007 ha sposato a Roma, con rito civile, la nobildonna fiorentina Pia Tolomei di Lippa, sua compagna gi\u00e0 da diverso tempo. Il matrimonio suscit\u00f2 l'interesse delle cronache a causa della differenza d'et\u00e0 tra i due, 36 anni: 84 Albertazzi, 48 la neo-moglie.\nNel 2009, al Teatro Ghione, ha recitato in \"Lezioni americane\" di Italo Calvino, per la regia di Orlando Forioso, e al Teatro greco di Siracusa ha interpretato \"Edipo a Colono\" di Sofocle per la regia di Daniele Salvo.\nSempre nel 2009, per Rai 2, ha registrato una lettura della \"Divina Commedia\" fra le rovine del centro storico dell'Aquila, in seguito al terremoto del 6 aprile. Il 1\u00ba settembre 2013 ha ricevuto la cittadinanza onoraria di Ricadi.\nNel 2014 ha preso parte alla decima edizione di \"Ballando con le stelle\" su Rai 1, diventando il concorrente pi\u00f9 anziano di tutte le edizioni internazionali del programma, superando l'attrice Cloris Leachman che nel 2008, all'et\u00e0 di 82 anni, aveva partecipato all'edizione americana. Nella stagione 2014-2015 al Teatro Ghione \u00e8 stato interprete di \"Il mercante di Venezia\" insieme con Franco Castellano.\nL'attore \u00e8 morto il 28 maggio 2016 alla Villa Tolomei di Sticciano, dimora della moglie, per una bronchite, nella Maremma Grossetana. Per sua volont\u00e0 non sono stati celebrati funerali.\nDopo la sua morte, l'Istituto bergamasco per la storia della Resistenza ha pubblicato sul suo sito una critica dal titolo \"Gli elogi funebri a Giorgio Albertazz\"i.\nFilmografia.\nAttore.\nTelevisione.\nPartecipazione a Carosello.\nPrese parte come \"testimonial\" ad alcuni numeri della rubrica pubblicitaria televisiva \"Carosello\": nel 1958 e 1959, per la pastina glutinata Barilla, nel 1963 (solo voce), per la Durban's; nel 1964, insieme ad Anna Proclemer, per l'Idrolitina della Gazzoni; nel 1968 per le confezioni Sanremo."}
{"id": "2358698", "revid": "599013", "url": "https://it.wikipedia.org/wiki?curid=2358698", "title": "Tyrone Washington", "text": ""}
{"id": "2358703", "revid": "834", "url": "https://it.wikipedia.org/wiki?curid=2358703", "title": "Presidents of the United States of America", "text": ""}
{"id": "2358705", "revid": "228587", "url": "https://it.wikipedia.org/wiki?curid=2358705", "title": "Sfinge dei Nassi", "text": "La Sfinge dei Nassi \u00e8 una statua greca arcaica in marmo di Nasso e di ambiente nesiotico (H 222 cm x L 135 cm) datata 570-560 a.C.; \u00e8 stata dedicata dalla popolazione di Nasso nel santuario di Delfi dove \u00e8 stata ritrovata in stato frammentario nella seconda met\u00e0 dell'Ottocento. \u00c8 conservata al Museo archeologico di Delfi (n. inv. 380, 1050).\nRaffigura il mitico animale della mitologia egizia che fu trasportato nella cultura greca e intorno a cui nacque la leggenda dell'enigma e di Edipo.\nTra i vari tipi di Sfinge, qui vediamo la versione androsfinge con testa di donna, corpo di leone e ali di uccello; il volto ricorda molto quello delle \"korai\", le arcaiche statue greche rappresentanti la figura femminile. La Sfinge di Naxos si trova in cima ad una colonna ionica alta 10 m, di cui resta solo il capitello.\nSecondo la tradizione, fu donata dalle genti dell'isola di Naxos all'oracolo di Delfi verso la fine del VI secolo a.C.; dunque la scultura si data intorno al 560 a.C. Come ricordo di questa concessione, nel mito greco si racconta che la Sfinge fu inviata a Tebe da Era o da Ares dopo averla prelevata in Etiopia."}
{"id": "2358706", "revid": "364890", "url": "https://it.wikipedia.org/wiki?curid=2358706", "title": "Ricardo Degaldo de la Obra", "text": ""}
{"id": "2358713", "revid": "767487", "url": "https://it.wikipedia.org/wiki?curid=2358713", "title": "Scopi", "text": "Lo Scopi (3.200\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova in Svizzera lungo la linea di confine tra il Canton Ticino ed il Canton Grigioni, poco ad oriente del Passo del Lucomagno e nelle vicinanze del Gruppo dell'Adula posto pi\u00f9 a sud-est. Sulla vetta \u00e8 presente una stazione di rilevamento radar FLORAKO, appartenente all'esercito svizzero. Una piccola teleferica militare collega la cima della montagna con la diga sottostante.\nSalita alla vetta.\nSi pu\u00f2 salire sulla montagna partendo dal Passo del Lucomagno."}
{"id": "2358715", "revid": "1699816", "url": "https://it.wikipedia.org/wiki?curid=2358715", "title": "Breathe Slow", "text": "Breathe Slow \u00e8 un brano musicale della cantante britannica Alesha Dixon, pubblicato come secondo singolo tratto dall'album \"The Alesha Show\".\nIl singolo \u00e8 stato pubblicato ufficialmente il 9 febbraio 2009 nel Regno Unito mentre in Italia \u00e8 uscito il 7 aprile dello stesso anno come Download Digitale e il 2 maggio nelle Radio.\n\u00c8 stato girato un video musicale del brano, in bianco e nero. Il singolo ha avuto un riscontro generalmente positivo da parte della critica, e rimane il singolo di maggior successo della cantante nel Regno Unito."}
{"id": "2358718", "revid": "834", "url": "https://it.wikipedia.org/wiki?curid=2358718", "title": "II (Presidents of the United States of America)", "text": ""}
{"id": "2358720", "revid": "599013", "url": "https://it.wikipedia.org/wiki?curid=2358720", "title": "Eddie Elisma", "text": ""}
{"id": "2358728", "revid": "2519", "url": "https://it.wikipedia.org/wiki?curid=2358728", "title": "Alaminos (Pangasinan)", "text": "Alaminos \u00e8 una citt\u00e0 componente delle Filippine, situata nella Provincia di Pangasinan, nella Regione di Ilocos.\nAlaminos \u00e8 formata da 39 baranggay:"}
{"id": "2358729", "revid": "287204", "url": "https://it.wikipedia.org/wiki?curid=2358729", "title": "Zimri-Lim", "text": "Egli era figlio ed erede di Iakhdunlim, ma fu costretto a fuggire a Yamkhad quando suo padre fu assassinato dai propri servi. La citt\u00e0 fu allora occupata da Shamshi-Adad I, re di Assur, che pose sul trono il figlio Yasmah-Adad. Poco dopo la morte di Shamshi-Adad I, Zimri-Lim ritorn\u00f2 dall'esilio e, con l'aiuto di Yarim-Lim, re di Yamkhad, riusc\u00ec a deporre Yasmah-Adad. Zimri-Lim regn\u00f2 per circa vent'anni e si impegn\u00f2 in numerose campagne militari per stabilire la propria supremazia nelle limitrofe aree lungo l'Eufrate e nella valle di Khabur. Ampli\u00f2 notevolmente il palazzo reale che divenne, probabilmente, il pi\u00f9 grande dell'epoca, e fu senza dubbio motivo di invidia per molti sovrani. Nel 1764 a.C. circa si alle\u00f2 anche con Hammurabi nella battaglia contro Eshnunna. La vita privata di Zimri-Lim ci \u00e8 nota grazie alle tavolette pervenuteci nell'archivio di Mari. Egli spos\u00f2 Shibtu, una principessa di Yamkhad, ed ebbe ben otto figlie da diverse mogli. Molte delle sue mogli erano sposate con sovrani locali, e altre due divennero sacerdotesse. La corrispondenza tra il re e le sue figlie \u00e8 prova del fatto che Zimri-Lim aveva un'alta opinione delle donne, e le reputava competenti per prendere decisioni anche politiche, come si evince dal fatto che pose la figlia Kiru a capo di una vicina citt\u00e0. Nel 1757 a.C. Hammurabi conquist\u00f2 Mari (anche se forse la citt\u00e0 si arrese senza combattere) nonostante la precedente alleanza. In questo momento Zimri-Lim scompare dallo scenario storico, e si pensa che fu assassinato."}
{"id": "2358730", "revid": "339392", "url": "https://it.wikipedia.org/wiki?curid=2358730", "title": "Aimone di Savoia, quarto duca d'Aosta", "text": ""}
{"id": "2358736", "revid": "6923", "url": "https://it.wikipedia.org/wiki?curid=2358736", "title": "Sindaci di Campagna", "text": "Cronotassi parziale dei sindaci di Campagna, dal 1441 al 1800 e dal 1960 ad oggi.\nRegno di Napoli (1263-1816).\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \nRegno d'Italia (1861-1946).\nIstituzione dell'ordinamento podestarile (1926).\nDurante il Fascismo il ruolo di sindaco cittadino veniva svolto dal Podest\u00e0.\nUno dei pi\u00f9 rinomati fu Carlino D'Ambrosio, noto per il suo tacito appoggio dato agli ebrei confinati a Campagna durante la seconda guerra mondiale.\nRepubblica Italiana (1946-oggi).\n \n \n "}
{"id": "2358744", "revid": "599013", "url": "https://it.wikipedia.org/wiki?curid=2358744", "title": "Pretty Boy Floyd", "text": ""}
{"id": "2358749", "revid": "726373", "url": "https://it.wikipedia.org/wiki?curid=2358749", "title": "L'italiano (romanzo)", "text": "L'italiano, o il confessionale dei penitenti neri \u00e8 un romanzo gotico scritto dall'autrice inglese Ann Radcliffe. Pubblicato nel 1797, \u00e8 considerato una delle sue opere di maggior successo. \nCome le altre opere dell'autrice, il romanzo presenta atmosfere cupe e spaventose, personaggi buoni crudelmente tiranneggiati da altri privi di qualsiasi morale, colpi di scena e misteri apparentemente inspiegabili, che, come ne \"I misteri di Udolpho\", vengono spiegati tutti in modo razionale alla fine della storia. \nTrama.\nAmbientato nel 1764 a Napoli, \"L'Italiano\" racconta le vicissitudini e le prove a cui viene sottoposto l'amore dei due protagonisti, Vincenzo di Vivaldi ed Elena di Rosalba. Vincenzo, innamoratosi di Elena a prima vista, \u00e8 intenzionato a sposarla e ottiene anche la benedizione della zia con la quale la giovane vive. Il ragazzo appartiene per\u00f2 a una nobile e ricca famiglia e sua madre, la Marchesa, trova questo matrimonio indegno di lui. Aiutata dal diabolico monaco Schedoni, la donna fa rapire e richiudere in un convento Elena. Vincenzo riesce a liberarla ma, proprio quando i due innamorati sono sul punto di sposarsi, vengono nuovamente divisi dall'intervento degli uomini di Schedoni. Il monaco porta la ragazza in una casa isolata per ucciderla, ma a questo punto scopre che Elena \u00e8 in realt\u00e0 sua figlia e decide cos\u00ec di nasconderla in un posto sicuro; Vincenzo viene invece rinchiuso nelle prigioni dell'Inquisizione. Dopo una serie di colpi di scena e di inaspettate scoperte il giovane viene liberato ed Elena scopre con gioia di essere solo la nipote del malvagio Schedoni, il quale appartiene in realt\u00e0 a una nobile famiglia di cui Elena \u00e8 discendente. A questo punto la giovane \u00e8 degna di sposare Vincenzo e i due innamorati possono finalmente riunirsi e convolare a nozze.\nPersonaggi.\nElena di Rosalba \u00e8 l'eroina del romanzo che ricorda per molti versi Emily St. Aubert, protagonista de \"I misteri di Udolpho\". Come Emily, infatti, Elena \u00e8 buona e pura, \u00e8 vittima di un uomo diabolico e senza scrupoli e riesce ad affrontare le difficolt\u00e0 solo appoggiandosi alla sua incrollabile fede cristiana. A causa della semplicit\u00e0 del suo animo, tuttavia, Elena appare molto stereotipata e poco sviluppata psicologicamente.\nVincenzo di Vivaldi \u00e8 l'innamorato di Elena e come lei \u00e8 buono, semplice e ingenuo. \u00c8 amante della giustizia, fiero e orgoglioso della sua nobilt\u00e0 d'animo, ma allo stesso tempo \u00e8 impulsivo e precipitoso nelle sue azioni e a causa di questi suoi difetti viene pi\u00f9 volte ingannato nel corso della storia.\nSchedoni \u00e8 uno degli antagonisti meglio riusciti della Radcliffe. Monaco dal passato nebuloso che, appare subito come diabolico e senza scrupoli n\u00e9 morale, mentre i suoi confratelli lo vedono come una specie di santo e come un esempio da seguire. Dopo la scoperta della parentela con Elena - che Schedoni ritiene erroneamente sua figlia - il suo personaggio evolve per\u00f2 in modo inaspettato, dimostrando di avere una coscienza nascosta che si rivela essere pi\u00f9 forte della sua malvagit\u00e0 e della sua sete di potere."}
{"id": "2358754", "revid": "298055", "url": "https://it.wikipedia.org/wiki?curid=2358754", "title": "Leslie Luckabee", "text": ""}
{"id": "2358756", "revid": "899609", "url": "https://it.wikipedia.org/wiki?curid=2358756", "title": "The Vault", "text": ""}
{"id": "2358758", "revid": "599013", "url": "https://it.wikipedia.org/wiki?curid=2358758", "title": "Mario Bennett", "text": ""}
{"id": "2358759", "revid": "1573940", "url": "https://it.wikipedia.org/wiki?curid=2358759", "title": "Leptodon", "text": "Leptodon \u00e8 un genere di uccelli della famiglia degli Accipitridi comprendente due sole specie, entrambe diffuse nel Nuovo Mondo.\nTassonomia.\nIl genere comprende due specie:\nDescrizione.\nHanno la testa grigia, il dorso nero e il ventre bianco.\nDistribuzione e habitat.\nIl nibbio testagrigia \u00e8 molto diffuso: il suo areale, infatti, va dal Messico orientale e da Trinidad fino al Per\u00f9, alla Bolivia e all'Argentina settentrionale. Il nibbio dal collare bianco, invece, \u00e8 un uccello rarissimo e sopravvive solamente in un'esigua regione del Brasile nord-orientale."}
{"id": "2358761", "revid": "729019", "url": "https://it.wikipedia.org/wiki?curid=2358761", "title": "St\u00e9phane Ougier", "text": "Biografia.\nOugier, di professione ingegnere, trascorse tutta la sua carriera dilettantistica nel Tolosa, club con il quale, tra il 1985 e il 2001, vinse cinque titoli nazionali francesi e la prima edizione della Heineken Cup, nel 1996.\nEsordiente in Nazionale nel corso della Coppa FIRA 1990-92 contro la , disput\u00f2 il suo secondo incontro \u2014 durante un \"tour\" \u2014 contro l'.\nSuccessivamente scese in campo nel corso del Cinque Nazioni 1993 (che la vinse) contro l' e, quattro anni pi\u00f9 tardi, disput\u00f2 il suo 4\u00ba e ultimo incontro internazionale, a Grenoble, in occasione della sconfitta 32-40 contro l' nella finale di Coppa FIRA 1995-97.\nAttualmente \u00e8 direttore dello sviluppo aeronautico e spaziale della societ\u00e0 francese d'ingegneria Akka Technologies, che ha sede a Colomiers."}
{"id": "2358762", "revid": "2519", "url": "https://it.wikipedia.org/wiki?curid=2358762", "title": "Dagupan", "text": "Dagupan \u00e8 una citt\u00e0 componente delle Filippine, situata nella Provincia di Pangasinan, nella Regione di Ilocos.\nLa citt\u00e0 si affaccia nel Golfo di Lingayen in cui ha stabilito un grande porto. La popolazione dall'anno del primo censimento (1995) fino all'ultimo (2007) \u00e8 aumentata lentamente, dai circa 129.000 abitanti del 1995 ai circa 150.000 del 2007. Ora \u00e8 una delle pi\u00f9 importanti citt\u00e0 portuarie del Nord delle Filippine.\nDagupan \u00e8 formata da 31 baranggay:"}
{"id": "2358764", "revid": "42337", "url": "https://it.wikipedia.org/wiki?curid=2358764", "title": "Tribuno celerum", "text": ""}
{"id": "2358766", "revid": "42337", "url": "https://it.wikipedia.org/wiki?curid=2358766", "title": "Tribunus celerum", "text": ""}
{"id": "2358779", "revid": "80953826", "url": "https://it.wikipedia.org/wiki?curid=2358779", "title": "Agostinismo", "text": ""}
{"id": "2358781", "revid": "287204", "url": "https://it.wikipedia.org/wiki?curid=2358781", "title": "Urdaneta", "text": ""}
{"id": "2358785", "revid": "729019", "url": "https://it.wikipedia.org/wiki?curid=2358785", "title": "MG 81", "text": "La MG 81 era una mitragliatrice a nastro in calibro 7,92 \u00d7 57 mm Mauser per installazioni fisse o brandeggiabili sui velivoli in uso alla Luftwaffe durante la seconda guerra mondiale e che sostitu\u00ec la precedente MG 15.\nL'MG 81 fu ideata dalla Mauser nel periodo 1938/39 e rest\u00f2 in produzione dal 1940 al 1945. Essa venne concepita per poter essere prodotta velocemente e in maniera economica, e la si ottimizz\u00f2 per l'impiego aeronautico.\nAnalogamente a quanto fatto sia con la MG 15 che la MG 17, anche alla MG 81 venne applicato un calcio e un bipiede per poterla impiegare come arma terrestre ed equipaggiare le truppe dell'Heer.\nUna versione speciale di questa arma fu la MG 81Z \"Zwilling\", che sostanzialmente era un sistema d'arma costituito da due MG 81 affiancate e montate su un unico sostegno, che garantiva un volume di fuoco di 3200 colpi/min senza occupare molto pi\u00f9 spazio di una mitragliatrice singola."}
{"id": "2358793", "revid": "2519", "url": "https://it.wikipedia.org/wiki?curid=2358793", "title": "Urdaneta (Pangasinan)", "text": "Urdaneta \u00e8 una citt\u00e0 componente delle Filippine, situata nella Provincia di Pangasinan, nella Regione di Ilocos.\nUrdaneta \u00e8 formata da 34 baranggay:"}
{"id": "2358795", "revid": "580", "url": "https://it.wikipedia.org/wiki?curid=2358795", "title": "Yamkhad", "text": "Yamkhad (scritto anche Yamhad o Jamkhad) fu un antico regno amorreo situato presso Aleppo (odierna Siria). Anche un buon numero di Hurriti si stanziarono nel regno, e la cultura hurrita si diffuse al suo interno. Il regno fu potente nella media Et\u00e0 del Bronzo, 1800-1600 a.C. circa, e di quel periodo abbiamo una cospicua corrispondenza con il regno di Mari. La sua pi\u00f9 grande rivale fu Qatna, situata a sud. Yamkhad fu infine distrutta nel sedicesimo secolo a.C. dagli Ittiti.\nStoria.\nDi Halab sono stati fatti ben pochi scavi archeologici, in quanto Halab non \u00e8 mai stata abbandonata durante la sua lunga storia, e la citt\u00e0 moderna si trova sopra l'antico sito. Pertanto, gran parte della conoscenza su Yamhad viene dalle tavolette scoperte ad Alalakh e Mari.\nIntroduzione.\nIl nome Yamhad era probabilmente indicato come nome di una trib\u00f9 amorrita, ed \u00e8 usata in sinonimo come Halab quando vi si riferisce al regno. La citt\u00e0 di Halab era un centro religioso nella Siria moderna, ed era menzionata dal nome Ha-lam, come vassallo dell'impero di Ebla, che controllava gran parte della Siria nel mezzo del terzo millennio a.C. La fama di Halab come citt\u00e0 santa contribu\u00ec alla sua ascesa in seguito; il tempio principale di Hadad, dio delle tempeste della Siria del nord, si trovava nella citt\u00e0, che era nota come la \"Citt\u00e0 di Hadad\".\nIl nome Halab, cos\u00ec come quello di Yamhad, appare per la prima volta durante il periodo antico babilonese, quando Sumu-Epuh, il primo re Yamhadi, fu attestato in un sigillo da Mari come sovrano della terra di Yamhad Yamhad, il che incluse, oltre ad Halab, le citt\u00e0 di Alalakh e Tuba. Sumu-Epuh consolid\u00f2 il regno, per poi affiancare Yahdun-Lim di Mari, che aveva avuto un'alleanza diplomatica con Yamhad per opporsi all'Assiria; in seguito, eventualmente, sarebbero andati a nord minacciando il regno. Il re di Yamhadi appoggi\u00f2 le trib\u00f9 yaminite di Mari stessa, e form\u00f2 un'alleanza con altri stati siriani, tra cui Urshu, Hassum e Carchemish, contro il re di Mari; quest'ultimo, pur riuscendo a sconfiggere i suoi nemici, venne presto ucciso dal figlio Sumu-Yamam.\nRivalit\u00e0 con gli assiri ed espansione.\nL'ascesa di Shamshi-Adad I d'Assiria si rivel\u00f2 pi\u00f9 pericolosa per Yamhad che per Mari. Il re assiro era un conquistatore ambizioso che mirava a dominare la Mesopotamia e il Levante, e si defin\u00ec \"re del mondo\". Shamshi-Adad circond\u00f2 Yamhad alleandosi con Charchemish, Hassum e Urshu a nord e conquistando Mari a est, riconquistando Nagar (Tell Brak) e cacciando l'esercito del regno di Mari da Ekallatum, avendo il sopravvento sul re di Mari e costringendo Yakhdun-Lim alla fuga verso ovest. Sumu-Epuh accolse Yakhdun-Lim e mir\u00f2 di usarlo contro l'Assiria.\nL'alleato pi\u00f9 pericoloso di Shamshi-Adad era Qatna, il cui re, Ishi-Addu, divenne l'agente assiro ai confini di Yamhad, e spos\u00f2 sua figlia a Yasmah-Adad, il figlio del re assiro, da lui stesso installato come re di Mari. Sumu-Epuh fu apparentemente ucciso durante la sua lotta contro Shamshi-Adad e gli successe il figlio Yarim-Lim I, che consolid\u00f2 il regno del padre e lo trasform\u00f2 nel regno pi\u00f9 potente della Siria e della Mesopotamia del nord. Yarim-Lim circond\u00f2 Shamshi-Adad alleandosi con Hammurabi di Babilonia e Ibal-pi-el II di Eshnunna, poi, nel 1777 a.C., avanz\u00f2 a est conquistando Tuttul e installando Zimri-Lim come governatore della citt\u00e0. La morte del re assiro venne un anno dopo. Yarim-Lim mand\u00f2 allora il suo esercito con Zimri-Lim, per ripristinare il trono dei suoi antenati come antenati-vassalli di Yamhad, cementando i rapporti tramite un matrimonio dinastico tra il nuovo re mariota e Shibtu, figlia di Yarim-Lim.\nYarim-Lim trascorse gli anni successivi del suo regno ad espandere il regno, che raggiunse il regno di Mamma a nord. Le citt\u00e0-stato siriane furono sottomesse con la forza o con la diplomazia; Mamma, Ebla e Ugarit divennero vassalli di Yamhad, mentre Qatna rimase indipendente, ma scese a patti Yamhad dopo la morte del suo alleato, il tardo Shamshi-Adad I. Una dimostrazione della politica di guerra e diplomazia di Yarim-Lim \u00e8 leggibile in una tavoletta scoperta a Mari, mandata al re di D\u0113r nella Mesopotamia del sud, che incluse una dichiarazione di guerra contro Der e il suo vicino Diniktum; la tavoletta menziona anche lo stabilimento di 500 navi da guerra yamhadite per dodici anni a Diniktum, e il sostegno militare di Yamhad di Der per 15 anni. Gli sforzi di Yarim-Lim elevarono Yamhad nello stato di Grande Regno, e il titolo di re di Yamhad divenne quello di Grande Re.\nA Yarim-Lim I successe il figlio Hammurabi I che ebbe un regno pacifico. Riusc\u00ec a mettere in ginocchio Charchemish, e mand\u00f2 truppe per aiutare Hammurabi di Babilonia contro Larsa ed Elam. L'alleanza fin\u00ec quando il re babilonese saccheggi\u00f2 e rase al suolo Mari. Tuttavia, Babilonia non attacc\u00f2 Yamhad, e le relazioni tra i due regni continuarono a rimanere stabili; il vuoto di potere causato dalla distruzione di Mari apr\u00ec la via per Hammurabi I di estendere l'egemonia di Yamhad sopra la valle dell'Alto Eufrate, dove il sovrano di Shubat Enlil divenne suo vassallo. Ad Hammurabi I succedette il figlio Abba-El I, il cui regno dovette sopportare la ribellione della citt\u00e0 di Irridu, che era sotto l'autorit\u00e0 del principe Yarim-Lim, fratello di Abba-El. Il re rispose alla ribellione distruggendo Irridu, e compensando il fratello dandogli il trono di Alalakh, creando cos\u00ec un ramo cadetto della dinastia.\nDeclino e fine.\nL'era dei successori di Abba-El I \u00e8 scarsamente documentata, e ai tempi di Yarim-Lim III a met\u00e0 del XVII secolo a.C., il potere di Yamhad and\u00f2 in declino a causa di dissensi interni. Yarim-Lim III regn\u00f2 su un regno indebolito, e sebbene riuscisse a imporre la sua egemonia su Qatna, l'indebolimento divenne inesorabile quando Alalakh divenne indipendente sotto l'auto-dichiaratosi re Ammitakum. Nonostante tale regressione, il re di Yamhad rimase il re pi\u00f9 forte degli stati siriani, in quanto ebbe ancora il titolo di Grande Re, riconosciuto anche dagli Ittiti, che lo consideravano l'equale diplomatico del Tabbarna, il re ittita.\nL'ascesa del regno ittita a nord pose una grave minaccia per Yamhad, sebbene Yarim-Lim III e il suo successore Hammurabi III riuscirono a reggere le aggressioni del re ittita Hattu\u0161ili I tramite alleanze con i principati hurriti. Hattusili scelse di non attaccare direttamente Halab e opt\u00f2 per conquistarne i vassalli e alleati, a partire da Alalakh nel secondo anno delle sue conquiste siriane nel 1650 a.C. circa (cronologia media) o forse dopo. Hattusili si rivolse poi ad attaccare gli hurriti a Urshu, a nordest di Halab, e vince persino su una coalizione Halab-Carchemish che appoggiava gli hurriti. In seguito il re ittita sconfisse Yamhad nella battaglia di Monte Atalur, e saccheggi\u00f2 Hassum insieme a molte altre citt\u00e0 hurrite nel sesto anno delle sue guerre siriane. Dopo molte campagne, Hattusili I attacc\u00f2 finalmente Halab durante il regno di Hammurabi III. L'attacco fin\u00ec in una sconfitta, e il re ittita rimase gravemente ferito (e sarebbe morto nel 1620 a.C. circa). Le campagne di Hattusili indebolirono Yamhad in modo considerevole, causandone il declino nello status: il monarca cess\u00f2 di essere definito Grande Re.\nAd Hattusili succedette suo nipote Mur\u0161ili I, che conquist\u00f2 Halab nel 1600 a.C. circa e distrusse Yamhad come potenza maggiore nel Levante. Mursili raggiunse poi Babilonia e la saccheggi\u00f2, ma venne assassinato sulla via di ritorno alla capitale \u1e2aattu\u0161a, e il suo impero and\u00f2 in disfacimento. Halab fu ricostruita e il regno si espanse di nuovo fino ad Alalakh, ma il regno ristabilito fu dominato da re di cui si sanno soltanto i nomi; il primo fu Sarra-El, che potrebbe essere stato figlio di Yarim-Lim III. L'ultimo re di Halab appartenente alla dinastia fu Ilim-Ilimma I, il cui regno fin\u00ec nel 1524 a.C., quando venne ucciso durante una ribellione orchestrata dal re Parshatatar di Mitanni, che conquist\u00f2 Halab. Il figlio di Ilim-Ilimma, Idrimi, fugg\u00ec ad Emar per poi conquistare Alalakh nel 1517 a.C. circa. Dopo sette anni dalla conquista di Alalakh, Idrimi scese a patti col regno di Mitanni, che lo prese come suo vassallo, permettendogli di controllare Halab, sebbene dovesse spostare la residenza della dinastia ad Alalakh e rinunciare al titolo di \"Re di Halab\"; in tal modo fin\u00ec anche l'uso del nome Yamhad.\nRe di Yamhad.\nLe date sono stimate dalla cronologia media.\nPopolo e cultura.\nEssendo amorrita, il popolo di Yamhad parlava la sua lingua, e, tralasciando le influenze mesopotamiche, egizie ed egee, Yamhad apparteneva principalmente alla cultura siriana dell'Et\u00e0 del Bronzo. Questa cultura influenz\u00f2 l'architettura e le funzioni dei suoi templi, principalmente di culto, mentre l'autorit\u00e0 politica era investita nel palazzo reale, in contrasto al ruolo politico principalmente spettante ai templi, tipico dei popoli della Mesopotamia.\nDato che non vi sono stati scavi ad Halab, l'architettura del regno \u00e8 archeologicamente meglio rappresentata dalla citt\u00e0 di Alalakh, subordinata ad Halab e dominata da un re appartenente alla famiglia reale yamhadita. Gli amorriti in generale costruivano grandi palazzi che ricordano quelli dell'antico periodo babilonese in termini d'architettura: tali palazzi erano adornati con grandi cortili centrali, sale del trono, pavimenti piastrellati, sistemi di fognatura e pareti colorite, il che suggerisce l'assunzione di lavoratori specializzati in questo genere di cose. Vi sono prove di una presenza di artisti di affreschi minoici che dipinsero elaborate scene sulle mura dei palazzi di Alalakh.\nYamhad aveva un'iconografia siriana distintiva, che si distingue nei sigilli dei re che diedero prominenza agli dei siriani. L'influenza egiziana era minima e limitata all'ankh, il che non pu\u00f2 essere interpretato come un'emulazione dei riti egizi quanto come sostituto della coppa tenuta dalle divinit\u00e0 in altre parti. Yamhad aveva uno stile speciale tutto suo, favorito a Mari durante il regno di Zimri-Lim, la cui regina Shibtu fu figlia di Yarim-Lim I, re di Yamhad.\nDopo la caduta dell'impero accadico, gli hurriti iniziarono a insediarsi nella citt\u00e0 e nei dintorni, ed entro il 1725 a.C. circa costituirono una porzione maggiore della popolazione. La presenza di una grande popolazione hurrita port\u00f2 la rispettiva cultura e religione ad Halab, come testimoniato dall'esistenza di certe festivit\u00e0 religiose che portano nomi hurriti.\nEconomia.\nLa posizione di Halab \u00e8 sempre stato un fattore nella sua prominenza come centro economico. L'economia di Yamhad era basata sui commerci con l'Altopiano iranico, la Mesopotamia, Cipro e Anatolia, con la citt\u00e0 di Emar come suo porto per l'Eufrate, e Alalakh in prossimit\u00e0 al mare come suo porto per il Mediterraneo.\nLe azioni di Yarim-Lim I e la sua alleanza con Babilonia si dimostrarono vitali per l'economia di Yamhad, perch\u00e9 protessero il commercio tra la Mesopotamia e la Siria del nord, con il re di Mari a proteggere le carovane che attraversavano la via dal Golfo Persico all'Anatolia. Emar attrasse mercanti babilonesi, che vivevano in citt\u00e0 ed ebbero un impatto duraturo sulle convenzioni locali degli scribi. Anche nel XIV secolo a.C., i testi dei cosiddetti caratteri siriani da Emar conservano i caratteri distintivi babilonesi.\nI mercati di Yamhad divennero una fonte di rame, che veniva importato dalle montagne (probabilmente anatoliche) e da Cipro. Tuttavia, l'invasione babilonese di Mari ebbe un impatto negativo sul commercio tra i due regni, anche perch\u00e9 le strade divennero pericolose a causa della perdita della protezione di Mari nei confronti delle carovane. Ci\u00f2 porto Samsu-iluna, re di Babilonia, a costruire varie roccaforti fin sulla valle del fiume, e fondare colonie di mercenari note come \"Case Cassite\" per proteggere l'area del medio Eufrate. Queste colonie si evolsero ben presto in principati semi-indipendenti che mossero guerra contro Ammi-saduqa, re di Babilonia, e causarono un freno temporaneo al commercio.\nReligione.\nIl popolo di Yamhad praticava la religione amorrita, e venerava principalmente le divinit\u00e0 semitiche del nordest, di cui le pi\u00f9 importanti erano Dagon, che era considerato il padre degli dei, e Hadad, la pi\u00f9 importante divinit\u00e0 del Pantheon. Il regno era noto come la \"terra di Hadad\", famoso come dio delle tempeste di Halab, a partire dal III millennio a.C.. Il suo tempio principale era posto sulla collina cittadina al centro della citt\u00e0, e rimase in uso dal XXIV secolo a.C. almeno fino al IX secolo a.C.\nIl titolo \"diletto di Hadad\" era uno dei titoli dei re. Hadad era il dio patrono del regno, e ogni trattato con il regno era concluso in suo nome, che era anche usato per minacciare altri regni e dichiarare guerre. Col crescere della presenza hurrita, lo stesso accadde alle influenze religiose hurrite, e alcune divinit\u00e0 hurrite trovarono posto nel pantheon yamhadita. Il re Abba-El I menziona di aver ricevuto il supporto della dea hurrita Hebat in una delle tavolette di Alalakh (Hebat era la sposa di Teshub, principale divinit\u00e0 hurrita, ma nella tavoletta di Abba-El I, \u00e8 associata con Hadad).In seguito, gli hurriti cominciarono a identificare Teshub con Hadad, che divenne Teshub il dio dio delle tempeste di Halab.\nOltre alle divinit\u00e0 generali, i re avevano un \"dio capo\", ossia una divinit\u00e0 che aveva un collegamento intimo con chi lo venerava. Il re Yarim-Lim I descrisse Hadad come il dio dello stato, ma la divinit\u00e0 mesopotamica Sin fu il suo dio capo. Suo figlio Hammurabi I fece altrettanto."}
{"id": "2358797", "revid": "767487", "url": "https://it.wikipedia.org/wiki?curid=2358797", "title": "Cima di Camadra", "text": "La Cima di Camadra (3.172\u00a0) \u00e8 una montagna delle alpi dell'Adula nelle Alpi Lepontine.\nDescrizione.\nSi trova in Svizzera lungo la linea di confine tra il Canton Ticino ed il Canton Grigioni, collocata poco ad occidente rispetto al Piz Medel. Si pu\u00f2 salire sulla vetta partendo da Blenio e percorrendo tutta la Val Camadra."}
{"id": "2358798", "revid": "287204", "url": "https://it.wikipedia.org/wiki?curid=2358798", "title": "Ol'ga Zajceva (sciatrice)", "text": "Biografia.\nOriginaria di Mosca, in Coppa del Mondo esord\u00ec l'11 febbraio 2000 nella sprint di \u00d6stersund (62\u00aa) e conquist\u00f2 la prima vittoria, nonch\u00e9 il primo podio, il 5 dicembre 2002 ancora a \u00d6stersund e sempre nella sprint.\nIn carriera prese parte a quattro edizioni dei Giochi olimpici invernali: (37\u00aa nell'individuale), (9\u00aa nella sprint, 19\u00aa nell'inseguimento, 15\u00aa nella partenza in linea, 1\u00aa nella staffetta), (7\u00aa nella sprint, 26\u00aa nell'individuale, 7\u00aa nell'inseguimento, 2\u00aa nella partenza in linea, 1\u00aa nella staffetta) e (28\u00aa nella sprint, 15\u00aa nell'individuale, 11\u00aa nell'inseguimento, 23\u00aa nella partenza in linea, 2\u00aa nella staffetta, 5\u00aa nella staffetta mista), e a otto dei Campionati mondiali, vincendo otto medaglie, delle quali tre d'oro.\nNell'ambito delle inchieste sul doping di Stato in Russia, il 1\u00ba dicembre 2017 il Comitato Olimpico Internazionale accert\u00f2 una violazione delle normative antidoping da parte della Zajceva in occasione delle Olimpiadi di So\u010di, annullando conseguentemente i risultati l\u00ec ottenuti e proibendole di partecipare a future edizioni dei Giochi olimpici. La Zajceva, nel frattempo ormai ritiratasi dalle competizioni, present\u00f2 ricorso contro tale decisione; questo venne definitivamente respinto dal Tribunale Arbitrale dello Sport il 24 settembre 2020, confermando cos\u00ec le sanzioni comminate dal CIO ad eccezione dell'impossibilit\u00e0 di partecipare a qualsiasi titolo a future edizioni delle Olimpiadi.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "2358801", "revid": "101335712", "url": "https://it.wikipedia.org/wiki?curid=2358801", "title": "Mercedes-Benz OM617", "text": "La sigla OM617 identifica un motore diesel prodotto dal 1974 al 1991 dalla Casa tedesca Mercedes-Benz.\nProfilo e caratteristiche.\nIl motore \"OM617\" \u00e8 derivato direttamente dal motore diesel OM616 a 4 cilindri, rispetto al quale si differenzia per l'aggiunta di un cilindro. Si tratta quindi di uno dei pochi motori a 5 cilindri prodotti dalla Casa tedesca ed il primo al mondo in un'applicazione di serie. Pi\u00f9 tardi diverranno famosi i motori a 5 cilindri realizzati dalla Audi. Essendo l'OM616 di origine un 2.4 litri, va da s\u00e9 che aggiungendo un cilindro in pi\u00f9 si arriva ad una cubatura di 3 litri, che \u00e8 quella tipica del motore \"OM617\".\nIl 3 litri \"OM617\" ha debuttato nel 1974 in configurazione aspirata, ma nel 1981 \u00e8 stato proposto anche in modalit\u00e0 sovralimentata mediante turbocompressore, primo turbodiesel Mercedes-Benz nella storia e tra i primi turbodiesel in generale. A questo proposito \u00e8 interessante il lato storico di questo evento, poich\u00e9 esso va a collegarsi alla sfida esistente tra questa Casa automobilistica e la francese Peugeot, sfida che vedeva le due Case in competizione fin dagli anni venti del XX secolo, per arrivare a montare un motore diesel sotto una loro vettura di serie. A quell'epoca fu la Casa tedesca, appena rinata con il suo nuovo e definitivo marchio, a proporre per prima un motore diesel su alcuni suoi autocarri. Dieci anni dopo arriv\u00f2 a fare la stessa cosa su una sua autovettura di serie, la 260D. Oltre quarant'anni dopo, nel 1978, la \"stella a tre punte\" torn\u00f2 a brillare proponendo il primo turbodiesel di serie al mondo, limitato per\u00f2 solo ai due mercati nordamericani (Stati Uniti e Canada). Tale motore fu proprio un \"OM617\" e venne montato sulla Mercedes-Benz 300SD. Alla Peugeot and\u00f2 la consolazione, l'anno seguente, di aver proposto per la prima volta un turbodiesel per il mercato europeo.\nL'evoluzione del motore \"OM617\" ha conosciuto essenzialmente due principali fasi evolutive: nel 1978 c'\u00e8 stata una leggerissima riduzione della cilindrata, rimasta comunque saldamente nell'ambito dei 3 litri, mentre nel 1978, come gi\u00e0 detto, c'\u00e8 stato il debutto della versione sovralimentata.\nSono esistite quindi tre versioni del motore \"OM617\": una aspirata con cilindrata normale, una aspirata con cilindrata leggermente ridotta ed una sovralimentata. Le caratteristiche comuni a tali versioni sono le seguenti:\nIl motore \"OM617\" \u00e8 stato utilizzato in maniera piuttosto trasversale nella gamma Mercedes-Benz, andando cos\u00ec ad equipaggiare diversi modelli della Casa. L'unico modello a non aver mai montato un motore \"OM617\" fu la Mercedes-Benz 190.\nDi seguito vengono illustrate pi\u00f9 in dettaglio le varie versioni del 3 litri \"OM617\".\nOM617 aspirato.\nIl primo \"OM617\" aspirato era inizialmente caratterizzato come segue:\nA partire dall'agosto del 1979, il 3 litri \"OM617\" \u00e8 stato sottoposto ad una rivisitazione comprendente una lavorazione della testata, una nuova precamera di combustione ed un nuovo asse a camme dalla profilatura pi\u00f9 spinta, ma anche ad una lievissima riduzione dell'alesaggio da 91 a 90.9 mm ed alla conseguente riduzione della cilindrata, da 3005 a 2998 cc. La sigla \"OM617D30\" invece non cambi\u00f2, mentre migliorarono le prestazioni: il nuovo 3 litri aspirato erogava una potenza massima di 88 CV a 4400 giri/min, anzich\u00e9 80 a 4000 giri/min. Le applicazioni di tale nuova configurazione motoristica comprendevano:\nVale la pena ricordare i codici interni utilizzati per questi motori. Per la \"240D 3.0 W115\" il codice del motore era 617.910, per i modelli \"W123\" era 617.912, mentre per la \"300GD W460\" era 617.931.\nOM617 sovralimentato (1978-83).\nLa versione sovralimentata del 3 litri \"OM617\" nasce da un esperimento effettuato utilizzando come base un prototipo della concept-car C111, la quale venne equipaggiata da un 3 litri turbocompresso e spremuto per l'epoca ad alti livelli, tanto da riuscire ad erogare una potenza massima di 190 CV, in seguito saliti addirittura a 230.\nSulla base di tale successo, volto a testare la resistenza di un motore turbodiesel ad alte sollecitazioni termo-meccaniche, venne realizzato il primo turbodiesel al mondo, ovviamente molto meno estremo nelle prestazioni e nei dati di erogazione, ma sempre decisamente pi\u00f9 prestante delle versioni aspirate. Questo nuovo motore fu limitato a due soli modelli, la 300SD Turbodiesel W116 e la \"300 CD Turbo W123\", e a due soli mercati, ossia quello statunitense e, per la \"W116\", quello canadese.\nLa sovralimentazione avveniva tramite un turbocompressore Garrett dotato di valvola wastegate pi\u00f9 un'altra valvola di sicurezza. La stessa Mercedes-Benz ha collaborato con la Garrett per la realizzazione di questo turbocompressore.\nSono esistite fondamentalmente tre varianti del 3 litri \"OM617\" sovralimentato, le cui caratteristiche sono riassunte nella seguente tabella:\nDei motori riassunti in questa tabella, solo l'unit\u00e0 \"617.950\" aveva una cilindrata da 3005 cc, poich\u00e9 risaliva a prima dell'aggiornamento tecnico del 1979. Gli altri avevano una cilindrata di 2998 cc."}
{"id": "2358802", "revid": "767487", "url": "https://it.wikipedia.org/wiki?curid=2358802", "title": "The Rest of the Best", "text": "The Rest of the Best \u00e8 la seconda raccolta del gruppo celtic rock The Pogues, pubblicata nel 1994.\nIl singolo \"Yeah, Yeah, Yeah, Yeah, Yeah\" ha raggiunto la posizione #17 della Modern Rock Tracks."}
{"id": "2358803", "revid": "92920", "url": "https://it.wikipedia.org/wiki?curid=2358803", "title": "Pontypridd", "text": "Pontypridd \u00e8 una comunit\u00e0 del Galles, nel distretto di contea di Rhondda Cynon Taf, situata a circa di distanza dalla citt\u00e0 di Cardiff.\nSecondo i dati di un censimento risalente al 2001, la popolazione di Pontypridd ammonta a persone, ed il centro della citt\u00e0 ospiterebbe circa abitanti.\nI residenti locali abbreviano spesso il nome della citt\u00e0 in \"Ponty\"."}
{"id": "2358806", "revid": "767487", "url": "https://it.wikipedia.org/wiki?curid=2358806", "title": "Miranda Lambert", "text": "Terza classificata nel programma televisivo \"Nashville Star\" nel 2003, \u00e8 parte del gruppo country Pistol Annies, con Ashley Monroe e Angaleena Presley.\nDurante la sua carriera da solista ha ricevuto sedici nominations ai Grammy Awards, vincendone due nelle categorie \"Best Country Album\" e \"Best Female Country Vocal Performance\". Ha vinto 27 Academy of Country Music Awards e 12 Country Music Association Awards.\nBiografia.\n2003-2008: \"Nashville Star, Kerosene e Crazy Ex- Girlfriend\".\nImpostasi inizialmente all'attenzione del pubblico come terza finalista dell'edizione 2003 del reality show \"Nashville Star\" sulla rete NBC, poco tempo dopo ottenne un contratto con la Epic Records nel settembre dello stesso anno.\nDopo il rilascio del singolo \"Me and Charlie Talking\" , nel 2004 pubblic\u00f2 il suo primo album, \"Kerosene\", che giunse al primo posto della classifica country statunitense e divenne disco di platino negli Stati Uniti. Il singolo omonimo riscuote il maggior successo, ottenendo la certificazione di platino e ricevendo una nomina ai Grammy Awards del 2006 come \"Best Female Country Vocal Performance.\" Dallo stesso anno inizia un tour insieme a Keith Urban e George Strait.\nIl secondo album, \"Crazy Ex-Girlfriend\", viene rilasciato il 9 maggio del 2007 e comprende undici tracce, di cui nove scritte dalla Lambert, con la partecipazione di Gillian Welch, Patty Griffin e Carlene Carter. L'album entra nella top10 della Billboard 200 e raggiunge la prima posizione della classifica country, vendendo pi\u00f9 di 1,5milioni di copie. Dall'album vengono estratti i singoli \"Gunpowder &amp; Lead\", \"\"Famous in a Small Town\" e \"More Like Her\"\", vendendo complessivamente 3.000 unit\u00e0. L'album vince nella categoria \"Album of the Year\" agli ACM Awards mentre \"Famous in a Small Town\" le fa ottenere la seconda nomination ai Grammy Awards come \"Best Female Country Vocal Performance\". Nel 2007 \u00e8 in tour con Dierks Bentley e Toby Keith.\n2009\u20132011: \"Revolution\".\nLambert ha pubblicato il suo terzo album, \"Revolution\", il 29 settembre 2009. Ha co-scritto 11 dei 15 brani dell'album includendo anche testi scritti da Dave Haywood e Charles Kelley e Blake Shelton. Ha riscosso recensioni positive dalla critica, ricevendo 85 punti su 100 da Metacritic. La rivista Rolling Stone commenta ritenendo che \"Lambert rimane l'atto pi\u00f9 rinfrescante del paese, e non solo perch\u00e9 fa sembrare le armi da fuoco come una questione di fatto accessorio femminile\", mentre Entertainment Weekly scrive \"Ha trovato sfumature stilistiche di cantautori due volte la sua et\u00e0\" e l'album \u00e8 \"\"un ritratto di un artista in pieno possesso dei suoi poteri, e il miglior album mainstream-country di quest'anno\".\" L'album debutta alla prima posizione della classifica country, entra nella top10 della Billboard 200 e alla quinta posizione della classifica country in Regno Unito. La RIAA certifica l'album doppio platino con 2milioni di copie vendute.\n\"Dead Flowers\" \u00e8 il primo singolo estratto il 5 aprile 2009 e riceve una nomination ai Grammy Awards del 2010 come \"Best Female Country Vocal Performance.\"\"White Liar\", rilasciato il 17 agosto 2009, \u00e8 diventato il primo successo della Lambert, raggiungendo la seconda posizione nella classifica Billboard Hot Country Songs, vendendo 1,2 milioni di copie. \"The House That Built Me\", terzo singolo dell'album, \u00e8 stato rilasciato l'8 marzo 2010, ed \u00e8 diventato il numero 1 nella classifica delle Hot Country Songs degli Stati Uniti, rimanendoci per quattro settimane, e ha ricevuto la certificazione di doppio platino dalla RIAA. Successivamente vengono estratti \"Only Prettier\" e \"Heart Like Mine\", quest ultimo raggiunge la prima posizione della classifica country statunitense e seconda di quella Canadese. Entrambi vengono certificati oro negli Stati Uniti.\nNel 2010 ottiene nove nomination ai CMA Award, vincendo \"Album of the Year\" e il \"Female Vocalist of the Year.\" Agli ACM Awards \"Revolution\" \u00e8 riconosciuto come \"Album of the Year\", e riceve tre nomination ai Grammy Awards del 2011, tra cui \"Best Country Album. \"The House That Built Me\"\" le fa ottenere il primo Grammy come \"Best Female Country Vocal Performance,\" e vincere il \"Single Record of the Year, Song of the Year e Video of the Year\" ai ACM Awards del 2011.\n2011\u20132013: \"Four the Record\" e le Pistol Annies.\nIl 4 aprile 2011, durante la registrazione dello speciale televisivo \"Girls' Night Out\" dell'Academy of Country Music di Las Vegas, Lambert ha annunciato il suo nuovo progetto, il gruppo femminile Pistol Annies, con Ashley Monroe e Angaleena Presley. Hanno pubblicato il loro singolo, \"Hell on Heels\", nel maggio 2011, e pubblicato il loro album omonimo al singolo il 23 agosto 2011, che ha debuttato alla prima posizione nella country chart di Billboard.\nIl primo novembre del 2011 rilascia \"Four the Record\", quarto album da solista della cantautrice con la casa discografica RCA Nashville. L'album debutta alla prima posizione della classifica country e terza della classifica generale statunitense. Entra nelle classifiche country, rispettivamente alla 11 e 12 posizione, in Australia e Canada, mentre alla quinta posizione nel Regno Unito. Ottiene una nomination come \"Best Country Album\" ai Grammy Awards e vince l\"'Album of the Year\" agli ACM Awards.\nL'album ha prodotto cinque singoli: \"\"Baggage Claim\", \"Fastest Girl\"\" in Town\" e \"All Kinds of Kinds\". \"Over You\", che i coniugi Lambert e Blake Shelton hanno scritto insieme, ha raggiunto il numero 1 della classifica country statunitense e canadese all'inizio del 2012. Vende oltre un milione di copie e vince il \"Song of the Year\" sia ai CMT Awards che agli ACM Awards del 2013. \"\"Mama's Broken Heart\", scritto con Brandy Clark, Shane McAnally e Kacey Musgraves, \u00e8 stato nominato ai Grammy Awards come \"Best Country Solo Performance\" e venduto 2milioni di copie.\nAlla fine del 2012, Lambert \u00e8 apparsa sull'album di Natale di Shelton, \"Cheers, It's Christmas\", a cui ha contribuito vocalmente alla versione di \"Jingle Bell Rock\"\". Con Dierks Bentley ha annunciato 33 date per il \"Locked &amp; Reloaded Tour\", a partire dal 17 gennaio 2013. Collabora inoltre nel brano \"We Were Us\" con Keith Urban.\nIl 7 maggio 2013 \u00e8 stato pubblicato un secondo album dei Pistol Annies, \"\"Annie Up\",\" che arriva alla seconda posizione delle classifiche country di Stati Uniti e Regno Unito.Viene estratto il singolo \"Hush Hush Hush\".\n2014\u20132018: \"Platinum,\" \"The Weight of These Wings e Interstate Gospel\".\nIl singolo \"Automatic\" viene rilasciato nel febbraio del 2014 che precede l'album \"Platinum\", pubblicato il 3 giugno dello stesso anno. Ha debuttato al numero uno sia nella classifica Billboard 200 che nella Top Country Album, vendendo 180.000 copie negli Stati Uniti, che \u00e8 stata la pi\u00f9 alta vendita in una settimana nella carriera della Lambert. \u00c8 stato il primo album a debuttare alla prima posizione e fa diventare la cantante il primo artista ad ottenere i primi cinque album alla prima posizione nella classifica country statunitense. Ha debuttato inoltre alla prima posizione della classifica country Canadese, alla seconda di quella del Regno Unito e nella Top10 australiana.\nMetacritic ha dato un punteggio di 86/100 mentre il The New York Times lo descirve come \"vivace, intelligente e chiassoso\", mostrando che Lambert era finalmente diventata \"\"una radicale sofisticata, una femminista country ironica e un'artista che imparava a sperimentare ampiamente\".\" Ai CMA Awards 2014, ha vinto nella categoria \"Album of the Year\" e ha anche guadagnato il premio \"Best Country Album\" ai Grammy Awards del 2015.\nIl secondo singolo dell'album, \"Somethin' Bad\", \u00e8 un duetto con Carrie Underwood ed \u00e8 stato presentato al Billboard Music Award il 18 maggio del 2014. Il brano vende un milione di copie e riceve una nomination come \"Best Country Duo/Group Performance\", mentre \"Automatic\" riceve due nominations \"Best Country Duo/Group Performance\" e \"Best Country Duo/Group Performance\" ai Grammy Awards del 2015. Successivamente vengono estratti \"Little Red Wagon\" e \"Smokin' and Drinkin'\".\nIl 18 luglio 2016, Lambert ha rilasciato \"\"Vice\",\" scritta da Lambert, Shane McAnally e Josh Osborne. Il 18 novembre 2016 pubblica l'album \"The Weight of These Wings,\" che diventa il sesto album a raggiungere la prima posizione della classifica country statunitense, mentre entra nella Top5 delle classifiche di Regno Unito, Australia e Nuova Zelanda. \u00c8 stata selezionata tra i 30 artisti da esibirsi su \"Forever Country\", un mash-up track di \"Take Me Home, Country Roads\", \"On the Road Again\" e \"I Will Always Love You\" che celebra i 50 anni dei CMA Awards avvenuto nel 2016.\nSuccessivamente rilascia \"We Should Be Friends\" mentre ai Grammy Awards del 2017,\"\"Vice\",\" viene nominato come \"Best Country Song\" e \"Best Country Solo Performance.\" Il 3 aprile del 2017 esce il brano \"Tin Man\" che vince il premio \"Song of the Year\" agli ACM Awards e vene nominato come \"Best Country Song\" e \"Best Country Solo Performance\" ai Grammy Awards del 2018. Collabora inoltre nel brano \"\"Ordinary World\" \" con i Green Day nella compilation .\nL\"'Highway Vagabond Tour\" \u00e8 iniziato il 24 gennaio 2017. Questi saranno i primi spettacoli dal vivo di Lambert da quando \u00e8 stata messa a riposo vocale obbligatorio ed \u00e8 stata costretta ad annullare il suo \"Keeper of the Flame Tour\" nel 2016. Questo tour comprender\u00e0 gli Stati Uniti, il Canada e sar\u00e0 il suo primo concerto solista in Europa, includendo Inghilterra, Irlanda, Scozia e Paesi Bassi.\nLe Pistol Annies pubblicarono il loro terzo album in studio \"Interstate Gospel\" il 2 novembre 2018, che successivamente raggiunse il numero 1 della Billboard Country Albums Chart e del Regno Unito. Collabora inoltre al brano \"\"Drowns the Whiskey\",\" tratto dall'ottavo album \"Rearview Town\" di Jason Aldean.\n2019-presente: \"Wildcard\".\nIl 18 luglio 2019 rilascia il singolo \"\"It All Comes Out in the Wash\" come anticipazione del suo settimo anno in studio previsto per lo stesso anno. Il brano viene co-scritto da Hillary Lindsey, Lori McKenna e prodotto da Jay Joyce, e raggiunge la posizione 28 della \"US Hot Country Songs.\" Viene anche rilasciato il brano \"Locomotive\", gi\u00e0 cantato ai \"CMA Music Festival\" di giugno, seguito poi da altri due estratti \"Mess with My Head\" e \"Bluebird\"\".\nLambert annuncia che il suo settimo album in studio \"Wildcard\" verr\u00e0 pubblicato il primo novembre 2019. Sar\u00e0 il primo progetto musicale in collaborazione con Jay Joyce, produttore che ha lavorato con i Little Big Town, Keith Urban, Faith Hill e Carrie Underwood, e vede la partecipazione di Natalie Hemby, Maren Morris, Ashley Monroe e Brent Cobb.\nL'album debutta alla quarta posizione della Billboard 200 con 53.000 copie vendute, raggiungendo inoltre la prima posizione della UK Country Albums e in Australia la seconda della classifica country e 19 di quella generale. Annuncia inoltre un tour di 27 date tra Canada e Stati Uniti nel 2020.\nVita privata.\nNel 2011 ha sposato il cantante Blake Shelton. Il 20 luglio 2015 annunciano il divorzio.\nDal dicembre del 2015 all'aprile del 2018 frequenta il cantante R&amp;B Anderson East, con il quale ha collabora nei suoi progetti musicali.\nDopo un breve flirt con Turnpike Troubadours, il 16 febbraio del 2019 annuncia sui social network di aver sposato un ufficiale di polizia di New York, Brendan Mcloughlin.\nNel 2016, la Lambert ha acquistato, per 3.4milioni di dollari, un terreno di pi\u00f9 di 400 acri, con annesse tre residenze nel Tennessee. \u00c8 inoltre proprietaria di una resistenza a Nashville. Si stima abbia un patrimonio di quasi 50milioni di dollari.\nFilantropia.\nNel 2009, Lambert ha aperto la \"MuttNation Foundation\", con sua madre, Bev. L'organizzazione si concentra sul salvataggio di animali e realizzazione di rifugi per essi. Nel 2017, in seguito alla devastazione dell'uragano Harvey, MuttNation ha salvato decine di animali come parte del suo obiettivo di emergenza in disastri naturali."}
{"id": "2358811", "revid": "287204", "url": "https://it.wikipedia.org/wiki?curid=2358811", "title": "Vortice di relitti", "text": "Vortice di relitti (titolo originale \"Deadly Litter\") \u00e8 una antologia di fantascienza di James White del 1965.\nFu pubblicato in Italia da Urania, nel n. 421 del 30 gennaio 1966. L'antologia comprende il racconto lungo che d\u00e0 il nome alla raccolta e i racconti lunghi \" Astronave a grappolo\" (\"Grapeliner\") e \"Il comandante ideale\" (\"The Ideal Captain\").\nTrama.\n\"Vortice di relitti\" tratta del pericolo di scontrarsi nell'orbita bassa della Terra con i relitti di vecchi satelliti sia civili sia militari.\n\"Astronave a grappolo\" narra delle vicissitudini durante il viaggio di una astronave della flotta spaziale britannica verso Marte.\n\"Il comandante ideale\" \u00e8 una variazione sul tema del primo contatto."}
{"id": "2358815", "revid": "37401", "url": "https://it.wikipedia.org/wiki?curid=2358815", "title": "Alalakh", "text": "Alalakh (o Alalah, l'odierna Tell Atchana presso Antakya, l'antica Antiochia, Turchia) \u00e8 un'antica citt\u00e0 amorrea, presso la regione di Hatay nel sud della Turchia.\nStoria.\nAlalakh fu fondata nella media Et\u00e0 del Bronzo nel secondo millennio a.C., come una delle maggiori citt\u00e0 della Mezzaluna Fertile. Il primo palazzo della cittadella di Alalakh fu costruito nel 2000 a.C. circa, in contemporanea con la terza dinastia di Ur. \nDa tavolette reperite a Mari e risalenti al diciottesimo secolo a.C., sappiamo che la citt\u00e0 inizialmente si chiamava Alakhtum, ed era sottomessa al regno di Yamkhad. Un dossier di tavolette registra che il re Sumu-Epeh vendette il territorio di Alakhtum al genero Zimri-Lim, re di Mari, mantenendo per s\u00e9 la sovranit\u00e0. Dopo la caduta di Mari nel 1760 ca., sembra che Alalakh sia tornata nuovamente sotto il potere di Yamkhad."}
{"id": "2358817", "revid": "110157", "url": "https://it.wikipedia.org/wiki?curid=2358817", "title": "Keys to Imagination", "text": "Keys to Imagination \u00e8 il secondo album in studio del compositore greco Yanni, pubblicato nel 1986 dalla Private Music."}
{"id": "2358820", "revid": "767487", "url": "https://it.wikipedia.org/wiki?curid=2358820", "title": "The Very Best of the Pogues", "text": "The Very Best of the Pogues \u00e8 la terza raccolta del gruppo celtic rock irlandese The Pogues, pubblicata il 5 giugno 2001."}
{"id": "2358821", "revid": "1543377", "url": "https://it.wikipedia.org/wiki?curid=2358821", "title": "Kerosene (album)", "text": "Kerosene \u00e8 il secondo album di studio della cantante country statunitense Miranda Lambert. Ha venduto pi\u00f9 di un milione di copie negli Stati Uniti ed \u00e8 stato certificato disco di platino. Da esso sono stati lanciati quattro singoli, che sono riusciti tutti ad entrare nella classifica delle canzoni country statunitense, anche se una sola \u00e8 riuscita ad entrare nella Billboard Hot 100, la classifica ufficiale dei singoli americana. Miranda Lambert ha scritto tutte le dodici canzoni dell'album, in rari casi con l'aiuto di altri autori di testi.\nRecensioni.\nIl CD ha ricevuto alcune recensioni e alcune valutazioni da alcuni famosi siti o riviste musicali: \"AllMusic\" ha valutato l'album (4/5); \"Music Box\" ha valutato l'album (3/5) e, per finire, \"Entertainment Weekly\" ha dato B+ al disco."}
{"id": "2358827", "revid": "219110", "url": "https://it.wikipedia.org/wiki?curid=2358827", "title": "Barra di Weber", "text": "La barra di Weber \u00e8 un dispositivo usato nella rilevazione di onde gravitazionali escogitato e costruito dal fisico Joseph Weber all'Universit\u00e0 del Maryland. Il dispositivo \u00e8 costituito da cilindri di alluminio multipli di 2 metri in lunghezza e 1 in diametro, antenne per rilevare onde gravitazionali teoriche .\nIntorno al 1968, Weber raccolse ci\u00f2 che egli dedusse essere \"buona evidenza\" del fenomeno teorizzato. Ad ogni modo, i suoi esperimenti furono duplicati molte volte, sempre con risultato nullo.\nTali esperimenti condotti da Joseph Weber furono molto controversi, e i suoi risultati positivi avuti con il dispositivo, in particolare la sua asserzione di avere rilevato nel 1987 onde gravitazionali della supernova 1987a, furono fino allora largamente considerate screditate. La critica dello studio ha messo a fuoco l'analisi dei dati di Weber e le sue definizioni incomplete di cosa significasse la forte vibrazione del passaggio di un'onda gravitazionale. Comunque, una recente analisi ha suggerito che la sua \"affermazione\" pu\u00f2 aver bisogno di una revisione .\nLa prima \"Antenna di Onde Gravitazionali\" di Weber fu esibita all'Istituto Smithsoniano come in parte di \"Einstein: una Mostra Centenaria\" dal marzo 1979 al marzo 1980.\nMeccanismo.\nQuesti cilindri di alluminio massicci vibrarono a una frequenza di risonanza di 1660 hertz e furono progettati per essere messi in moto dalle onde gravitazionali predette da Weber. Per il fatto che queste onde furono ipotizzate cos\u00ec deboli, i cilindri dovevano essere massivi e i sensori piezoelettrici molto sensibili, capaci di rilevare un cambiamento nelle lunghezze dei cilindri da circa 10\u221216 metri ."}
{"id": "2358829", "revid": "352448", "url": "https://it.wikipedia.org/wiki?curid=2358829", "title": "Barre di Weber", "text": ""}
{"id": "2358833", "revid": "287204", "url": "https://it.wikipedia.org/wiki?curid=2358833", "title": "Serge Toubiana", "text": "Biografia.\nAll'et\u00e0 di 13 anni lascia la Tunisia per seguire la famiglia in Francia, stabilendosi a Marsiglia, a Grenoble e infine a Parigi, dove vive dal 1971. Fino al 1968 \u00e8 iscritto al Partito Comunista Francese, successivamente alla repressione della Primavera di Praga aderisce temporaneamente a una formazione maoista. In seguito assumer\u00e0 posizioni politiche meno radicali, e nel 2002 \u00e8 uno dei firmatari di una petizione di intellettuali per l'elezione di Lionel Jospin alla presidenza della Repubblica.\nCritico dal 1972 dei \"Cahiers du cin\u00e9ma\", ne diventa in breve tempo direttore (dal 1974 al 1981 a fianco di Serge Daney e dal 1981 al 1991 come direttore unico). Durante la sua lunga gestione rilancia la rivista, che nel 1986 raggiunge una diffusione record di 35.000 copie. La politica editoriale di Toubiana \u00e8 caratterizzata, in particolare, da una rivalutazione del cinema statunitense, dall'attenzione al cinema asiatico e dall'apertura al contributo di intellettuali come Michel Foucault. Scopritore di nuovi talenti nel campo della critica cinematografica, \u00e8 coautore di una monumentale biografia di Fran\u00e7ois Truffaut.\nLa sua competenza e professionalit\u00e0 gli sono unanimemente riconosciute, tanto che nel maggio 2003 \u00e8 nominato direttore generale della Cin\u00e9math\u00e8que fran\u00e7aise di Parigi dal ministro della Cultura Jean-Jacques Aillagon, esponente del partito di Jacques Chirac.\nDal 29 marzo 2009, \u00e8 presidente del consiglio d'amministrazione dell'\u00c9cole nationale sup\u00e9rieure d'architecture di Paris-Malaquais. L'incarico gli \u00e8 stato rinnovato con decreto del 24 giugno 2011.\nCollabora con l'emittente radiofonica \"France Culture\" ed \u00e8 autore di documentari televisivi.\nDecorazioni.\nUfficiale della Legion d'onore (31 dicembre 2015)."}
{"id": "2358836", "revid": "767487", "url": "https://it.wikipedia.org/wiki?curid=2358836", "title": "Il sole nella pelle", "text": "Il sole nella pelle \u00e8 un film italiano del 1971 diretto da Giorgio Stegani.\nProtagonista \u00e8 la giovane Ornella Muti, al suo secondo film da protagonista.\nTrama.\nLisa \u00e8 una figlia emancipata che ama la compagnia dei suoi amici hippy ed i party spensierati con la chitarra. Il pap\u00e0 Marco ha una mentalit\u00e0 opposta alla figlia: mentre lei non distingue gli amici in base alle condizioni sociali, egli detiene un posto nella ricca borghesia industriale e guarda con discriminazione la giovent\u00f9 degli hippy, piena di poveracci.\nLisa ha solo sedici anni e si innamora di un hippy povero ma bello: Robert, di diciannove anni. Prova a presentarlo ai genitori, e come prevedibile le viene imposto di non frequentarlo, con la scusa della maggiore et\u00e0: lei \u00e8 minorenne e lui maggiorenne.\nAllora i due innamorati si sentono vittime, e si vedono di nascosto. Un giorno intraprendono una gita in barca a vela all'insaputa del ricco pap\u00e0. Si allontanano troppo e fanno naufragio, ma si salvano su un'isola deserta, dove sono liberi di inoltrarsi nella natura e amarsi.\nIntanto i genitori della minorenne denunciano il ragazzo alla polizia per sequestro di persona a sfondo sessuale. La polizia anzich\u00e9 calmare i genitori, inizia una grossa retata dispiegando un elicottero e decine di uomini per setacciare i rifugi dell'isola di Ponza. La caccia all'uomo \u00e8 torbida perch\u00e9 l'innocente ragazzo viene assimilato ad un pericoloso maniaco sessuale e persino senza alcun elemento di prova \u00e8 sospettato di essere un terrorista.\nDopo i nascondimenti, i due innamorati vengono acciuffati. Lisa tenta di difendere Robert dalle accuse. Lui ha un raptus sentendosi braccato, che gli fa tentare una fuga disperata dai poliziotti guidati da Lo Versi: si tuffa in mare, ma muore travolto nelle eliche di un battello.\nProduzione.\nAl provino per il ruolo da protagonista si presentarono sia Ornella Muti sia Stella Carnacina: fu scelta la prima perch\u00e9 aveva gli occhi azzurri, come era previsto nella sceneggiatura per il personaggio di Lisa, ma il regista insistette per attribuire un ruolo importante anche alla seconda.\nIl film \u00e8 stato girato sulle coste del golfo di Gaeta e nelle Isole Ponziane."}
{"id": "2358845", "revid": "125444815", "url": "https://it.wikipedia.org/wiki?curid=2358845", "title": "Gran Premio del Brasile 1991", "text": "Il Gran Premio del Brasile 1991 \u00e8 stato un Gran Premio di Formula 1 disputato il 24 marzo 1991 all'autodromo Jos\u00e9 Carlos Pace di San Paolo. La gara \u00e8 stata vinta da Ayrton Senna su McLaren. \nGara.\nAl via Senna mantiene il comando davanti a Mansell, Patrese, Alesi, Berger e Prost, guadagnando poi un margine di circa tre secondi nei primi otto giri. A partire da questo momento, per\u00f2, Mansell comincia ad avvicinarsi e per il ventesimo giro il vantaggio del brasiliano \u00e8 ridotto a sette decimi. Al 17\u00ba giro Prost, temendo di rimanere bloccato dietro alla Benetton di Piquet, effettua un pit stop; Mansell lo imita al 26\u00ba passaggio, ma la sua sosta dura ben quattordici secondi e questo lo fa scendere in quarta posizione, alle spalle di Patrese ed Alesi. Dopo i pit stop di questi ultimi, Mansell si trova a sette secondi dal leader della gara Senna; il pilota britannico rimonta lo svantaggio dal rivale e sembra poterlo superare, ma al 50\u00ba giro \u00e8 costretto ad una seconda sosta da una foratura.\nSenna ha per\u00f2 problemi con il cambio, che per il 60\u00ba passaggio ha perso la quarta marcia; Mansell potrebbe ancora rappresentare un'insidia per il brasiliano, ma il pilota della Williams \u00e8 costretto al ritiro al 61\u00ba giro, anch'egli per un problema al cambio. Il cambio di Senna perde via via tutte le marce, ad eccezione della sesta; il brasiliano, pur a costo di grandi sforzi, riesce a rimanere in gara nonostante diverse volte nelle curve lente la sua McLaren quasi si ferm\u00f2. Tuttavia Patrese, anch'egli afflitto da problemi al cambio, non riesce ad approfittare delle difficolt\u00e0 del rivale e Senna vince la gara di casa davanti a Patrese, Berger, Prost, Piquet ed Alesi.\nTagliato il traguardo, Senna si lasci\u00f2 andare ad un urlo isterico, non tanto per aver vinto per la prima volta nel suo natio Brasile, ma quanto pi\u00f9 incredulo di esser riuscito a condurre una tremenda lotta per cercare di tenere sotto controllo la macchina che gli caus\u00f2 crampi muscolari e febbre. Dopo aver fermato la macchina ormai esausto di energie, Senna non era quasi in grado di muoversi da solo e dovette essere sollevato di peso dalla monoposto e portato al box McLaren a bordo di un'auto medica. Anche sul podio Senna continu\u00f2 a mostrare segni di stanchezza, sollevando a malapena il trofeo."}
{"id": "2358850", "revid": "1543377", "url": "https://it.wikipedia.org/wiki?curid=2358850", "title": "Teatro dei Concordi (Firenze)", "text": "Il teatro dei Concordi di Firenze si trovava in corso dei Tintori 35.\nStoria e descrizione.\nNell'edificio esistevano nel XIII secolo abitazioni e botteghe di \u201clanaioli\u201d e \u201ctintori\u201d (che diedero il nome alla strada), confermate anche dai recenti ritrovamenti di tracce di vasche di tintura, canali di scolo e forni. Nel Seicento l'edificio venne ampliato in profondit\u00e0, riducendo il cortile ed accorpando alcuni edifici confinanti.\nNel 1839, quando era dei propriet\u00e0 della famiglia Catranzaro, vi fu installato un teatro privato dell'Accademia dei ingegnosi, divenuta poi \"dei Concordi\", e vi rappresentavano soprattutto commedie, scritte spesso appositamente dal commediografo Giovan Battista Fagiuoli. Il teatro, descritto dal Fantozzi, rest\u00f2 in uso fino al 1850. L'autore della \"Nuova guida della citt\u00e0 di Firenze e dei suoi contorni\" scrisse di una platea e una \"loggia\" (i palchetti) \"molto proprie e decenti\", cos\u00ec come il palcoscenico e gli altri annessi; ricord\u00f2 poi come per accedervi \"\u00e8 necessario munirsi di un apposito biglietto (che si dispensa ai soci)\".\nAlla chiusura l'immobile pass\u00f2 al Ginnasio drammatico, diretto da Filippo Berti. Il teatro venne usato allora per gli \"esperimenti\" di declamazione e ne furono allestiti ben trentacinque entro il 1854, quando il ginnasio si spost\u00f2 nelle scuole di Santa Caterina.\nIl teatro non \u00e8 menzionato fino al 1914, quando divenne la prima sede fiorentina della Camera del lavoro. Dal 1921 al 1937 ospit\u00f2 l'Unione dei sindacati fascisti di Firenze, come ricorda una targa marmorea ancora visibile nell'abitazione. Venduto all'asta negli anni Trenta ha cambiato numerosi proprietari, subendo una ristrutturazione nel 1956 che ne ha alterato le residue strutture medievali. Nel 1968 la sua facciata \u00e8 stata vincolata dalla soprintendenza."}
{"id": "2358852", "revid": "1074331", "url": "https://it.wikipedia.org/wiki?curid=2358852", "title": "Zugdidi", "text": "Zugdidi (georgiano: \u10d6\u10e3\u10d2\u10d3\u10d8\u10d3\u10d8 \"Zugdidi\") \u00e8 una citt\u00e0 della Georgia, capoluogo della regione Samegrelo-Zemo Svaneti.\nDista 318\u00a0km dalla capitale del paese Tbilisi e circa 30\u00a0km dalla costa del Mar Nero.\nNel 2014 contava 42.998 abitanti.\nIl nome \"Zugdidi\" significa \"grande collina\" nella lingua locale.\nSport.\nCalcio.\nLa squadra principale della citt\u00e0 \u00e8 il Sapekhburto K'lubi Zugdidi."}
{"id": "2358859", "revid": "15756", "url": "https://it.wikipedia.org/wiki?curid=2358859", "title": "Partner (manga)", "text": " \u00e8 uno sh\u014djo manga scritto e disegnato dalla famosa \"mangaka\" Miho Obana.\nIl manga, pubblicato per la prima volta nel settembre del 1999, \u00e8 composto da 3 volumi. L'opera \u00e8 stata pubblicata in Italia dalla Dynit nel maggio del 2006.\nCon \"Partner\", che al contrario delle sue altre opere ha toni molto pi\u00f9 cupi e spaventosi, la Obana dimostra di essere abile anche nel realizzare una storia horror/fantascientifica.\nTrama.\nNae e Moe Osawa, assieme agli amici Takeshi e Ken Soeda, sono tra i ragazzi pi\u00f9 popolari della scuola poich\u00e9 sono due coppie di gemelli molto belli. Ken e Moe sono fidanzati e Takeshi corteggia Nae; quest'ultima era per\u00f2 segretamente innamorata di Ken, ma ha rinunciato a lui per amore della sorella. Una sera, per\u00f2, Nae scopre che Moe ha sempre saputo del suo amore per Ken e ha continuato a frequentarlo senza battere ciglio, e le due gemelle litigano. Nae, sentendosi in colpa, decide di comprare per Moe un bellissimo regalo di compleanno per fare pace. Arrivata a casa, per\u00f2, arriva una terribile notizia: Moe, dopo aver comprato a Nae un regalo di compleanno identico al suo, \u00e8 morta investita da un'automobile. Al dolore per la perdita di Moe si aggiunge ben presto anche quello per la scomparsa del suo cadavere che nessuno riesce a spiegarsi. Passano alcuni mesi, ma Nae e Ken, seppur sostenuti da Takeshi, faticano a riprendersi. I due vengono alla fine convinti ad andare in vacanza a casa di un amico, dove sembrano ritrovare un po' di serenit\u00e0. Un giorno, per\u00f2, i tre amici vedono per strada una ragazza che assomiglia moltissimo a Moe; questa, raggiunta da Ken, si gira e mostra di essere davvero la loro amica. A questo punto, per\u00f2, la situazione precipita: il braccio di Moe, a cui Ken si era saldamente aggrappato, si stacca e la ragazza sale in una macchina che fugge a tutta velocit\u00e0. Nae, Ken e Takeshi seguono l'automobile e arrivano a uno strano edificio, dove vengono catturati da uomini armati. Qui vengono a conoscenza del progetto LSP ideato dal professor Koushin, che consiste nel creare una nuova razza riportando in vita cadaveri; Moe \u00e8 proprio l'ultimo di questi esperimenti."}
{"id": "2358871", "revid": "126257", "url": "https://it.wikipedia.org/wiki?curid=2358871", "title": "Fiat Brevetti 2", "text": ""}
{"id": "2358872", "revid": "253269", "url": "https://it.wikipedia.org/wiki?curid=2358872", "title": "James Toback", "text": "Biografia.\nNato e cresciuto a New York in una famiglia ebraica, Toback si diploma nel 1963 alla Fieldston School e si laurea nel 1966 all'universit\u00e0 Harvard. Dopo gli studi, si dedica al giornalismo. Un servizio affidatogli da \"Esquire\" sul celebre giocatore di football Jim Brown d\u00e0 vita ad una collaborazione che si concretizza nella biografia \"Jim: The Author's Self-Centered Memoir of the Great Jim Brown\". Toback riversa la sua personale esperienza di giocatore compulsivo e di insegnante al City College di New York nella sceneggiatura di \"40.000 dollari per non morire\" (\"The Gambler\") (1974), primo film americano diretto dal regista del Free Cinema Karel Reisz, con James Caan nel ruolo del professore di letteratura ossessionato dal gioco d'azzardo.\nNel 1978 esordisce alla regia con \"Rapsodia per un killer\" (\"Fingers\"), melodramma urbano vicino per atmosfere ai primi film di Martin Scorsese, come \"Mean Streets\", con cui condivide l'interprete protagonista, Harvey Keitel. Nel 2005 lo sceneggiatore e regista francese Jacques Audiard ne ha diretto un fortunato remake, \"Tutti i battiti del mio cuore\", vincitore di ben otto premi C\u00e9sar. I suoi successivi film, \"Per amore e per denaro\" (\"Love and Money\") (1982) e \"Star's Lovers\" (\"Exposed\") (1983), sono degli insuccessi. Si riprende con la commedia \"Ehi ci stai?\" (\"The Pick-up Artist\") (1987), interpretata da Robert Downey Jr. e prodotta da Warren Beatty, il documentario filosofico \"The Big Bang\" (1989), e la sceneggiatura per \"Bugsy\" (1991), diretto da Barry Levinson, per la quale viene nominato all'Oscar e al Golden Globe.\nRitorna a scrivere e dirigere alla fine degli anni novanta, con due film interpretati ancora da Downey Jr., \"Two Girls and a Guy\" (1997) e \"Black and White\" (1999). Nel 2000 il Torino Film Festival gli dedica una retrospettiva personale, all'interno della sezione \"Americana\". In \"Harvard Man\" (2001), con Adrian Grenier e Sarah Michelle Gellar, torna sui temi autobiografici del gioco d'azzardo, della droga e dello sport universitario, gi\u00e0 affrontati in precedenza. Segue il trascurato \"Be Loved\" (\"When Will I Be Loved\") (2004), con Neve Campbell. Nel 2008 ha presentato nella sezione Un Certain Regard al Festival di Cannes \"Tyson\", documentario sull'omonimo pugile, gi\u00e0 utilizzato nel ruolo di se stesso in \"Black and White\".\nCome Harvey Weinstein, \u00e8 stato accusato di molestie o tentate molestie sessuali da centinaia di donne. "}
{"id": "2358873", "revid": "126257", "url": "https://it.wikipedia.org/wiki?curid=2358873", "title": "Fiat Brevetti seconda serie", "text": ""}
{"id": "2358874", "revid": "767487", "url": "https://it.wikipedia.org/wiki?curid=2358874", "title": "Pk2 (gruppo musicale)", "text": "I Pk2 sono un gruppo musicale boliviano Trop Rock che fonde pop e rock. I suoi membri sono i fratelli Wally e Paola Zeballos insieme a Baby Aponte, moglie di Wally. Il gruppo \u00e8 stato fondato a La Paz nel 1995."}
{"id": "2358877", "revid": "38120", "url": "https://it.wikipedia.org/wiki?curid=2358877", "title": "Teatro Diurno", "text": "Il Teatro Diurno o Arena Goldoni si trovava a Firenze, in via della Fornace. \nStoria e descrizione.\nIl nome si riferisce al fatto che il teatro era usato di giorno, essendo in parte all'aperto, mentre aveva il suo corrispettivo \"notturno\" nel teatro Goldoni, tuttora esistente.\nVenne edificato a spese di Luigi Gargani. La prima rappresentazione risale alla primavera del 1818. Il teatro aveva una pianta semicircolare divisa in sette gradinate e con platea e poteva contenere circa 1500 spettatori. In cima alle gradinate correva un portico in stile dorico, sopra il quale si trovava una terrazza scoperta. \nDel teatro dovrebbe restrare solo l'ingresso monumentale in via delle Fornaci."}
{"id": "2358883", "revid": "3732", "url": "https://it.wikipedia.org/wiki?curid=2358883", "title": "Search engine report page", "text": ""}
{"id": "2358887", "revid": "486946", "url": "https://it.wikipedia.org/wiki?curid=2358887", "title": "Kipper", "text": ""}
{"id": "2358892", "revid": "357738", "url": "https://it.wikipedia.org/wiki?curid=2358892", "title": "Farmaci anabolizzanti", "text": ""}
{"id": "2358893", "revid": "357738", "url": "https://it.wikipedia.org/wiki?curid=2358893", "title": "Farmaco anabolizzante", "text": ""}
{"id": "2358895", "revid": "1396213", "url": "https://it.wikipedia.org/wiki?curid=2358895", "title": "Valentino Rossi", "text": "Tra i piloti pi\u00f9 titolati del motociclismo, in virt\u00f9 dei nove titoli mondiali conquistati (cinque dei quali vinti consecutivamente tra il 2001 e il 2005), \u00e8 l'unico pilota nella storia del motomondiale ad aver vinto il titolo in quattro classi differenti: 125 (1), 250 (1), 500 (1) e MotoGP (6).\nDal 2014 \u00e8 proprietario dello SKY Racing Team VR46.\nBiografia.\nFiglio di Graziano Rossi, a sua volta pilota motociclistico a cavallo degli anni 1970 e 1980, e di Stefania, nasce a Urbino per poi crescere a Tavullia, in provincia di Pesaro e Urbino. Grazie alla passione motociclistica del padre, Valentino vive fin dal suo primo anno di vita a contatto con i motori:\nNel corso della sua carriera professionistica ha sempre usato il 46 come numero di gara, anche nelle annate in cui ha avuto la possibilit\u00e0 di sfoggiare l'1 di campione in carica, poich\u00e9 questo era il numero precedentemente utilizzato nel motomondiale sia dal padre, sia successivamente da un pilota giapponese di cui era molto appassionato, Norifumi Abe; da quest'ultimo Rossi trasse inoltre spunto per il suo primo soprannome agli esordi in classe 125, \"Rossifumi\", cui segu\u00ec \"Valentinik\" con il passaggio in classe 250 e infine \"The Doctor\" dopo il primo titolo conseguito nella \"classe regina\".\nDopo la separazione dei suoi ha avuto un fratello minore da parte di madre, Luca Marini, divenuto anche lui un pilota motociclistico.\nCarriera.\nMotociclismo.\nPilota.\nGli inizi.\nA Tavullia, Valentino Rossi prende confidenza con i motori fin da piccolo grazie al padre Graziano, il quale corse nel motomondiale tra gli anni 1970 e 1980, e mostra subito il suo talento. Comincia con i go-kart prendendo la licenza con un anno di anticipo, a soli 9 anni, ma passa presto alle pi\u00f9 economiche minimoto, che al tempo non avevano ancora avuto lo sviluppo odierno, e prende la prima licenza come pilota del Moto Club Cattolica, sodalizio pioniere delle gare di minimoto. Fa le sue prime esperienze e gare presso la pista Motorpark a Cattolica, la prima omologata FMI.\nA 13 anni prova per la prima volta la Aprilia AF1 125 Futura, ed esordisce poi nel campionato Sport Production del 1993 in sella a una Cagiva Mito 125 gestita da Claudio Lusuardi. L'anno seguente partecipa contemporaneamente ai campionati Sport Production e GP italiani, riuscendo a vincere il campionato delle derivate di serie e a fare esperienza sui prototipi da GP. Nel 1995 vince il campionato italiano della classe 125, e si classifica terzo nell'europeo della stessa categoria.\nNel motomondiale, dall'esordio in classe 125 nel 1996, al Gran Premio del Mugello 2010 in MotoGP, Rossi non ha mai saltato una gara.\nClasse 125.\nLa stagione 1996 sancisce l'esordio di Rossi nel motomondiale, in sella a un'Aprilia RS 125 R del team privato AGV. Dopo alcune prestazioni di rilievo, tra cui il primo podio il 4 agosto in Austria, dove chiude al terzo posto sull'A1-Ring, il 18 dello stesso mese conquista la sua prima vittoria nel Gran Premio della Repubblica Ceca corso a Brno, gara in cui mette a segno anche la sua prima pole position; conclude la stagione al nono posto della classifica generale.\nNel motomondiale 1997 passa alla squadra ufficiale Aprilia Racing e, in sella a una \"ottavo di litro\" sponsorizzata Nastro Azzurro \u2014 destinato a divenire suo sponsor di riferimento per il successivo decennio \u2014, vince il suo primo titolo mondiale con 321 punti, respingendo nettamente la pattuglia di rivali giapponesi capeggiata da Noboru Ueda. Nel corso di una stagione dominata su tutti i fronti ottiene ben 11 vittorie su 15 prove (Malesia, Spagna, Italia, Francia, Olanda, Imola, Germania, Brasile, Gran Bretagna, Catalogna e Indonesia), oltrech\u00e9 un secondo posto in Austria, un terzo posto in Repubblica Ceca e quattro pole position (Malesia, Paesi Bassi, Imola e Germania). A questo punto per Rossi si profila il passaggio alla \"quarto di litro\".\nClasse 250.\nIl motomondiale 1998 \u00e8 quello del debutto nella classe 250, sempre con Aprilia. Trascorre il primo anno all'interno del team privato Nastro Azzurro; il cambio di cilindrata segna anche il passaggio dalla squadra del capotecnico Mauro Noccioli a quella di Rossano Brazzi. L'anno non comincia bene, cadendo nelle prime due gare della stagione, nonostante ci\u00f2 si riprende nel corso dell'annata e conclude il campionato al secondo posto con 201 punti, 23 in meno dell'iridato e compagno di marca Loris Capirossi; nel corso della stagione ottiene cinque vittorie (Olanda, Imola, Catalogna, Australia e Argentina), tre secondi posti (Spagna, Italia e Francia) e una terza piazza in Germania.\nIl motomondiale 1999 lo vede promosso a unico pilota della squadra ufficiale di Noale, anche per via del controverso licenziamento di Capirossi a seguito del convulso epilogo del campionato precedente. Rossi si laurea abbastanza agevolmente campione del mondo della \"quarto di litro\" con 309 punti, non trovando una seria resistenza n\u00e9 in T\u014dru Ukawa n\u00e9 nel succitato Capirossi; ottiene nove vittorie (Spagna, Italia, Catalogna, Gran Bretagna, Germania, Repubblica Ceca, Australia, Sudafrica e Brasile), due secondi posti (Olanda e Imola), un terzo posto in Argentina e cinque pole position (Malesia, Francia, Paesi Bassi, Germania e Argentina).\nClasse 500 e MotoGP.\nHonda (2000-2003).\nIl motomondiale 2000 \u00e8 quello del passaggio alla classe 500 nonch\u00e9 del cambio di moto. Honda gli prospetta il salto nella \"classe regina\" con una struttura gestita dalla filiale italiana della casa di Tokyo e supportata dallo sponsor personale Nastro Azzurro che lo segue nell'avventura nella \"mezzo litro\"; inoltre, pur non essendo ancora un pilota ufficiale del team interno, riesce a ottenere dalla HRC l'assistenza dell'esperto capotecnico australiano Jeremy Burgess e della sua plurititolata squadra, precedentemente al servizio degli iridati Freddie Spencer, Wayne Gardner e Michael Doohan.\nNel campionato di esordio con la NSR500, in cui inizialmente bada soprattutto a fare esperienza, fa suoi due Gran Premi (Gran Bretagna e Brasile) e, uscendo alla distanza, nella seconda parte di stagione riesce a inserirsi nella lotta mondiale piazzandosi alla fine secondo in classifica generale con 209 punti, dietro solo all'iridato Kenny Roberts Junior; a corollario ottiene tre secondi posti (Germania, Repubblica Ceca e Pacifico) e cinque terzi posti (Spagna, Francia, Catalogna, Portogallo e Australia).\nDurante la pausa estiva del motomondiale, nel luglio 2000 chiede e ottiene di partecipare alla 8 Ore di Suzuka, la gara pi\u00f9 importante del mondiale \"endurance\" per le case nipponiche e tra quelle che pi\u00f9 appassionano il pesarese in questi anni, stupendo gli stessi vertici HRC che solitamente faticano non poco nel convincere gli occidentali a cimentarsi con la \u00abmaratona\u00bb motociclistica giapponese. Schierato in coppia con l'allora compagno di marca e pilota ufficiale Superbike, lo statunitense Colin Edwards, la prima esperienza di Rossi in una gara di durata, in sella a una VTR1000SPW del team Castrol, termina con un ritiro.\nIl motomondiale 2001 \u00e8 l'ultima stagione prima dell'avvicendamento tra le vecchie 500 e le nuove MotoGP. Con un anno di apprendistato alle spalle, e presentatosi al via con l'obiettivo dichiarato di puntare al titolo, Rossi si laurea iridato per la terza volta in carriera, la prima in \"top class\": con il team satellite Nastro Azzurro Honda ottiene undici vittorie (Giappone, Sudafrica, Spagna, Catalogna, Gran Bretagna, Repubblica Ceca, Portogallo, Pacifico, Australia, Malesia e Brasile), un secondo posto in Olanda, un terzo posto in Francia, quattro pole position (Sudafrica, Spagna, Italia e Catalogna) e 325 punti.\nSempre nel 2001, in agosto bissa la partecipazione alla 8 Ore di Suzuka, stavolta imponendosi \u2014 primo e fin qui unico italiano a farlo \u2014, ancora assieme a Edwards, con una VTR1000SPW del team Cabin.\nIl motomondiale 2002 \u00e8 il primo ad adottare i regolamenti della neonata classe MotoGP, caratterizzata dalla possibilit\u00e0 di schierare motori a quattro tempi da 990\u00a0cm\u00b3. Una rivoluzione tecnica che, quantomeno all'inizio, non \u00e8 accolta positivamente da Rossi il quale, nel frattempo migrato con tutta la sua squadra sotto le insegne del \"factory team\" Repsol Honda, nei mesi precedenti non si era mostrato entusiasta nella nuova RC211V, non scartando l'ipotesi di correre l'imminente stagione ancora con la vecchia NSR500 a due tempi.\nNel gennaio del 2002 sopraggiungono inoltre improvvisi dissidi con Honda in fase di rinnovo contrattuale, che portano la casa nipponica ad appiedare il pilota per i test precampionato di Sepang; lo stesso pesarese paventa l'ipotesi di un ritorno in Aprilia o nondimeno un anno sabbatico dalle corse. La frattura si ricompone nelle settimane seguenti, seppur da qui in avanti rimangono sedimentate tensioni e ripicche tra le due parti \u2014 \u00abla verit\u00e0 \u00e8 che non vogliono sovraesporre il mio nome, quello del pilota, rispetto alla moto. Anche perch\u00e9 l'anno scorso, con un team satellite, abbiamo dato un sacco di batoste ai piloti ufficiali. Non l'hanno presa bene\u00bb, affermer\u00e0 Rossi dopo l'esordio stagionale a Suzuka \u2014 che \"a posteriori\" logoreranno irremediabilmente il pur vittorioso binomio italo-giapponese negli anni seguenti.\nFatto sta che, quanto a risultati in pista, nel 2002 il pesarese ottiene undici vittorie (Giappone, Spagna, Francia, Italia, Catalogna, Paesi Bassi, Gran Bretagna, Germania, Portogallo, Brasile e Australia), quattro secondi posti (Sudafrica, Pacifico, Malesia e Comunit\u00e0 Valenciana), sette pole position (Giappone, Sudafrica, Spagna, Francia, Italia, Paesi Bassi e Gran Bretagna) e 355 punti, che gli consentono di vincere agevolmente il quarto titolo mondiale: diventa il primo motociclista della storia a laurearsi campione in quattro classi differenti.\nNel motomondiale 2003 vince nuovamente il titolo con 357 punti, nove vittorie (Giappone, Spagna, Italia, Repubblica Ceca, Portogallo, Brasile, Malesia, Australia e Comunit\u00e0 Valenciana), cinque secondi posti (Sudafrica, Francia, Catalogna, Germania e Pacifico), due terzi posti (Olanda e Gran Bretagna) e nove pole position (Giappone, Francia, Italia, Catalogna, Repubblica Ceca, Brasile, Malesia, Australia e Comunit\u00e0 Valenciana). Per la prima volta in carriera, riesce ad andare a podio in tutte le prove della stagione, ben 16: una netta superiorit\u00e0 che si palesa al massimo a Phillip Island quando, dopo essersi visto infliggere 10 secondi di penalizzazione a causa di un sorpasso effettuato su Marco Melandri in regime di bandiere gialle, impone un ritmo insostenibile agli avversari e domina la gara rifilando 15 secondi di svantaggio al secondo classificato Capirossi, annullando cos\u00ec la penalit\u00e0.\nIl campionato 2003 \u00e8 per\u00f2 anche quello in cui si rompe definitivamente il rapporto tra Honda e Rossi, il quale, in scadenza di contratto, rifiuta il rinnovo proposto dalla casa di Tokyo; il pilota appare ormai insofferente verso il trattamento riservatogli da HRC, sentendosi relegato costantemente in secondo piano quanto a considerazione, nei numerosi successi e record inanellati nel precedente quadriennio, rispetto al mezzo. Il tutto sfocia in uno dei trasferimenti pi\u00f9 clamorosi nella storia del motociclismo: sul finire dell'anno Rossi scende dalla RC211V, all'epoca moto di riferimento della categoria, e che ha egemonizzato la stagione appena chiusasi con quindici vittorie su sedici, per accettare la scommessa della rivale Yamaha.\nYamaha (2004-2010).\nNel motomondiale 2004 l'iridato uscente Rossi, alla ricerca di nuovi stimoli, lascia a sorpresa la Honda campione in carica per passare a una Yamaha tuttavia in piena crisi tecnica, lontana dal titolo in \"classe regina\" dal 1992, e reduce da un fallimentare 2003 in cui ha ottenuto come massimo risultato appena un podio. Una sfida, quella di risollevare la moto di Iwata, che appare ardua se non persa in partenza, tant'\u00e8 che per accettarla, oltre alla voglia di rivalsa verso HRC, il pesarese accetta per la prima volta una sponsorizzazione tabaccaia, quella di Gauloises, che contribuisce al suo ingaggio-record da 15 milioni di euro all'anno \u2014 che ne fa, all'epoca, lo sportivo italiano pi\u00f9 pagato di sempre. Viene seguito in Yamaha da quasi tutti gli elementi chiave della vecchia squadra, \"in primis\" il capotecnico Burgess con lui sin dalla prima stagione in 500, facendo s\u00ec che l'avvicinamento al via del campionato finisca preda di tensioni e ripicche; Honda arriva persino a negare a Rossi una prassi consolidata dell'ambiente, ovvero la possibilit\u00e0 di provare la nuova moto prima della scadenza formale del suo precedente contratto.\nNonostante ci\u00f2, pur con pochi mesi di messa a punto alle spalle, e sovvertendo repentinamente i pronostici della vigilia, Rossi riporta la YZR-M1 davanti a tutti gi\u00e0 al debutto stagionale in Sudafrica, trionfando sull'asfalto di Welkom in una gara subito entrata nella storia delle due ruote \u2014 e ricordata \"a posteriori\" dallo stesso Rossi come la pi\u00f9 significativa della sua carriera \u2014 anche per il serrato duello, fatto di sorpassi e controsorpassi al limite, col rivale di sempre, Max Biaggi. Nel corso dell'annata ottiene altre otto vittorie (Italia, Catalogna, Paesi Bassi, Gran Bretagna, Portogallo, Malesia, Australia e Comunit\u00e0 Valenciana), due secondi posti (Repubblica Ceca e Giappone) e cinque pole position (Sudafrica, Spagna, Paesi Bassi, Gran Bretagna e Malesia), rintuzzando le ambizioni dei principali rivali al titolo, dapprima Biaggi e poi l'\"outsider\" Sete Gibernau entrambi in sella proprio alla sua ex Honda, e vincendo il campionato 2004 con 304 punti in classifica: Rossi succede cos\u00ec dopo dodici anni allo statunitense Wayne Rainey, il precedente \"yamahista\" capace di conquistare il titolo della \"top class\".\nAnche nel motomondiale 2005 Rossi vince la competizione con 367 punti, divenendo campione del mondo con quattro gare di anticipo a Sepang, il 25 settembre. Conquista 11 vittorie su 17 gare (Spagna, Cina, Francia, Italia, Catalogna, Paesi Bassi, Gran Bretagna, Germania, Repubblica Ceca, Qatar e Australia) e 16 podi complessivi, di cui tre secondi posti (Portogallo, Malesia e Turchia) e due terzi posti (Laguna Seca e Valencia). In questa stagione ritrova come compagno di box Edwards, con il quale aveva trionfato quattro anni prima nella gara \"endurance\" di Suzuka, e che sar\u00e0 al suo fianco anche nel biennio successivo.\nIl motomondiale 2006 non ha inizio nel migliore dei modi: alla prima gara a Jerez de la Frontera, cade al primo giro e, pur rimontando, chiude solo quattordicesimo. In Cina \u00e8 costretto a ritirarsi per dei problemi alla gomma posteriore, mentre in Francia a causa della rottura del motore. Ottiene comunque 5 vittorie (Qatar, Italia, Catalogna, Germania e Malesia) e, dopo la piazza d'onore conquistata all'Estoril, si presenta al via dell'ultima e decisiva gara della stagione, a Valencia, in testa alla classifica: tuttavia qui, dopo una caduta in avvio, non riesce ad andare oltre il tredicesimo posto, venendo definitivamente superato dal nuovo campione del mondo, Nicky Hayden, al quale basta chiudere la gara sull'ultimo gradino del podio per violare l'imbattibilit\u00e0 quinquennale di Rossi, secondo in classifica generale con 247 punti.\nIl motomondiale 2007, che segna l'introduzione di un nuovo regolamento MotoGP basato su prototipi da 800\u00a0cm\u00b3, comincia con un secondo posto in Qatar, dietro alla Ducati di Casey Stoner. In Spagna torna sul gradino pi\u00f9 alto del podio precedendo il compagno di squadra Edwards, mentre con la successiva vittoria del Mugello, la sua sesta consecutiva in Toscana, raggiunge i 60 successi in MotoGP ed eguaglia il record di podi nella \"classe regina\" (95) detenuto fino ad allora da Doohan.\nOttiene altre due vittorie in stagione, ad Assen e all'Estoril (dove dedica la vittoria a Colin McRae, scomparso il giorno precedente), non riuscendo tuttavia a riconquistare l'iride, classificandosi al terzo posto finale, dietro al nuovo campione del mondo, Stoner, e all'alfiere della Honda, Pedrosa; arriva inoltre secondo a Losail, Shanghai e Montmel\u00f3, e ottiene un altro podio a Phillip Island arrivando terzo. Durante l'ultimo fine settimana di Valencia avverr\u00e0 la comunicazione ufficiale del suo passaggio alle gomme giapponesi Bridgestone, dopo diversi anni con le francesi Michelin.\nNel motomondiale 2008 \u00e8 ancora in sella alla Yamaha e il suo compagno di squadra diventa Jorge Lorenzo, campione del mondo in carica della classe 250, che sostituisce Edwards; la diversa fornitura di pneumatici tra i due piloti, Bridgestone per Rossi e Michelin per Lorenzo, porta tuttavia a una problematica convivenza, addirittura con il box della scuderia nipponica che viene \"diviso a met\u00e0\" nel tentativo di evitare il passaggio di dati tecnici fra le due squadre. Nelle prime tre gare, Stoner, Pedrosa e il debuttante compagno di squadra Lorenzo si alternano sul gradino pi\u00f9 alto del podio. Successivamente Rossi riconquista la prima posizione in classifica mondiale con tre vittorie consecutive nei Gran Premi di Cina, Francia e Italia; in particolare, a Le Mans raggiunge le 90 vittorie in carriera, al pari di \u00c1ngel Nieto.\nA partire dalla tappa di Laguna Seca, Rossi inanella una serie di vittorie: Brno, Misano Adriatico, Indianapolis e Motegi. Il 22 giugno 2008 corre a Donington Park il suo 200\u00ba Gran Premio, giungendo secondo alle spalle di Stoner; sullo stesso circuito, nel 2002, Rossi aveva raggiunto il traguardo dei 100 GP e, curiosamente, la vittoria numero 46, come la sua tabella di gara.\nA Indianapolis, dove il 14 settembre 2008 le moto gareggiano per la prima volta, Rossi conquista la vittoria che gli consente di superare, con 69 vittorie tra 500 e MotoGP, il record assoluto detenuto in precedenza da Giacomo Agostini. Infine a Motegi, con tre gare di anticipo rispetto alla fine del campionato, torna a laurearsi campione del mondo, arrivando a 8 titoli iridati. Come appendice stagionale, ottiene un'ulteriore vittoria a Sepang. Tra i dati statistici, da segnalare i 373 punti in campionato e 7 ulteriori piazzamenti sul podio: i secondi posti in Spagna, Catalogna, Gran Bretagna, Germania e Australia, e i terzi posti in Portogallo e a Valencia; ottiene anche due pole position al Mugello e a Indianapolis.\nIl motomondiale 2009 inizia con due secondi posti, in Qatar (dietro a Stoner) e in Giappone (gara in cui parte dalla pole, ma giunge alle spalle di Lorenzo), e la vittoria in Spagna. Ritorna sul podio con un terzo posto al Mugello, dove fallisce il successo dopo sette edizioni, e ottiene l'affermazione in Catalogna, dopo una gara combattuta con Lorenzo e un sorpasso all'ultima curva passato agli annali del motociclismo. Il 27 giugno 2009, in occasione del Gran Premio d'Olanda ad Assen, Rossi raggiunge le 100 vittorie in carriera. A Laguna Seca arriva secondo, alle spalle di Pedrosa e davanti a Lorenzo e Stoner, mentre in Germania conquista dapprima la partenza al palo sul bagnato, e poi la vittoria in gara dopo un duello col compagno di squadra.\nIn quel periodo la stampa sportiva annuncia erroneamente che il 19 luglio 2009, al Sachsenring, Rossi avesse eguagliato il record assoluto di Giacomo Agostini, conquistando il podio numero 159 della sua carriera; tale equivoco scatur\u00ec dal mancato computo dei risultati ottenuti dal campione bergamasco nella Formula 750 che, dal 1977 al 1979, era compresa nelle classi del motomondiale: su 190 Gran Premi disputati, Agostini ha conquistato 162 podi e 123 vittorie. Rossi conquister\u00e0 poi il 163\u00ba podio, alla 223\u00aa gara disputata, arrivando terzo nella stessa stagione in Malesia.\nIn Repubblica Ceca ottiene pole e vittoria davanti a Pedrosa, con i due principali rivali per la lotta iridata fuori causa: Lorenzo cade in gara, mentre Stoner \u00e8 stoppato in questa e nelle successive due prove da problemi fisici. Dopo un passaggio a vuoto a Indianapolis, la settimana successiva, nel Gran Premio di San Marino, Rossi fa pole position e vince, precedendo i rivali diretti per il titolo Lorenzo e Pedrosa. Nel Gran Premio del Portogallo \u00e8 relegato al quarto posto dai tre succitati rivali al titolo, rifacendosi a Phillip Island dove giunge secondo, dietro a Stoner, con Lorenzo fuori nelle prime fasi della gara; la sua giornata viene tuttavia condizionata da un lutto familiare: infatti era da poche ore a conoscenza del suicidio del patrigno.\nIl cospicuo vantaggio guadagnato sul secondo in classifica Lorenzo, consente a Rossi di laurearsi per la nona volta campione del mondo nella gara successiva, in Malesia: in una giornata caratterizzata dal maltempo, conclude al terzo posto, dopo esser partito dalla pole, dietro a Stoner e Pedrosa ma davanti a Lorenzo. Il 25 ottobre 2009, dopo la conquista del suo nono alloro mondiale, Rossi eguaglia Carlo Ubbiali e Mike Hailwood, conseguendo un numero di titoli mondiali inferiore solo a quelli vinti, fin l\u00ec, da Giacomo Agostini e \u00c1ngel Nieto. La stagione si conclude con la piazza d'onore, alle spalle di Pedrosa e davanti al compagno di squadra, a Valencia.\nIl motomondiale 2010 inizia con una vittoria in Qatar, davanti a Lorenzo e ad Andrea Dovizioso del team ufficiale HRC; una vittoria favorita anche dalla caduta di Stoner, che sino ad allora era al comando della gara. In Spagna si classifica terzo, mentre in Francia arriva secondo dopo essere partito dalla pole position. Questo ruolino s'interrompe il 5 giugno, durante le prove del Gran Premio d'Italia al Mugello, in cui Rossi viene disarcionato dalla sua Yamaha, riportando la frattura scomposta ed esposta di tibia e perone, infortunio per il quale subisce un intervento chirurgico presso il CTO di Firenze: nonostante si prospettino lunghi tempi di recupero (la prognosi iniziale era di almeno due mesi), Rossi torna in sella alla moto, sebbene ancora claudicante e costretto all'utilizzo delle stampelle, gi\u00e0 dopo poco pi\u00f9 di un mese. Tuttavia l'infortunio non gli consente di prendere parte a quattro Gran Premi (in cui \u00e8 sostituito dal collaudatore Wataru Yoshikawa), perdendo cos\u00ec punti preziosi in classifica generale.\nIl ritorno alle competizioni avviene il 18 luglio al Sachsenring, dove ottiene un quarto posto, dopo un'accesa lotta con Stoner, negli ultimi giri della gara, per il gradino pi\u00f9 basso del podio; quindi la settimana successiva, nel Gran Premio degli Stati Uniti, riesce a ottenere un terzo posto. Al termine della pausa estiva, Rossi ritorna sul podio con il terzo posto di Misano, al termine di una gara funestata dalla morte di Sh\u014dya Tomizawa a seguito dei gravi traumi riportati in un incidente di Moto2.\nAl debutto assoluto nel Gran Premio d'Aragona, disputato in sostituzione della prova ungherese, giunge sesto. Nella gara successiva, a Motegi, Rossi, dopo un duello serrato con Lorenzo, riesce a salire sul gradino pi\u00f9 basso del podio, mentre la settimana seguente in Malesia torna a vincere, precedendo sul traguardo Dovizioso e Lorenzo, quest'ultimo laureatosi matematicamente campione del mondo. \u00c8 terzo in Australia una settimana dopo, mentre in Portogallo occupa la piazza d'onore. Conclude il motomondiale 2010 conquistando il gradino pi\u00f9 basso del podio al Gran Premio della Comunit\u00e0 Valenciana, piazzamento che gli vale il terzo posto nella classifica iridata dopo Lorenzo e Pedrosa, e immediatamente davanti a Stoner.\nIl 2010 segna, soprattutto, la fine della prima esperienza in Yamaha: nel corso dell'anno, infatti, sono andate ad acuirsi sempre pi\u00f9 le frizioni, sia verbali sia in pista, col compagno di team Lorenzo, portando i rispettivi staff tecnici a vivere in pratica da separati in casa all'interno del box Yamaha, come fossero due rivali di marca. Ritrovatosi scalzato dallo spagnolo anche nelle gerarchie della casa giapponese, gi\u00e0 in piena estate, nel dopo-gara di Brno, era stato ufficializzato il prossimo passaggio di Rossi alla Ducati.\nDucati (2011-2012).\nApprodato a Borgo Panigale con la prospettiva di dare vita a \u00abun accoppiamento tutto italiano\u00bb e vittorioso \u00abcome lo era stato quello fenomenale tra Agostini e la MV Agusta\u00bb, tali aspettative saranno per\u00f2 seccamente smentite dal verdetto della pista: nel biennio trascorso in Ducati, decisamente tribolato e avaro di soddisfazioni, il pesarese non ottiene alcuna vittoria, collezionando come massimo bottino appena tre podi. Rossi non riesce ad adattarsi allo stile irruento della Desmosedici, una moto che non permetteva di essere guidata in una maniera che fosse all'altezza delle rivali, costringendo l'italiano e il compagno di squadra Hayden ad adottare rischiose e spesso infruttuose condotte di gara. Nonostante il pesante rinnovamento apportato alla moto bolognese per il 2012 \u2014 molto discusso tra il popolo \"ducatista\" poich\u00e9 mette da parte uno dei tratti distintivi del marchio, ovvero il telaio a traliccio \u2014, la cosa non sortisce effetti sul \"feeling\" di guida; a parere di Rossi, anche per l'atteggiamento del gruppo dirigente e tecnico di Borgo Panigale, rest\u00eco ad accogliere le richieste dei piloti.\nIl motomondiale 2011 inizia con un settimo posto in Qatar, mentre per il suo primo podio con la Ducati, che rimarr\u00e0 l'unico dell'anno, Rossi deve attendere Le Mans dov'\u00e8 terzo al traguardo, alle spalle di Stoner e Dovizioso. Le grandi difficolt\u00e0 che Rossi incontra nel cercare di domare l'irruenza della Desmosedici, ne falcidiano anche il corpo: su tutte, in Giappone cade e si ritira, subendo una frattura parziale al quinto dito della mano. A corollario di un anno negativo, il 23 ottobre 2011, durante il secondo giro del Gran Premio della Malesia, rimane coinvolto con Edwards nell'incidente che porta alla morte di Marco Simoncelli, suo amico, abituale compagno di allenamento oltrech\u00e9 rivale in pista. Due settimane dopo, chiuso con l'ennesimo ritiro dell'anno anche l'ultimo appuntamento di Valencia, conclude il campionato a un anonimo settimo posto; per la prima volta da quando gareggia nel motomondiale, inoltre, non riesce a vincere neanche una gara in stagione.\nL'avvio del motomondiale 2012, con il regolamento MotoGP passato nel frattempo a una cilindrata di 1000\u00a0cm\u00b3, non mostra cambi di passo nel rapporto tra Rossi e la Ducati, con l'unica eccezione del Gran Premio di Francia dove, perlopi\u00f9 sfruttando le particolari condizioni di gara bagnata, riesce ad artigliare un'insperata seconda posizione superando Stoner all'ultimo giro, ottenendo il primo podio stagionale che dedicher\u00e0 all'amico Simoncelli recentemente scomparso. Preso atto di un fallimentare matrimonio, di fatto mai nato e ormai avversato da entrambe le parti, nell'estate 2012 la casa di Borgo Panigale ufficializza la fine del rapporto con Rossi al termine dell'anno; poco dopo la Yamaha comunica di aver trovato un accordo col pilota italiano per un suo ritorno alla casa giapponese. Prima di scendere dalla Desmosedici, Rossi trova il tempo di ottenere il secondo e ultimo podio stagionale a Misano, dove chiude secondo, terminando infine la stagione al sesto posto. Durante questo difficile biennio, si afferma comunque quale migliore \"ducatista\" quanto a risultati.\nIl ritorno in Yamaha (2013-2021).\nDopo l'incolore biennio in Ducati, il motomondiale 2013 vede Rossi di nuovo in sella alla Yamaha, casa dove riesce a tornare, nonostante il burrascoso addio del 2010 e conseguente, iniziale veto posto dai vertici di Iwata, grazie soprattutto all'opera di mediazione del direttore tecnico Lin Jarvis; qui va nuovamente a far coppia con Lorenzo, campione in carica.\nAl debutto stagionale, il 7 aprile in Qatar, ottiene il secondo posto proprio dietro al compagno di squadra, e davanti all'esordiente M\u00e1rquez. Non \u00e8 tuttavia fortunato negli appuntamenti seguenti, ritornando tra i primi solamente ad Assen dove trova quella che rimarr\u00e0 l'unica vittoria della stagione, imponendosi su M\u00e1rquez e Crutchlow. Chiude le successive tappe al Sachsenring e a Laguna Seca entrambe al terzo posto, prima di essere relegato a un'altra serie di piazzamenti a punti. Torna sul podio solo sul finire del campionato, in Aragona e in Australia, concludendo l'anno al quarto posto finale, a 237 punti in classifica; il piazzamento rispecchia l'andamento globale della stagione, con Rossi spesso lontano dalla lotta al vertice che vede protagonista il trio spagnolo Lorenzo-M\u00e1rquez-Pedrosa.\nNella gara d'esordio del motomondiale 2014 giunge secondo in Qatar, dietro al campione del mondo M\u00e1rquez. Infila poi una serie di quattro podi consecutivi che permettono a Rossi d'issarsi al secondo posto della classifica generale; in particolare, con la terza piazza in Italia, taglia il traguardo dei 300 Gran Premi in carriera. Sale sul terzo gradino anche a Indianapolis, a Brno e a Silverstone, prima di tornare al successo, dopo un anno, a Misano dove trionfa davanti al compagno di squadra e a Pedrosa.\nVince per l'ultima volta in stagione in Australia, dopo nove anni dal suo ultimo successo a Phillip Island, piazzandosi davanti a Lorenzo e a Bradley Smith nel suo 250\u00ba Gran Premio in \"classe regina\"; un'affermazione, questa, arrivata tra un terzo posto in Giappone e una piazza d'onore in Malesia. Il secondo posto a Valencia con cui conclude il campionato, \u00e8 anche quello finale in classifica generale, a quota 295 punti.\nRinfrancato da un'annata che lo ha visto tornare ai suoi giorni migliori, il motomondiale 2015 si apre per Rossi col successo in Qatar, al termine di una gara che vede il podio completato dai connazionali Dovizioso e Andrea Iannone: un risultato che non capitava dalla gara giapponese del 2006, quando Rossi arriv\u00f2 secondo dietro a Capirossi e davanti a Melandri. Nel Gran Premio delle Americhe giunge terzo, ottenendo il suo primo podio in carriera su questo tracciato, quindi in Argentina, dopo una rimonta dall'ottava casella della griglia, trionfa avendo la meglio su M\u00e1rquez dopo un serrato duello nei giri conclusivi. Si conferma sul podio giungendo, nelle quattro successive prove, secondo in Francia e Catalogna, e terzo in Spagna \u2014 festeggiando nell'occasione il podio n. 200 in carriera \u2014 e Italia. Torna davanti a tutti ad Assen conquistando pole position e gara, davanti a M\u00e1rquez e Lorenzo. Segue un filotto di terzi posti in Germania, Indianapolis e Repubblica Ceca; in particolare, il podio al Sachsenring gli permette di stabilire, con 18 anni e 342 giorni, il record per il pi\u00f9 lungo intervallo di tempo trascorso tra il primo e l'ultimo podio nel motomondiale, superando il precedente primato che \u00c1ngel Nieto deteneva dal 1986.\nTorna alla vittoria in Gran Bretagna, davanti agli altri due piloti italiani Danilo Petrucci e Dovizioso: coglie nell'occasione la sua prima affermazione a Silverstone, che porta a 23 i circuiti della MotoGP dove il pesarese ha trionfato almeno una volta in carriera. Chiudendo quinto a Misano, per la prima volta in stagione non sale sul podio, interrompendo una striscia positiva che durava da sedici gare. Riprende la marcia ad Aragona dove chiude terzo: un piazzamento che contribuisce a dare alla Yamaha il titolo mondiale destinato alle squadre, successo che mancava al team giapponese dal 2010. In Giappone giunge secondo dietro al solo Pedrosa, mentre a Phillip Island chiude a ridosso del podio, quarto; in Australia disputa nell'occasione il suo 328\u00ba Gran Premio nel motomondiale, eguagliando il record appartenuto fino ad allora a Capirossi.\nIn Malesia giunge terzo dietro Pedrosa e Lorenzo, ma dopo essere stato protagonista di un serrato e aggressivo duello con M\u00e1rquez, al termine del quale quest'ultimo cade, in un contatto sospetto con l'italiano: a fine gara la Direzione sanziona Rossi il quale \u00e8 di conseguenza costretto, nella gara conclusiva di Valencia, a partire dalla 26\u00aa e ultima posizione. Bench\u00e9 con ancora sette punti di vantaggio sul pi\u00f9 diretto rivale al titolo, Lorenzo, questo \"handicap\" compromette fortemente la possibilit\u00e0 per Rossi di portare a casa il mondiale: partendo dal fondo, riesce a recuperare ventidue posizioni e a tagliare il traguardo al quarto posto, tuttavia insufficiente stante la contemporanea vittoria di Lorenzo, iridato per appena cinque punti sull'italiano.\nIn avvio del motomondiale 2016 giunge secondo in Argentina e trionfa a Jerez, dove scatta dalla pole position e vince la gara mantenendo la testa del Gran Premio dal primo all'ultimo giro, conseguendo un \"hat trick\" che mancava dalla gara di Misano del 2009. In Francia parte dalla settima casella ed \u00e8 autore di una rimonta fino alla seconda posizione, firmando il giro pi\u00f9 veloce della gara. Prima della pausa estiva trova il tempo di vincere anche in Catalogna, conquistando la decima vittoria personale a Montmel\u00f2. Per tornare sul podio deve attendere le tappe di Brno e Misano, dove si piazza al secondo posto, e quelle di Silverstone e Aragona, chiuse in terza posizione.\nA Motegi ottiene la terza e ultima pole stagionale, ma in gara incappa nel quarto ritiro stagionale: un negativo ruolino che non gli permette d'insidiare seriamente il capoclassifica M\u00e1rquez. Dopo due ulteriori piazze d'onore a Phillip Island, dov'\u00e8 artefice di una rimonta dal quindicesimo posto in griglia, e a Sepang, raggiunge a fine campionato la seconda posizione in classifica generale.\nInizia il motomondiale 2017 con un terzo posto in Qatar, dopo essere scattato decimo dallo schieramento, e un secondo posto in Argentina, peraltro festeggiando a Termas de R\u00edo Hondo i suoi 350 Gran Premi nel motomondiale. Ottiene la piazza d'onore anche ad Austin, risultato che gli consente di tornare temporaneamente in testa al mondiale, cosa che non gli accadeva dalla tappa malese di due anni prima. Tuttavia, le prove opache inanellate nei successivi tre appuntamenti, fanno perdere a Rossi la \"leadership\" iridata. Si riscatta ad Assen, tornando alla vittoria dopo un anno e conquistando nell'occasione la sua 115\u00aa affermazione internazionale, a quasi 21 anni dal primo successo: a 38 anni e 129 giorni, diventa inoltre il pi\u00f9 anziano vincitore nella storia della MotoGP, scavalcando dopo undici anni Troy Bayliss il quale aveva trionfato a Valencia a 37 anni e 213 giorni; \u00e8 anche il pi\u00f9 vecchio italiano a ottenere un successo nella \"top class\", scalzando Nello Pagani il quale, nella classe 500, aveva primeggiato nel Gran Premio delle Nazioni 1949 a 37 anni e 328 giorni.\nDopo la gara olandese, non riesce ad andare al di l\u00e0 della zona punti, tornando sul podio solo a Silverstone dove festeggia le 300 partenze in \"classe regina\" arrivando terzo al traguardo. L'ultimo piazzamento della stagione matura in Australia, dove chiude secondo. Il quinto posto di Valencia, nell'ultima gara stagionale, \u00e8 anche quello con cui conclude il campionato.\nIl motomondiale 2018 vede Rossi in risalita nella classifica generale, chiusa al terzo posto grazie a una buona costanza di rendimento, tuttavia rimanendo lontano dall'insidiare la lotta al titolo fra M\u00e1rquez e Dovizioso. Torna suo malgrado a chiudere una stagione senza vittorie, ottenendo come massimo risultato la piazza d'onore al Sachsenring, pi\u00f9 una serie di terzi posti in Qatar, Francia, Italia \u2014 dove ottiene anche la pole position, cosa che non gli accadeva dal Gran Premio del Giappone 2016 \u2014 e Catalogna. Degno di nota anche il quarto posto di Brno, piazzamento che gli permette di diventare il primo pilota a superare i punti in carriera nel motomondiale.\nInizia in maniera positiva il motomondiale 2019 con due secondi posti in Argentina e in Texas, ma prima che sopraggiunga la pausa estiva non riesce ad andare al di l\u00e0 di qualche piazzamento in zona punti, incappando anche in tre ritiri consecutivi tra il Mugello, Montmel\u00f3 e Assen. Non riuscendo a risolvere i problemi circa lo sviluppo della sua moto, si ritrova a vivere una seconda parte di campionato deludente, lontano dalle posizioni di testa, a differenza dei pi\u00f9 giovani compagni di marca Fabio Quartararo e Maverick Vi\u00f1ales capaci di ottenere il meglio dalla Yamaha in stagione; in questa fase, Rossi si segnala solo per raggiungere, in occasione della trasferta in Australia, il traguardo dei 400 Gran Premi in carriera. A fine campionato replica il suo fin l\u00ec peggiore piazzamento della carriera in \"top class\", risalente alla stagione 2011 in Ducati, chiudendo al settimo posto della graduatoria.\nCon il motomondiale 2020, disputato in un \"format\" d'emergenza a causa della sopraggiunta pandemia di COVID-19, Rossi ha ormai perso la \"leadership\" tecnica all'interno del box giapponese in favore dei pi\u00f9 giovani e veloci compagni di marca, Quartararo, Vi\u00f1ales e Franco Morbidelli, quest'ultimo un prodotto della sua \"academy\". Comincia discretamente con un terzo posto in Andalusia che per\u00f2 rimarr\u00e0 del tutto episodico nel corso del suo campionato, ben presto avviatosi su anonimi piazzamenti a punti; una situazione che vede il pesarese ultimo degli \"yamahisti\" in griglia, al contrario degli altri alfieri di Iwata che a fine campionato porteranno la YZR-M1 a totalizzare pi\u00f9 vittorie di tutte le moto rivali. Ancora peggiore si rivela la seconda parte di stagione, in cui Rossi non riesce mai a entrare nella \"top ten\" e per giunta incappa in una \"serie nera\" di quattro Gran Premi conclusi con un ritiro (cosa mai accadutagli prima in carriera), ulteriormente inframezzata dalle assenze forzate negli appuntamenti d'Aragona e di Teruel per la positivit\u00e0 al SARS-CoV-2. Quello del 2020, che segna peraltro il suo secondo e stavolta definitivo addio al team ufficiale Yamaha, si rivela un vero e proprio \"annus horribilis\" per Rossi il quale scivola in classifica generale fino al quindicesimo posto.\nIl motomondiale 2021 vede Rossi approdare al team satellite Petronas Yamaha SRT, trovando come compagno di squadra inizialmente il suo allievo Morbidelli, poi promosso a stagione in corso nel team ufficiale, e successivamente il rientrante Dovizioso. Il cambio di box non sortisce effetti circa la competitivit\u00e0 del pesarese il quale, nel corso di un campionato in cui peraltro si ritrova a condividere la pista con il fratello Luca Marini, peggiora ulteriormente il ruolino degli anni pi\u00f9 recenti: pressoch\u00e9 abbonato alle retrovie, ottiene come migliore piazzamento un anonimo ottavo posto in Austria mentre, come apice negativo, in Emilia-Romagna \u00e8 suo malgrado autore della peggiore qualifica della carriera con un ventitreesimo e ultimo posto in griglia. Anche in ragione di questa situazione, e rinunciando a un possibile futuro in seno al proprio team, nell'agosto 2021 Rossi annuncia il ritiro dalle corse alla fine della stagione.\nNonostante un campionato chiuso mestamente al diciottesimo posto, il suo peggiore piazzamento di sempre nel motomondiale, gli ultimi Gran Premi della stagione si trasformano in un \u00ablungo addio\u00bb per Rossi, sintomo di una personalit\u00e0 che in 25 anni di carriera ha superato i confini del motomondiale per assurgere come vera e propria \u00abicona\u00bb, sportiva e non, tra le pi\u00f9 importanti della sua epoca; il giorno stesso della sua ultima apparizione in pista, a Valencia, dove per l'ultima volta riesce a chiudere una gara in \"top ten\", viene inserito nella MotoGP Hall of Fame.\nRivalit\u00e0.\nNel corso della sua ventennale carriera motociclistica Rossi ha avuto modo di gareggiare con due diverse generazioni di piloti, circostanza che l'ha portato ad affrontare numerosi avversari e ad essere protagonista di varie rivalit\u00e0, talvolta semplicemente sul piano sportivo, altre volte spintesi a livello personale.\nAnni 1990 e 2000: Capirossi, Biaggi e Gibernau.\nDurante la prima parte della carriera, a cavallo degli anni 1990 e 2000, Valentino si \u00e8 ritrovato spesso a dar battaglia in pista con i connazionali Loris Capirossi e Max Biaggi, formando un trio di piloti al tempo ai vertici della disciplina: \u00abi tre moschettieri\u00bb, come li soprannominer\u00e0 la stampa nazionale, daranno vita a una rivalit\u00e0 che culmina nella stagione 2001, quando il trio monopolizza i primi tre posti della classe 500, e con Rossi a cogliere il suo primo titolo nella \"classe regina\". Tuttavia, mentre la rivalit\u00e0 con Capirossi si mantiene sempre sul piano della correttezza in gara e della cordialit\u00e0 fuori dai circuiti, quella con Biaggi \u2014 l'altro principale pilota italiano dell'epoca \u2014 deflagra immediatamente in un acceso dualismo dentro e fuori la pista, finendo per anni al centro dell'attenzione degli appassionati e della stampa specializzata internazionale (che la definisce presto uno \u00ab\"spaghetti duel\"\u00bb), contribuendo non poco a tener viva la popolarit\u00e0 del motomondiale a cavallo di II e III millennio.\nLa rivalit\u00e0 Biaggi-Rossi \u2014 la pi\u00f9 importante delle rispettive carriere \u2014 \u00e8 caratterizzata nei primi anni da grande acredine nonch\u00e9 forti scontri, sia verbali attraverso la stampa, sia fisici durante lo svolgimento delle gare, con comportamenti anche piuttosto duri da parte dei due piloti. Un dualismo nato alla vigilia della stagione 1998, in cui la scintilla viene fatta ricondurre a una frase proferita dal pilota romano a Suzuka \u2014 \u00abprima di parlare con me, sciacquati la bocca\u00bb \u2014 e indirizzata al pesarese il quale aveva appena ereditato l'Aprilia 250 guidata negli anni precedenti dal connazionale, e che raggiunge l'apice a Barcellona nel 2001, al termine della gara della \"mezzo litro\", quando i due piloti vengono alle mani (coinvolgendo membri dei rispettivi \"entourage\" nonch\u00e9 addetti del circuito) nei momenti precedenti la cerimonia del podio; in precedenza, sempre in quel 2001, in Giappone era avvenuto uno degli episodi pi\u00f9 famosi nella \"querelle\" tra Biaggi e Rossi, quando nel corso della gara dapprima il romano aveva superato il rivale allargando scorrettamente e vistosamente il braccio, facendo rischiare al pesarese una caduta agli oltre 200 all'ora, e pochi giri dopo lo stesso Rossi aveva restituito a Biaggi il sorpasso mostrandogli nell'occasione, in diretta televisiva, il dito medio.\nDa qui in avanti, pur continuando a esistere, i dissidi tra i due si affievoliscono sempre pi\u00f9 in una sorta di \u00abtregua armata\u00bb, anche in coincidenza con l'entrata di Biaggi, di otto anni pi\u00f9 anziano, nel tramonto della carriera (nonch\u00e9 con il passaggio di questo ultimo nel Mondiale Superbike); dopo il ritiro agonistico del pilota romano, addirittura, entrambi gli ex duellanti si sono lasciati alle spalle gli attriti del passato rendendosi protagonisti di una certa distensione nei rispettivi confronti.\nNei primi anni 2000 emerge poi il fugace dualismo con Sete Gibernau, con il quale l'italiano si contende i primi mondiali della neonata Classe MotoGP. Una rivalit\u00e0 nata quasi per caso, tanto che inizialmente i due paiono, se non \u00abamici\u00bb, comunque in buoni rapporti; questo sin quando lo spagnolo, con le sue sempre pi\u00f9 frequenti vittorie nel corso della stagione 2004, comincia a insidiare la \"leadership\" di Rossi fino ad arrivare alle qualifiche del Gran Premio del Qatar, con i due in piena lotta per il titolo, quando una \u00abspiata\u00bb dello spagnolo alla direzione gara costringe il pesarese a retrocedere all'ultima fila della griglia, dopo che il clan di questi aveva in precedenza cercato di \"gommare\" la piazzola di partenza di Rossi dopo una scialba qualifica.\nIl breve scontro tra i due si chiuder\u00e0 di fatto all'ultima curva del Gran Premio di Spagna 2005, gara inaugurale della stagione, in cui Rossi conquista la vittoria grazie a una controversa \u00abspallata\u00bb che gli vale il sorpasso sullo spagnolo: l'episodio finisce per essere fatale pi\u00f9 a livello psicologico che non fisico a Gibernau, il quale da l\u00ec in avanti non vince pi\u00f9 una gara n\u00e9 riesce a rimanere ai vertici della categoria, chiudendo cos\u00ec un dualismo sportivo mai davvero radicato.\nAnni 2000 e 2010: Stoner, Lorenzo e M\u00e1rquez.\nPi\u00f9 accesa \u00e8 invece la contrapposizione tra Rossi e Casey Stoner nella parte centrale del decennio, arrivata a un punto di non ritorno in occasione della gara di Laguna Seca 2008, anche stavolta per via di un sorpasso del pesarese ai limiti del regolamento, sfruttando la parte esterna della pista (una furbizia che sar\u00e0 in seguito vietata dai regolamenti): gi\u00e0 critico in passato nei confronti delle condotte di gara del rivale, da qui in avanti l'australiano aumenter\u00e0 ancor pi\u00f9 lo scontro mediatico con l'italiano, che prosegue anche dopo il suo ritiro dalle corse.\nA cavallo degli anni 2000 e 2010 il principale rivale in pista di Rossi diventa per la prima volta un compagno di scuderia, Jorge Lorenzo. All'inizio della loro coabitazione nel team Yamaha, nel 2008, i due piloti non nascondono una reciproca insofferenza \u2014 acuita dal ritrovarsi spesso, negli anni seguenti, in lotta spalla a spalla per il titolo mondiale \u2014: una situazione che porter\u00e0 i vertici di Iwata alla decisione di \u00abalzare un muro di separazione nel box\u00bb, come se l'italiano e lo spagnolo corressero per due case concorrenti. In pista il dualismo si mantiene invece sui binari di una sostanziale correttezza, come l'anno seguente a Barcellona quando il pesarese, all'ultima staccata, con un'entrata al limite compie ai danni del maiorchino un \u00absorpasso considerato impossibile\u00bb, rimasto negli annali della disciplina.\nNel triennio 2010-2012, dapprima per l'infortunio in cui incappa il pesarese, e poi per il suo passaggio a una poco competitiva Ducati, questo dualismo va a scemare. Con il ritorno di Rossi in Yamaha nel 2013 i rapporti personali tra i due vanno a migliorare, mostrandosi pi\u00f9 avvezzi a una collaborazione all'interno dello stesso box, pure se continuarono a non mancare scaramucce in pista come nel convulso epilogo della stagione 2015.\nUltima, e per certi versi pi\u00f9 imprevedibile, \u00e8 la rivalit\u00e0 sorta a met\u00e0 degli anni 2010 con Marc M\u00e1rquez. Lo spagnolo, di quattordici anni pi\u00f9 giovane rispetto a Rossi, durante l'infanzia aveva proprio nell'italiano il suo mito sportivo: una volta approdato nel motomondiale, il giovane pilota catalano era stato subito preso in simpatia dal plurititolato Rossi, tanto che nei primi tempi i due non nascondevano la stima reciproca e pi\u00f9 volte il pesarese aveva trovato modo di definire M\u00e1rquez come il suo \u00aberede\u00bb in pista.\nCome gi\u00e0 accaduto anni addietro con Gibernau, i rapporti tra l'italiano e lo spagnolo sono andati a guastarsi una volta che i due si sono ritrovati a duellare alla pari, con un conseguente crescendo di scontri sui circuiti nonch\u00e9 verbali, via via sempre pi\u00f9 aspri. Una situazione degenerata nel Gran Premio della Malesia 2015, quando un aggressivo corpo a corpo fra i due si \u00e8 risolto nella caduta di M\u00e1rquez: ritenuto colpevole dalla direzione gara, Rossi si \u00e8 visto cos\u00ec retrocesso all'ultimo posto della griglia per la successiva e ultima gara del campionato a Valencia, vedendo svanire le sue possibilit\u00e0 di conquistare un titolo mondiale andato all'altro rivale Lorenzo; Rossi accuser\u00e0 poi M\u00e1rquez di non aver mai provato a sorpassare Lorenzo nell'ultimo appuntamento stagionale, favorendo cos\u00ec volutamente la vittoria del titolo da parte del connazionale. Un altro screzio tra i due avverr\u00e0 nel Gran Premio d'Argentina 2018, in cui M\u00e1rquez, con una manovra azzardata, far\u00e0 cadere il pesarese.\nDirigente.\nGi\u00e0 durante la parte finale della sua carriera agonistica, Rossi amplia il suo raggio d'azione nel motociclismo intraprendendo l'attivit\u00e0 dirigenziale. Dal 2014 \u00e8 fondatore e proprietario dello SKY Racing Team VR46, nato in \"partnership\" con Sky, che si divide tra una squadra ufficiale nel motomondiale \u2014 dal 2014 al 2020 in Moto3, cui si affianca dal 2017 l'impegno in Moto2 e dal 2021 in MotoGP \u2014, e un \"junior team\" presente nel Campionato Italiano Velocit\u00e0 e, in passato, nel Campeonato de Espa\u00f1a de Velocidad. In questa veste, Rossi pu\u00f2 vantare la vittoria del titolo mondiale Moto2 nella stagione 2018 con Francesco Bagnaia.\nLegata allo SKY Racing Team VR46 \u00e8 anche la VR46 Riders Academy, progetto nato anch'esso nel 2014 con l'obiettivo di formare nuovi piloti. Da questa scuola motociclistica sono usciti vari piloti arrivati nelle tre classi del motomondiale, su tutti il succitato Bagnaia e Franco Morbidelli, quest'ultimo iridato Moto2 nella stagione 2017, oltrech\u00e9, tra gli altri, il fratello minore di Rossi, Luca Marini.\nAutomobilismo.\nRally.\nAppassionato di automobilismo, Rossi ha gareggiato in una prova del campionato del mondo rally 2002, a bordo di una Peugeot 206 WRC, in occasione del RAC Rally in Gran Bretagna, senza per\u00f2 terminare la gara a causa di un'uscita di strada nella seconda prova speciale. Al secondo tentativo di partecipazione a una tappa del mondiale rally, nel 2006, \u00e8 giunto 11\u00ba in Nuova Zelanda a bordo di una Subaru Impreza WRC. Nel dicembre 2008 ha preso parte all'ultima prova del campionato mondiale, ancora il RAC Rally, riuscendo a concludere la gara 12\u00ba su una Ford Focus RS WRC.\nDalla seconda met\u00e0 degli anni 2000 partecipa regolarmente al Monza Rally Show, di cui ha vinto le edizioni del 2006, 2007 (su Focus RS WRC), 2012, 2015, 2016, 2017 e 2018 (su Ford Fiesta RS WRC), diventando il pilota con pi\u00f9 successi (7); ha inoltre ottenuto quattro secondi posti nel 2008 (tanto nel rally quanto nel Master Show, alle spalle rispettivamente di Dindo Capello e di Piero Longhi), nel 2011 (nel Master Show, battuto da S\u00e9bastien Loeb), nel 2013 (dietro a Daniel Sordo) e nel 2014 (dietro a Robert Kubica) \u2014 seppure i risultati conseguiti da Rossi sull'asfalto brianzolo, in una manifestazione pi\u00f9 attenta allo spettacolo che non all'agonismo, sono stati generalmente ridimensionati da vari rallisti. Ha anche preso parte al Memorial Bettega del Motor Show di Bologna.\nI test in Formula 1.\nTra il 2004 e il 2008 si \u00e8 parlato concretamente del possibile passaggio di Rossi in Formula 1, in particolare nelle file della Scuderia Ferrari con la quale, nel succitato periodo, ha effettuato diversi test sulle piste di Fiorano e del Mugello: i progressivi miglioramenti palesati del pesarese al volante di una monoposto sorpresero positivamente anche l'allora pilota di Maranello, Michael Schumacher, e lo stesso Rossi ammetter\u00e0 anni dopo di essere stato molto vicino a un accordo con il Cavallino per migrare definitivamente nell'automobilismo. L'11 dicembre 2019, in un test congiunto a Valencia, Rossi ha provato la Mercedes AMG F1 W08 EQ Power+ del 2017 di Lewis Hamilton, con l'inglese che a sua volta ha testato la Yamaha YZR-M1 dell'italiano.\nGran Turismo ed endurance.\nIl 14 dicembre 2019 partecipa, insieme al fratello minore Luca Marini e all'amico Alessio \"Uccio\" Salucci quali compagni di squadra, alla gara \"endurance\" della 12 Ore del Golfo, vincendo nella propria categoria (Pro/Am) e classificandosi terzo assoluto alla guida di una Ferrari 488 GT3 del team Kessel Racing.\nNel dicembre 2021, dopo il ritiro dalla MotoGP, Rossi ha provato l'Audi R8 LMS del W Racing Team, formazione supportata da Audi Sport e campione del GT World Challenge Europe. Nel gennaio 2022 Rossi ufficializza che parteciper\u00e0 al GT World Challenge Europe, sia nell'Endurance che nello Sprint, con il W Racing Team.\nControversie.\nNell'estate 2007 l'Ufficio di Pesaro dell'Agenzia delle entrate ha contestato a Rossi compensi non dichiarati per 58.950.311 euro, relativi al periodo 2000-2004; considerando IRPEF, IRAP e IVA, l'evasione fiscale sarebbe pari a 43,7 milioni di euro. Il fisco chiedeva anche il pagamento delle sanzioni e degli interessi, per un totale complessivo di 112 milioni di euro. Secondo l'agenzia, per i cinque anni in questione, il pilota aveva presentato una dichiarazione IRPEF con un reddito inferiore a quello reale; lo stesso dicasi per l'IRAP e l'IVA del 2000, mentre per il quadriennio 2001-2004 non aveva presentato alcuna dichiarazione circa queste ultime due imposte. Rossi si \u00e8 difeso affermando di essersi affidato per la propria gestione fiscale a dei professionisti, che gli avevano assicurato di aver rispettato la legge avendo pagato tutte le imposte dovute nel Regno Unito, dove all'epoca risultava residente; secondo le indagini del fisco italiano, al contrario, il cosiddetto \u00abcentro degli interessi\u00bb di Rossi era in realt\u00e0 ancora in Italia.\nNel febbraio 2008 il pilota ha raggiunto un accordo con l'agenzia delle entrate patteggiando il pagamento di 19 milioni di euro per il periodo 2000-2004, e 16 per il periodo 2005-2006: 30 milioni legati ai guadagni del periodo e 4,8 legati alla mancata dichiarazione. Per eliminare le pendenze nei confronti della magistratura circa il reato di omessa e parziale dichiarazione dei redditi, nel maggio 2009 Rossi ha chiesto alla Procura pesarese un patteggiamento a sei mesi di reclusione: in virt\u00f9 della sospensione condizionale, l'illecito si \u00e8 poi estinto e, quindi, non ha pi\u00f9 avuto luogo l'esecuzione della pena e la condanna non \u00e8 stata menzionata nel casellario giudiziale.\nInfluenza nella cultura di massa.\nPopolarit\u00e0.\nRossi gode di grande popolarit\u00e0 tra gli appassionati di motociclismo e tra i giornalisti per il suo carattere estroverso. Famose sono le sue trovate per festeggiare le vittorie assieme ai membri del fan club, un gruppo di storici amici che lo accompagnano nelle gare del motomondiale.\nNel 2002 ha ricevuto delle minacce da un movimento anarchico italo-spagnolo, che in quei giorni aveva inviato pacchi bomba contro importanti obiettivi iberici tra i due paesi, perch\u00e9 \"reo\" di avere stampato, su moto e tuta, il nome dell'azienda petrolifera Repsol per la quale aveva girato uno spot in Spagna.\nIl 31 maggio 2005 ha ricevuto una laurea magistrale \"honoris causa\" in comunicazione e pubblicit\u00e0 per le organizzazioni dall'Universit\u00e0 degli Studi di Urbino \"Carlo Bo\". Alla fine dello stesso anno la Arnoldo Mondadori Editore ha pubblicato \"Pensa se non ci avessi provato\", autobiografia del pilota, scritta con il giornalista Enrico Borghi.\nNel marzo 2010 il ministro degli affari esteri e della cooperazione internazionale italiano, Franco Frattini, ha consegnato a Rossi il primo Winning Italy Award per il suo contributo alla valorizzazione dell'immagine dell'Italia nel mondo.\nIl 24 giugno 2021 ha ricevuto la cittadinanza onoraria di Assen, citt\u00e0 olandese in cui ha sede l'omonimo circuito dove Rossi ha trionfato per dieci volte in carriera.\nMedia.\n\u00c8 stato protagonista di due fumetti a lui dedicati: \"Quarantasei\", realizzato da Milo Manara, e \"Fast 46\", disegnato da Astr\u00f2; dall'opera di Manara \u00e8 stato inoltre tratto un omonimo film d'animazione, uno speciale video-fumetto in cui Rossi presta la voce al suo alter ego d'inchiostro.\nTra il 2010 e il 2011 il regista Mark Neale ha diretto \"Fastest - Il pi\u00f9 veloce\", un film documentario dedicato alla MotoGP e incentrato in particolare su Rossi, con la voce narrante dell'attore Ewan McGregor. Nel 2015 lo stesso Neale ha diretto \"Fino all'ultima staccata\", altro film documentario dedicato alla \"classe regina\", narrato nonch\u00e9 prodotto da Brad Pitt: la pellicola racconta la vita, dentro e fuori la pista, di sei tra i motociclisti pi\u00f9 veloci di tutti i tempi, tra i quali Rossi.\nIn ambito videoludico, il videogioco ' (2016) \u00e8 un omaggio ai vent'anni di carriera del pilota. In precedenza, nel videogioco ' (2004) era presente un omaggio a Rossi: infatti la moto NRG-500 recava il numero 46 usato dal pilota nelle gare ufficiali."}
{"id": "2358897", "revid": "729019", "url": "https://it.wikipedia.org/wiki?curid=2358897", "title": "Avro 631 Cadet", "text": "L'Avro Cadet era un monomotore biplano da addestramento prodotto dall'azienda britannica A.V. Roe and Company (Avro) negli anni trenta.\nSviluppato dal precedente Avro 621 Tutor, pur se nelle intenzioni era destinato ad un uso civile venne impiegato soprattutto per la formazione dei piloti militari in Australia, Repubblica di Cina ed Irlanda.\nStoria del progetto.\nL'Avro 631 Cadet venne sviluppato nel 1931 come una variante, pi\u00f9 economica dalle minori dimensioni, derivata dell'addestratore militare Avro 621 Tutor e destinata al mercato civile per uso personale o per la formazione ed esercitazione dei piloti negli aeroclub.\nBench\u00e9 il primo prototipo, immatricolato G-ABRS, fosse stato portato in volo per la prima volta nell'ottobre 1931, il Cadet venne presentato al pubblico 6 mesi pi\u00f9 tardi, nel maggio 1932, in occasione dell'inaugurazione dell'aviosuperficie di Skegness. Da quel momento il modello riscosse un buon successo commerciale acquisendo, inizialmente, un ordine per la britannica Air Service Training Ltd (AST), impresa dedita alla formazione di piloti civili. In realt\u00e0 la Avro aveva gi\u00e0 stipulato un primo contratto con l'Irlanda per sei esemplari che, prima di quella data, erano gi\u00e0 stati consegnati ai reparti della Aer Ch\u00f3r na h\u00c9ireann.\nL'Avro riprese la produzione del Cadet nel settembre 1934 con un modello designato Avro 643 Cadet, sviluppo del 631 che si differenziava dal precedente modello per la modifica della sezione posteriore della fusoliera che permetteva una posizione pi\u00f9 elevata del passeggero seduto nell'abitacolo posteriore, mantenendo comunque la medesima motorizzazione affidata al radiale Armstrong Siddeley Genet Major I da 135 hp (101 kW) che equipaggiava gi\u00e0 il 631 Cadet.\nIl 643 serv\u00ec da base per un ulteriore sviluppo, l'Avro 643 Mk II Cadet, caratterizzato dall'adozione di una struttura rinforzata e da un'uscita pi\u00f9 agevole dall'abitacolo quando equipaggiato con il paracadute. Questo modello, entrato in servizio nel 1935, venne prodotto in un buon numero di esemplari, inclusi i 34 dotati di un ruotino d'appoggio sotto la coda realizzati su richiesta della Royal Australian Air Force.\nTecnica.\nIl Cadet era un velivolo dall'aspetto, per l'epoca, tradizionale: monomotore, biplano biposto a carrello fisso.\nLa fusoliera era realizzata in tecnica mista, con una struttura in tubi d'acciaio saldati ricoperta da pannelli in legno e tela tranne la parte del muso metallica su cui era montato il castello motore. Caratterizzata dall'adozione di due abitacoli in tandem aperti, l'anteriore per il pilota ed il posteriore per l'istruttore/passeggero, terminava posteriormente in un impennaggio classico monoderiva dotato di piani orizzontali dalle generose dimensioni.\nLa configurazione alare era biplana con l'ala superiore ed inferiore di ugual misura, quest'ultima traslata leggermente verso coda, entrambe dotate di alettoni. L'ala superiore era divisa in due semiali, imperniate ad una struttura tubolare che collegava la parte superiore della fusoliera ad una piccola sezione centrale d'ala. L'ala inferiore, montata bassa, le era collegata tramite un paio di montanti ad N integrate da tiranti in filo d'acciaio.\nIl carrello d'atterraggio era semplice, fisso, con le ruote montate su una struttura ammortizzata e collegata alla parte inferiore della fusoliera, integrato posteriormente, nel 631, da un pattino d'appoggio posteriore situato sotto la coda sostituito, nel 643, da un ruotino d'appoggio.\nLa propulsione era affidata ad un motore radiale Armstrong Siddeley Genet Major IA, un 5 cilindri singola stella capace di erogare una potenza di 150 hp (112 kW), montato sul muso a vista senza alcuna protezione ed abbinato ad un'elica\nImpiego operativo.\nRegno Unito.\nIl Cadet, bench\u00e9 pi\u00f9 piccolo ed economico del Tutor, risultava essere pi\u00f9 costoso nella gestione rispetto ai velivoli leggeri biposto con i quali si poneva in concorrenza e pi\u00f9 difficile da hangarare a causa dell'impossibilit\u00e0 di ripiegare le ali per cui \u00e8 stato utilizzato principalmente come aereo da addestramento nelle scuole di volo civili e militari. Il maggiore operatore civile fu la Air Service Training Ltd, con i suoi 17 Avro 631 Cadet utilizzati nella sua sede di Hamble-le-Rice, in Inghilterra, pi\u00f9 i 4 operativi presso la sussidiaria di Hong Kong, la Far East Aviation Co.\nSuccessivamente oper\u00f2 anche con 23 Avro 643 Mk II Cadet che, con i precedenti 631 rimasti in servizio con la Reserve Training Schools, volarono con l'Air Service Training finch\u00e9 non vennero messi a terra e le loro cellule utilizzate dal 1941 per i corsi di istruzione del personale degli Air Training Corps (ATC). In Inghilterra solo 2 Cadet risultano sopravvissuti alla fine della seconda guerra mondiale.\nAustralia.\nLa Royal Australian Air Force, che fu uno dei maggiori utilizzatori, acquist\u00f2 34 esemplari di Mk II Cadet che vennero forniti tra il novembre 1935 ed il febbraio 1939. Questi erano stati modificati sulle specifiche emesse dal governo australiano che prevedevano l'adozione di un ruotino d'appoggio posteriore che integrasse il carrello d'atterraggio fisso principale ed un pi\u00f9 accurato impianto d'alimentazione per poter utilizzare il cadet anche come aereo acrobatico. Gli esemplari rimasero in servizio operativo fino alla fine della seconda guerra mondiale quando, nel 1946, vennero ceduti i 16 esemplari ancora in buone condizioni sul mercato civile. Due di questi vennero rimotorizzati nel 1963 con il Jacobs R-755, un radiale di produzione statunitense in grado di erogare una potenza di 220\u00a0hp (160\u00a0kW), dotati di irroratori ed usati come aereo agricolo.\nCina.\nLa Repubblica di Cina oper\u00f2 con 5 esemplari del modello Avro 631. Assegnati alla scuola di volo militare di Liuzhou nel periodo della seconda guerra sino-giapponese, rimasero tutti distrutti nel 1939 a seguito di un bombardamento giapponese.\nIrlanda.\nL'Aer Ch\u00f3r na h\u00c9ireann oper\u00f2 con 7 esemplari di Avro 631 Cadet.\nEsemplari attualmente esistenti.\nEsistono ancora diversi esemplari di Cadet, alcuni dei quali ancora in condizioni di volo. Al 2008, questi erano 2 Avro 643 Mk II Cadet australiani (matricola VH-AEG e 'AGH), uno in Irlanda (l'ultimo tra gli esemplari appartenenti all'Aer Ch\u00f3r na h\u00c9ireann, tornato in Irlanda dopo una lunga trasvolata che lo ha portato prima in Inghilterra e poi in Nuova Zelanda dove ricevette l'immatricolazione ZK-AVR) ed uno, ritenuto in grado di volare, esposto al Museu do Ar di Sintra (Portogallo)."}
{"id": "2358901", "revid": "1504506", "url": "https://it.wikipedia.org/wiki?curid=2358901", "title": "Maria di Svevia", "text": "Origine.\nSecondo gli \"Annales Marbacenses\", Maria era la figlia femmina secondogenita del Duca di Toscana, duca di Svevia e re di Germania, Filippo di Svevia e di Irene Angelo, principessa bizantina, figlia, secondo il \"Ryccardus de Sancti Germano Chronica\" dell'imperatore Isacco II Angelo e di Irene Tornikaina, figlia di Demetrio Tornisse e della moglie, Malakissa.&lt;br&gt;Filippo di Svevia, della dinastia degli Hohenstaufen, era il sesto figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, come ci viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", che lo cita come quintogenito ancora in vita; anche gli \"Annales Stadenses\" confermano che fu il figlio sestogenito di Beatrice di Borgogna, l'unica figlia del conte di M\u00e2con e conte di Vienne e Conte di Borgogna Rinaldo III, come ci conferma la \"Continuatio Admuntensis\" e della moglie (come ci viene confermato dalle \"Gesta Friderici Imperatoris Ottonis Frisingensis\") Agatha di Lorena (\u2020 dopo il 1148), figlia di Simone I di Lorena, sempre secondo le \"Gesta Friderici Imperatoris Ottonis Frisingensis\" e di Adelaide di Lovanio.\nBiografia.\nSua madre era al suo secondo matrimonio, era stata principessa consorte di Sicilia, in quanto moglie di Ruggero III di Sicilia, dal 1192 al 1193).\nMaria, prima del 21 agosto 1215, venne data in sposa a Enrico, come ci viene confermato sia dagli \"Annales Marbacenses\", che dalla \"Genealogia Ducum Brabanti\u00e6 Heredum Franci\u00e6\"; Enrico II di Brabante, secondo la \"Genealogia Ducum Brabanti\u00e6 Heredum Franci\u00e6\" era il figlio maschio primogenito del duca della Bassa Lorena, conte di Lovanio e primo duca di Brabante, Enrico I e di Matilde di Lorena, che era figlia del conte di Boulogne, Matteo di Lorena, come conferma la \"Flandria Generosa (Continuatio Bruxellensis)\", che precisa che era la figlia femmina secondogenita ed era figlia della contessa di Boulogne, Maria, che secondo il cronista e monaco benedettino inglese, Matteo di Parigi, nel suo \"Matth\u00e6i Parisiensis, Monachi Sancti Albani, Chronica Majora, Vol. II\" era la figlia del re d'Inghilterra, Stefano di Blois e di Matilde di Boulogne; questo matrimonio era frutto di un contratto (fidanzamento) fatto dai genitori di Maria e di Enrico, nel 1207, dopo la nascita di Enrico, per rafforzare l'alleanza tra Filippo di Svevia e Enrico I di Brabante, dopo che quest'ultimo aveva cambiato campo, nella guerra civile tra i due re di Germania: Filippo, che era stato incoronato re di Germania (\"Rex Romanorum\") a Magonza, l'8 settembre 1198 e Ottone IV di Brunswick, che invece era stato eletto a Colonia il 9 giugno 1198 dai principi guelfi del basso Reno, poi incoronato ad Aquisgrana il 12 luglio.\nNon riusc\u00ec a divenire duchessa consorte di Brabante in quanto mor\u00ec qualche mese prima di suo suocero; Maria mor\u00ec nel 1235, a Lovanio, dove venne sepolta.&lt;br&gt;Il marito, Enrico II, che, in quello stesso anno, eredit\u00f2 il ducato dal padre Enrico I, si rispos\u00f2 nel 1241 con Sofia di Turingia.\nFigli.\nIn venti anni di matrimonio, Maria riusc\u00ec a dare alla luce sei figli, tra cui l'erede maschio del ducato:"}
{"id": "2358903", "revid": "1418004", "url": "https://it.wikipedia.org/wiki?curid=2358903", "title": "Robert Stone", "text": "Dal suo romanzo d'esordio \"A Hall of Mirrors\" (1967) \u00e8 stato tratto il film \"Un uomo oggi\" (\"WUSA\") (1970), diretto da Stuart Rosenberg, con Paul Newman, dal successivo \"I guerrieri dell'inferno\" il film \"Guerrieri dell'inferno\" (1978), diretto da Karel Reisz, con Nick Nolte."}
{"id": "2358904", "revid": "1494169", "url": "https://it.wikipedia.org/wiki?curid=2358904", "title": "I guerrieri dell'inferno", "text": ""}
{"id": "2358906", "revid": "436907", "url": "https://it.wikipedia.org/wiki?curid=2358906", "title": "Diluvio universale (album)", "text": "Diluvio universale \u00e8 il tredicesimo album degli Stadio, pubblicato su CD da EMI Music Italy e Capitol Records (catalogo 50999 696504 2 0) il 20 marzo 2009 e reso disponibile per il download in formato digitale lo stesso giorno.\nRaggiunge la posizione numero 6 nella classifica italiana.\nAlla pubblicazione dell'album \u00e8 seguito il \"Diluvio universale tour\", iniziato ufficialmente il 23 marzo del 2009 e terminato a fine aprile 2010, che, in alcune tappe, ha visto la presenza della cantante Noemi nei duetti con Curreri.\nTracce.\nGli autori del testo precedono i compositori della musica da cui sono separati con un trattino. Nessun trattino significa contemporaneamente autori e compositori."}
{"id": "2358910", "revid": "320578", "url": "https://it.wikipedia.org/wiki?curid=2358910", "title": "Aj\u0101tasattu", "text": ""}
{"id": "2358911", "revid": "320578", "url": "https://it.wikipedia.org/wiki?curid=2358911", "title": "Ajatasattu", "text": ""}
{"id": "2358912", "revid": "767487", "url": "https://it.wikipedia.org/wiki?curid=2358912", "title": "Cuori e demoni", "text": "Cuori e demoni \u00e8 la prima raccolta non autorizzata degli Afterhours, pubblicata il 3 ottobre 2008 dalla EMI.\nIl disco.\nQuesto raccolta segna il punto di una carriera decennale fatta di grandi successi e ottime impressioni. Suddivisa in due cd (intitolati, appunto, l'uno \"Cuori\" e l'altro \"Demoni\"), \u00e8 la prima raccolta del gruppo di Manuel Agnelli. In edizione speciale \u00e8 inoltre disponibile un DVD (intitolato \"Videos\") con tutti i videoclip musicali girati nell'arco di un'intera carriera, escluso il loro primo videoclip: \"Shadowplay\".\nIl lancio dell'album avvenne poco dopo l'uscita de \"I milanesi ammazzano il sabato\" (che quindi \u00e8 escluso da questo progetto) e a non molti mesi prima dalla partecipazione della band al Festival di Sanremo 2009.\nNel primo cd, \"Cuori\", si trovano le canzoni pi\u00f9 dolci e le ballate pi\u00f9 colme di sentimento e passione mentre nel secondo cd, \"Demoni\", sono state raggruppate le canzoni pi\u00f9 dure e rock che da sempre connotano la band milanese. In quest'ultimo \u00e8 presente anche la cover di \"Gioia e rivoluzione\" degli Area che sar\u00e0 pubblicato anche come singolo."}
{"id": "2358913", "revid": "36426", "url": "https://it.wikipedia.org/wiki?curid=2358913", "title": "Teatro Standick", "text": ""}
{"id": "2358915", "revid": "648716", "url": "https://it.wikipedia.org/wiki?curid=2358915", "title": "Teatro Standish", "text": "Il Teatro Standish si trovava in via Cavour a Firenze.\nLe rappresentazioni avevano luogo all'interno di un palazzo privato dell'allora \"via San Leopoldo\", di propriet\u00e0 dell'inglese Lord Orlando (Volland) Standish (chiamato a volte anche Standich o Standick), da cui il nome. Usato nel periodo del massimo fervore teatrale, era di dimensioni piccole ed assomiglia da una \"sala di conversazione\", come lo defin\u00ec Francesco Regli, dove era invitata la sola aristocrazia cittadina. \nVenne aperto verso il 1838 e in quello stesso anno Giuseppe Poniatowski vi rappresent\u00f2 la prima de \"Il giovane da Procida\". Il teatro ospitava anche intere opere e vi suonarono Paganini e Camillo Sivori. \nIn uso sicuramente nel 1857, quando \u00e8 citato dal Fantozzi, poi se ne perdono le tracce."}
{"id": "2358917", "revid": "1941276", "url": "https://it.wikipedia.org/wiki?curid=2358917", "title": "Me and Charlie Talking", "text": "Me and Charlie Talking \u00e8 il singolo di debutto della cantante country statunitense Miranda Lambert. Lanciato nel 2004, il singolo non ha ottenuto un grande successo: \u00e8 arrivato sino alla posizione 27 della classifica delle canzoni country americane, ma non \u00e8 mai entrato nella classifica principale, la Billboard Hot 100."}
{"id": "2358919", "revid": "1941276", "url": "https://it.wikipedia.org/wiki?curid=2358919", "title": "Bring Me Down", "text": "Bring Me Down \u00e8 il secondo singolo della cantante country statunitense Miranda Lambert. Lanciato nell'aprile del 2005, il singolo, come il precedente, non ha ottenuto un grande successo: \u00e8 arrivato sino alla posizione 32 della classifica delle canzoni country americane, ma non \u00e8 mai entrato nella classifica principale, la Billboard Hot 100."}
{"id": "2358921", "revid": "36426", "url": "https://it.wikipedia.org/wiki?curid=2358921", "title": "Arena Goldoni", "text": ""}
{"id": "2358922", "revid": "287204", "url": "https://it.wikipedia.org/wiki?curid=2358922", "title": "Tete de la Frema", "text": ""}
{"id": "2358923", "revid": "6923", "url": "https://it.wikipedia.org/wiki?curid=2358923", "title": "Albero di trasmissione", "text": "L'albero di trasmissione \u00e8 un dispositivo che trasferisce l'energia prodotta dal motore alle ruote motrici. Collega il cambio al differenziale. In genere \u00e8 costituito da albero con giunti cardanici. Si utilizza sulle vetture che hanno motore anteriore e trazione posteriore.\nL'energia trasferita si definisce in coppia cinematica, gli alberi di trasmissione sono soggetti a torsione e sollecitazione a taglio , equivalenti alla differenza tra la coppia in entrata e il carico. La coppia in entrata deve essere sempre superiore al carico da spostare ed abbastanza forte da sopportare lo stress, pi\u00f9 aumenta il carico da spostare maggiore sar\u00e0 l'inerzia.\nPer consentire variazioni nell'allineamento e nella distanza tra i componenti di comando e guida, gli alberi di trasmissione spesso incorporano uno o pi\u00f9 giunti universali, giunti elastici e talvolta giunti scanalati o giunti prismatici.\nStoria.\nIl termine albero motore apparve per la prima volta durante la met\u00e0 del XIX secolo. Nella ristampa del brevetto di Stover del 1861 per una piallatrice e una macchina di abbinamento , il termine \u00e8 usato per indicare l'albero a cinghia attraverso il quale la macchina \u00e8 guidata. Il termine non \u00e8 usato nel suo brevetto originale.\nUn altro uso precoce del termine avviene nella ristampa del brevetto 1861 per la Watkins e Bryson la falciatrice. In questo caso, il termine si riferisce alla potenza di trasmissione dell'albero dalle ruote della macchina al treno di ingranaggi che lavora il meccanismo di taglio.\nNel 1890, il termine inizi\u00f2 ad essere usato in un modo pi\u00f9 vicino al senso moderno. Nel 1891, ad esempio, Battles si riferiva all'albero tra la trasmissione e la guida dei camion della sua locomotiva Climax come l'albero di trasmissione, e Stillman si riferiva all'albero che collega l'albero a gomiti all'albero posteriore della sua bicicletta azionata da un albero come una albero di trasmissione.\nNel 1899, Bukey us\u00f2 il termine per descrivere l'albero che trasmette potenza dalla ruota al macchinario condotto da un giunto universale nel suo cavallo-potenza. Nello stesso anno, Clark descrisse il suo Velocipede marino usando il termine per riferirsi alla potenza di trasmissione dell'albero a ingranaggi attraverso un giunto universale all'albero dell'elica. Crompton us\u00f2 il termine per riferirsi all'albero tra la trasmissione del suo veicolo a motore a vapore del 1903 e l'asse motore.\nLa pionieristica industria automobilistica, Autocar , \u00e8 stata la prima a utilizzare un albero motore in un'auto a benzina. Costruito nel 1901, oggi questo veicolo fa parte della collezione della Smithsonian Institution.\nAlbero di trasmissione automobilistico.\nVeicoli.\nUn automobile pu\u00f2 utilizzare un albero longitudinale di erogare potenza da un motore / trasmissione all'altra estremit\u00e0 del veicolo prima che va alle ruote. Una coppia di alberi di trasmissione corti viene comunemente utilizzata per inviare energia da un differenziale centrale , trasmissione o transaxle alle ruote.\nMotore anteriore a trazione posteriore.\nNei veicoli con motore anteriore a trazione posteriore , \u00e8 necessario un albero di trasmissione pi\u00f9 lungo per inviare potenza per la lunghezza del veicolo. Due forme dominano: il tubo di torsione con un unico giunto universale e la pi\u00f9 comune unit\u00e0 Hotchkiss con due o pi\u00f9 giunti. Questo sistema divenne noto come Syst\u00e8me Panhard dopo la societ\u00e0 automobilistica Panhard et Levassor che lo brevett\u00f2.\nLa maggior parte di questi veicoli ha una frizione e un cambio (o una trasmissione) montati direttamente sul motore, con un albero di trasmissione che porta a una trasmissione finale nell'asse posteriore. Quando il veicolo \u00e8 fermo, l'albero di trasmissione non ruota. Alcuni veicoli (generalmente auto sportive, pi\u00f9 comunemente Alfa Romeo o Porsche 924/944/928), che cercano un miglior bilanciamento del peso tra anteriore e posteriore, utilizzano un cambio posteriore . In alcuni modelli non Porsche, questo posiziona la frizione e la trasmissione nella parte posteriore dell'auto e dell'albero di trasmissione tra loro e il motore. In questo caso l'albero di trasmissione ruota continuamente con il motore, anche a vettura ferma e senza marcia. Tuttavia, i modelli Porsche 924/944/928 hanno la frizione montata sul retro del motore in un alloggiamento della campana e l'albero di trasmissione dall'uscita della frizione, situato all'interno di un tubo di coppia di protezione cavo, trasferisce la potenza al cambio posteriore montato (trasmissione + differenziale) .Quindi l'albero della Porsche ruota solo quando le ruote posteriori girano poich\u00e9 la frizione montata sul motore pu\u00f2 disaccoppiare la rotazione dell'albero motore dall'albero di trasmissione. Pertanto, per Porsche, quando il conducente utilizza la frizione mentre si sposta rapidamente verso l'alto o verso il basso (cambio manuale), il motore pu\u00f2 girare liberamente con l'ingresso del pedale dell'acceleratore del conducente, poich\u00e9 con la frizione disinnestata, l'inerzia del motore e del volano \u00e8 relativamente bassa e non \u00e8 gravata dall'inerzia rotazionale aggiunta dell'albero di trasmissione. Il tubo di torsione Porsche \u00e8 solidamente fissato sia all'alloggiamento della campana del motore sia alla scatola del cambio-differenziale, fissando la lunghezza e l'allineamento tra l'alloggiamento della campana e il cambio-differenziale e minimizzando notevolmente la coppia di reazione della trazione posteriore dalla torsione del cambio-differenziale su qualsiasi piano.\nUn albero di trasmissione che collega un differenziale posteriore a una ruota posteriore pu\u00f2 essere chiamato semialbero. Il nome deriva dal fatto che per formare un asse posteriore sono necessari due alberi di questo tipo .\nLe prime automobili usavano spesso meccanismi di trasmissione a catena o di trasmissione a cinghia anzich\u00e9 un albero di trasmissione. Alcuni hanno utilizzato generatori e motori elettrici per trasmettere energia alle ruote.\nTrazione anteriore.\nNell'inglese britannico , il termine \"albero di trasmissione\" \u00e8 limitato a un albero trasversale che trasmette potenza alle ruote, in particolare alle ruote anteriori. Un albero di trasmissione che collega il cambio a un differenziale posteriore \u00e8 chiamato albero di trasmissione. Un gruppo albero di trasmissione \u00e8 costituito da un albero di trasmissione, un giunto scorrevole e uno o pi\u00f9 giunti universal . Quando il motore e gli assi sono separati l'uno dall'altro, come sui veicoli a trazione integrale e a trazione posteriore, \u00e8 l'albero dell'elica che serve a trasmettere agli assi la forza motrice generata dal motore.\nDiversi tipi di alberi di trasmissione sono utilizzati nell'industria automobilistica:\nL'albero di trasmissione slip-in-tube \u00e8 un nuovo tipo che migliora la sicurezza in caso di incidente. Pu\u00f2 essere compresso per assorbire energia in caso di incidente, quindi \u00e8 anche noto come albero motore pieghevole.\nTrazione integrale.\nQuesti si sono evoluti dai progetti della trazione posteriore con motore anteriore. Una nuova forma di trasmissione chiamata scatola di trasferimento \u00e8 stata posizionata tra trasmissione e trasmissioni finali in entrambi gli assi. Ci\u00f2 ha diviso la trasmissione sui due assi e potrebbe anche includere riduttori, frizione o differenziale. Sono stati utilizzati almeno due alberi di trasmissione, uno dalla scatola di trasferimento a ciascun asse. In alcuni veicoli pi\u00f9 grandi, la scatola di trasferimento era montata centralmente ed era guidata da un albero di trasmissione corto. Nei veicoli delle dimensioni di una Land Rover, l'albero di trasmissione sull'assale anteriore \u00e8 notevolmente pi\u00f9 corto e articolato in modo pi\u00f9 marcato rispetto all'albero posteriore, rendendo pi\u00f9 difficile la progettazione di un albero di trasmissione affidabile e che pu\u00f2 comportare una forma pi\u00f9 sofisticata di giunto universale.\nLe moderne autovetture leggere con trazione integrale (in particolare Audi o Fiat Panda ) possono utilizzare un sistema che ricorda pi\u00f9 da vicino un layout di trazione anteriore. La trasmissione e la trasmissione finale per l'asse anteriore sono combinate in un alloggiamento accanto al motore, e un singolo albero di trasmissione percorre la lunghezza della vettura sull'asse posteriore.\nRicerca e sviluppo.\nL'industria automobilistica utilizza anche alberi di trasmissione negli impianti di prova. In un banco prova motori viene utilizzato un albero di trasmissione per trasferire una determinata velocit\u00e0 o coppia dal motore a combustione interna a un dinamometro . Una \"protezione dell'albero\" viene utilizzata in corrispondenza di un collegamento dell'albero per proteggere dal contatto con l'albero di trasmissione e per il rilevamento di un guasto dell'albero. A un banco di prova della trasmissione un albero di trasmissione collega il motore principale con la trasmissione.\nAlbero di trasmissione per motociclo.\nGli alberi di trasmissione sono stati utilizzati sulle motociclette sin dalla prima guerra mondiale, come la motocicletta belga FN del 1903 e la motocicletta Stuart Turner Stellar del 1912. In alternativa alle trasmissioni a catena e cinghia , gli alberi di trasmissione offrono una lunga durata, pulizia e relativa manutenzione. Uno svantaggio dell'azionamento dell'albero su una motocicletta \u00e8 che sono necessari ingranaggi elicoidali , ingranaggi conici a spirale o simili per trasformare la potenza di 90\u00b0 dall'albero alla ruota posteriore, perdendo un po' 'di potenza nel processo.\nLa BMW produce motociclette con albero cardanico dal 1923; e Moto Guzzi hanno costruito V-gemelli con trasmissione ad albero dagli anni '60. La societ\u00e0 britannica Triumph e i principali marchi giapponesi Honda, Suzuki, Kawasaki e Yamaha hanno prodotto motociclette con trasmissione ad albero.\nI motorini Lambretta di tipo A fino al tipo LD erano azionati da alberi anche lo scooter NSU Prima era azionato da alberi.\nI motori di motociclette posizionati in modo tale che l'albero a gomiti sia longitudinale e parallelo al telaio sono spesso utilizzati per motociclette azionate da alberi. Ci\u00f2 richiede solo una rotazione di 90 \u00b0 nella trasmissione di potenza, anzich\u00e9 due. Le moto di Moto Guzzi e BMW, oltre alle serie Triumph Rocket III e Honda ST utilizzano tutte questa disposizione del motore.\nI motocicli con trasmissione ad albero sono soggetti all'effetto dell'albero in cui il telaio sale quando viene applicata l'alimentazione. Questo effetto, che \u00e8 l'opposto di quello mostrato dalle motociclette a catena, \u00e8 contrastato con sistemi come il Paralever della BMW , il CARC di Moto Guzzi e la Leva di Tetra di Kawasaki.\nAlbero di trasmissione marini.\nSu una nave a motore, l'albero di trasmissione o l'albero dell'elica, di solito collega l'elica all'esterno della nave al macchinario di guida all'interno, passando attraverso almeno una tenuta meccanica o un premistoppa dove interseca lo scafo . La spinta, la forza assiale generata dall'elica, viene trasmessa alla nave dal blocco di spinta o dal cuscinetto di spinta, che, in tutte le imbarcazioni tranne le pi\u00f9 piccole, \u00e8 incorporato nel motore principale o nel cambio.\nLa parte della trasmissione che si collega direttamente all'elica \u00e8 nota come albero di coda.\nAlbero di trasmissione per locomotiva.\nLe locomotive Shay , Climax e Heisler , tutte introdotte alla fine del XIX secolo, usavano le unit\u00e0 a penna per accoppiare la potenza di un motore multicilindrico montato centralmente a ciascuno dei camion che sostenevano il motore. Su ciascuna di queste locomotive a vapore con ingranaggi , un'estremit\u00e0 di ciascun albero di trasmissione era accoppiata al carrello motorizzato attraverso un giunto universale mentre l'altra estremit\u00e0 era alimentata dall'albero motore , dalla trasmissione o da un altro camion attraverso un secondo giunto universale. Una penna d'oca ha anche la capacit\u00e0 di scorrere longitudinalmente, variando efficacemente la sua lunghezza. Ci\u00f2 \u00e8 necessario per consentire ai carrelli di ruotare quando si passa una curva.\nGli alberi cardanici sono utilizzati in alcune locomotive diesel (principalmente diesel-idraulica, come British Rail Class 52) e in alcune locomotive elettriche (ad es. British Rail Class 91 ). Sono anche ampiamente utilizzati nelle unit\u00e0 multiple diesel.\nAlbero di trasmissione per bicicletta.\nL'albero motore \u00e8 stato un'alternativa alla trasmissione a catena in bicicletta per il secolo scorso, non diventando mai molto popolare. Una bicicletta azionata da un albero (o \"Acatane\", di un primo produttore) presenta numerosi vantaggi e svantaggi:\nAlbero cardanico.\nGli alberi di trasmissione sono un metodo per trasferire la potenza da un motore o una presa di forza (PTO) a un equipaggiamento accessorio montato sul veicolo, come un compressore d'aria . Gli alberi di trasmissione vengono utilizzati quando non c'\u00e8 spazio sufficiente accanto al motore per l'accessorio aggiuntivo; l'albero colma il divario tra la PTO del motore e l'accessorio, consentendo all'accessorio di essere montato altrove sul veicolo.\nProduzione dell'albero motore.\nOggi esistono nuove possibilit\u00e0 per il processo di produzione di alberi di trasmissione. Il processo di produzione dell'avvolgimento del filamento sta guadagnando popolarit\u00e0 per la creazione di alberi di trasmissione compositi . Diverse aziende del settore automobilistico stanno cercando di adottare questa conoscenza per il loro processo di produzione ad alto volume."}
{"id": "2358924", "revid": "767487", "url": "https://it.wikipedia.org/wiki?curid=2358924", "title": "Rank 1", "text": "I Rank 1 sono un duo olandese di musica trance, formatosi nel 1997. Hanno prodotto molte hit da dancefloor. Nonostante i due componenti del gruppo (Benno De Goeij e Piet Bervoets) avessero gi\u00e0 lavorato insieme in precedenza, quello dei Rank 1 \u00e8 stato il loro primo progetto che ha riscosso un certo successo commerciale.\nLa loro pi\u00f9 grande hit commerciale \u00e8 stata \"Airwave\", uscita nel 1999, che raggiunse il decimo posto nella Official Singles Chart e il venticinquesimo nella U.S. Billboard Hot Dance Club Play chart. Una versione remixata e rimodernata del singolo, aggiunta di una parte cantata da Jan Lochel, fu pubblicata nel 2003, prendendo il nome di \"Breathing (Airwave 2003)\". Dopo un passato di protagonisti nel panorama uplifting nel 2007 sono passati ad un sound prettamente progressive in cui si confermano anche qui maestri.\nDapprima specialisti negli \"Anthem\", sono stati richiesti per produrre dischi portanti di alcuni eventi pi\u00f9 famosi al mondo, alcuni fra i quali \"Such is life (Sensation White 2001)\". \"Beats@rank1.com (Trance Energy 2005)\", \"L.E.D. there be light (Trance Energy 2009)\", \" Symfo (Sunrise Festival 2009)\"\nI Rank 1 hanno usato in passato molti alias, fra cui R.O.O.S., Pedro &amp; Benno e A.I.D.A.\nDal 2008 Benno De Goeij, membro del duo, collabora ed \u00e8 co-produttore della maggioranza delle produzioni di Armin van Buuren."}
{"id": "2358925", "revid": "1941276", "url": "https://it.wikipedia.org/wiki?curid=2358925", "title": "New Strings", "text": "New Strings \u00e8 il quarto singolo della cantante country statunitense Miranda Lambert. Lanciato nel 2006, il singolo \u00e8, dopo \"Kerosene\", quello che ha avuto pi\u00f9 successo tra quelli estratti dal secondo album di Miranda: \u00e8 arrivato sino alla posizione 25 della classifica delle canzoni country americane, e alla posizione 125 della classifica vera e propria dei singoli americana, la Billboard Hot 100."}
{"id": "2358926", "revid": "125271146", "url": "https://it.wikipedia.org/wiki?curid=2358926", "title": "MAT-49", "text": "Il MAT-49 \u00e8 un mitra progettato tra il 1949 ed il 1979 in Francia dalla \"Manufacture Nationale d'Armes de Tulle\" per l'utilizzo da parte dell'esercito francese.\nStoria.\nLa progettazione.\nNell'immediato secondo dopoguerra l'esercito francese decise di sostituire il suo mitra d'ordinanza MAS 38, giudicato balisticamente insufficiente per l'impiego militare, oltre che costoso da produrre. Dopo la valutazione di numerosi prototipi presentati dai diversi arsenali di Stato, l'arsenale francese di Tulle (MAT - \"Manufacture d'Armes de Tulle\") vinse le prove militari e l'anno seguente avvi\u00f2 la produzione in serie del \"MAT-49\" in calibro 9\u00a0x 19mm. La sua produzione rapida ed economica (grazie all'utilizzo di lamiere stampate) ne garant\u00ec una veloce diffusione nelle forze armate francesi, che ne avevano urgente bisogno.Fu fornita all'Esercito, alla Gendarmeria, alla Legione Straniera, alle truppe paracadutiste e alle truppe coloniali. La produzione continu\u00f2 a Tulle fino alla met\u00e0 degli anni '60, dopodich\u00e9 fu spostata alla \"Manufacture d'Armes de St-Etienne\", dove fu prodotto fino al 1979; nello stesso anno entr\u00f2 in servizio nell'esercito francese il fucile d'assalto FAMAS, e il MAT-49 cominci\u00f2 gradualmente ad essere ritirato dal servizio; la produzione cess\u00f2 nel 1979.\nL'impiego nei conflitti.\nIl MAT-49 venne largamente utilizzata nella Guerra d'Indocina, nella Guerra d'Algeria, nella Crisi di Suez ed, in misura minore, nella Guerra del Vietnam, nonch\u00e9 in moltissimi conflitti e operazioni militari in tutto il mondo. Di regola, nelle Forze armate francesi fu distribuita ai sottufficiali, ufficiali e personale tecnico, autisti, carristi e serventi a mortai e cannoni, a tutti coloro cio\u00e8 che non avevano bisogno del lungo e ingombrante fucile d'ordinanza. L'arma venne inoltre ampiamente venduta a molti Paesi di influenza francese (Marocco, Algeria, Tunisia, Senegal ecc)\nL'arma trov\u00f2 ampio consenso tra le truppe paracadutiste e gli equipaggi dei veicoli corazzati, che ne apprezzarono l'elevato volume di fuoco e la compattezza. Costruita con materiali robusti, la MAT-49 si dimostr\u00f2 un'arma affidabile ed efficace nelle giungle vietnamite come nei deserti nordafricani, ideale per gli scontri ravvicinati e le pattuglie. venne poi adottato da tutti gli Stati dell'Africa francofona, e dalle formazioni di guerriglia ovunque la Francia fosse coinvolta: segnatamente fu un'arma standard dell'ALN algerina e dell'OAS, diversi esemplari furono adoperati anche dai \"Vietcong\" e dai movimenti di insorti congolesi e katanghesi, e venne anche venduta alle forze armate di Laos, Libano e Bolivia.\nLa dismissione.\nSebbene ufficialmente sostituita dal fucile FAMAS fin dal 1979, rest\u00f2 in dotazione all'esercito francese ancora a lungo. L'ultima unit\u00e0 militare francese ad averla in dotazione fu il 15\u00ba Reggimento Genio Aeronautico (15\u00b0 RGA) che l'aveva ancora in dotazione nel 1998.\nCaratteristiche.\nIl MAT-49 \u00e8 un'arma semplice e robusta, costruita in lamiera imbutita e saldata, utilizza munizioni 9mm Parabellum, alimentata da caricatori bifilari da 20 colpi o da 32, simili a quelli dello Sten. Il volume di fuoco \u00e8 di 600 colpi/min in modalit\u00e0 solamente automatica.\nLo schema tecnico \u00e8 molto classico e semplice, a tutto vantaggio dell'economia di costruzione e della facilit\u00e0 e affidabilit\u00e0 d'uso. Adopera un meccanismo a massa battente con ciclo di sparo ad otturatore aperto, cio\u00e8 l'arma inizia il fuoco dopo che il tiratore ha armato l'otturatore che resta bloccato in posizione arretrata: quando si preme sul grilletto, la leva di scatto sblocca l'otturatore che sotto la spinta della molla di riarmo scatta in avanti, sfila una cartuccia dal caricatore, la inserisce in camera di scoppio e immediatamente dopo la esplode, grazie al percussore fisso. Caratteristica dell'arma \u00e8 che la leva di armamento, sul lato sinistro, non \u00e8 solidale all'otturatore ma \u00e8 inserita su di un chiavistello scorrevole che pu\u00f2 essere richiuso in avanti per impedire a sporcizia e corpi estranei di entrare nell'arma, mentre l'otturatore \u00e8 libero di muoversi; la finestra di espulsione, sul lato destro, presenta anch'essa uno sportello a molla richiudibile (che si apre automaticamente azionando l'otturatore). La molla di riarmo \u00e8 inserita direttamente nella parte alta dell'otturatore e lo attraversa completamente. \nL'otturatore \u00e8 un parallellepipedo di acciaio, molto robusto. La parte frontale dell'otturatore per\u00f2 \u00e8 lavorata in modo che dalla faccia squadrata sporga un risalto circolare alto circa 12\u00a0mm, dove sono alloggiati anche estrattore elastico e percussore (fisso): questo risalto si va a inserire direttamente nel vivo di culatta della canna, opportunamente sagomata; pertanto l'otturatore della MAT 49 non si limita ad inserire le cartucce in camera di sparo e ad estrarle, ma realizza cos\u00ec una vera chiusura. In tal modo l'otturatore, grazie al risalto sporgente, mantiene la culatta chiusa e a tenuta di gas di sparo per 12\u00a0mm anche quando ha gi\u00e0 iniziato la sua corsa retrograda dopo lo sparo. Soluzione brillante e molto valida, poich\u00e9 con poca spesa garantisce la sicurezza di alimentazione dell'arma e di funzionamento.\nIl fuoco \u00e8 possibile solo in modalit\u00e0 automatica, a raffica. La canna \u00e8 avvolta da un manicotto traforato che dovrebbe servire a ventilarla, ma la MAT 49 si surriscalda piuttosto in fretta e i suoi utenti dovevano fare molta attenzione a non spostare le mani dall'impugnatura anteriore.\nL'arma presenta due caratteristiche peculiari: l'alloggiamento del caricatore, che funge anche da impugnatura anteriore tanto da essere sagomato per migliorare la presa (e che gioca un grosso ruolo nell'eliminare il rischio di inceppamenti poich\u00e9 impedisce alla mano del tiratore di muovere il caricatore) pu\u00f2 essere ruotato in avanti di 90\u00b0, anche a caricatore inserito, per facilitare il trasporto o lo stoccaggio. Ancora, sull'impugnatura posteriore \u00e8 presente una leva di sicurezza che blocca l'otturatore e gli impedisce di muoversi a meno che non venga premuta dal palmo del tiratore. \u00c8 assente, invece, una sicura manuale, scelta in effetti molto razionale su di un'arma militare. I caricatori disponibili sono da 20 o 32 colpi. L'arma si smonta per la manutenzione ruotando in avanti l'impugnatura anteriore fino a mettere a giorno un piolo elastico sotto il castello: premendolo, il castello si svincola dal fusto e pu\u00f2 essere rimosso, dando accesso alle parti interne.\nGli organi di mira sono: una diottra posteriore a L, ruotabile in due posizioni (50 e 100 metri) e un mirino anteriore a piolo protetto da un tunnel semicircolare (simile a quello della MP-40). Il MAT-49 \u00e8 dotato di un calcio metallico retrattile, che esteso porta la lunghezza totale dell'arma a 720\u00a0mm. Nella versione standard la canna misura 230\u00a0mm. Il peso totale dell'arma, senza caricatore, \u00e8 di 3,5 chilogrammi che sale a 4,20\u00a0kg ad arma carica, relativamente pesante per la sua categoria.\nIl comportamento al tiro \u00e8 giudicato valido dagli esperti: il peso dell'arma rende facile controllare il tiro a raffica dalla spalla, mentre nel tiro istintivo dal fianco la MAT-49 disperde i colpi in verticale (come tutte le pistole-mitragliatrici) il che pu\u00f2 essere sfruttato a vantaggio del tiratore, a breve distanza. La gittata utile \u00e8 di 200 metri in teoria, ma in pratica si riduce a 50-70m.\nVarianti.\nMAT 49/54.\nil MAT 49/54 \u00e8 una versione speciale creata appositamente per la polizia, dotata di selettore per cambiare modalit\u00e0 di fuoco da semiautomatico ad automatico, di una canna pi\u00f9 lunga e un calcio fisso in legno. Venne estesamente usata dalla Gendarmerie e dalla Police Nationale francesi.\nMAT 49 in Viet Nam.\nDopo la sconfitta francese in Indocina, numerosi MAT-49 caddero in mano ai Viet Minh, che li convertirono per utilizzare le munizioni sovietiche Tokarev, facilmente reperibili visti i continui rifornimenti da parte dell'Unione Sovietica e della Repubblica Popolare Cinese. Queste armi modificate sono distinguibili per la canna pi\u00f9 lunga, il caricatore curvo da 35 colpi e un volume di fuoco maggiore, di circa 900 colpi/min."}
{"id": "2358932", "revid": "767487", "url": "https://it.wikipedia.org/wiki?curid=2358932", "title": "Kerosene (singolo)", "text": "Kerosene \u00e8 il terzo singolo della cantante country statunitense Miranda Lambert, nonch\u00e9 quello che ha ottenuto pi\u00f9 successo tra quelli lanciati dall'album \"Kerosene\". Lanciato nel 2005, il singolo ha ottenuto un successo maggiore rispetto ai due precedenti: \u00e8 arrivato sino alla posizione 15 della classifica delle canzoni country americane, e al numero 61 della classifica vera e propria dei singoli americana, la Billboard Hot 100. Per aver venduto pi\u00f9 di 500.000 copie, il singolo \u00e8 stato certificato come disco d'oro."}
{"id": "2358934", "revid": "301156", "url": "https://it.wikipedia.org/wiki?curid=2358934", "title": "Associazione Calcio Marzotto Valdagno", "text": ""}
{"id": "2358935", "revid": "827882", "url": "https://it.wikipedia.org/wiki?curid=2358935", "title": "Ambient pop", "text": "L'ambient pop \u00e8 uno stile del dream pop nato negli anni ottanta.\nStoria.\nFra i primi artisti pop e rock a sperimentare con la musica ambient c'\u00e8 stato David Bowie, come dimostra in particolare la sua \"Trilogia di Berlino\", registrata insieme al pioniere della musica ambient Brian Eno. Il brano \"Red Sails\", contenuto nel terzo album della trilogia \"Lodger\" (1979), \u00e8 stato definito \"ambient pop con ritmo motorik.\" La traccia \"Taking Islands in Africa\" (1980) dei Japan \u00e8 considerata dal critico di \"AllMusic\" Stewart Mason come una previsione della \"direzione ambient pop che i Japan e il loro leader David Sylvian avrebbero preso per il resto della loro carriera\". Il brano, registrato insieme a Ry\u016bichi Sakamoto, presenta \"un ritmo di tamburo parlante africano non rock rallentato da un sub-battito del cuore e sovrapposto a strati di tastiere d'atmosfera e bassi minimi.\"\nL'album \"Pygmalion\" (1995) degli Slowdive \u00e8 pesantemente influenzato dall'ambient e dall'electronica e ha influenzato molte band del genere. Il critico di \"Pitchfork\" Nitsuh Abebe ha descritto le tracce dell'album come \"sogni ambient pop che hanno pi\u00f9 elementi in comune con il post-rock dei Disco Inferno che con lo shoegaze di gruppi come i Ride\".\nA partire dal 2001, l'etichetta tedesca Kompakt ha pubblicato una serie di antologie intitolata \"Pop Ambient\", contenente \"paesaggi sonori romantici e lussureggianti\" che flirtano con il pop e la musica indie.\nCaratteristiche.\nL'ambient pop fonde elementi comuni della musica pop convenzionale a \"trame e atmosfere elettroniche che rispecchiano le qualit\u00e0 ipnotiche e meditative della musica d'ambiente\".\nL'ambient pop adopera il groove serrato del krautrock e \"pur adottando espressioni elettroniche contemporanee, incluso il campionamento, per la maggior parte del tempo il suo suono viene definito da veri strumenti.\" Fra gli artisti che si sono cimentati nella stilistica vi sono David Sylvian, gli Air, Grouper, Shlohmo e i Broadcast."}
{"id": "2358937", "revid": "36426", "url": "https://it.wikipedia.org/wiki?curid=2358937", "title": "Crazy Ex-Girlfriend (disambigua)", "text": ""}
{"id": "2358938", "revid": "339392", "url": "https://it.wikipedia.org/wiki?curid=2358938", "title": "Melodic rock", "text": ""}
{"id": "2358939", "revid": "729019", "url": "https://it.wikipedia.org/wiki?curid=2358939", "title": "Tappetologia", "text": "Tappetologia \u00e8 la scienza che studia i tappeti, la loro storia e tutto il contesto in cui essi vengono prodotti.\nIl termine \u00e8 stato coniato alla fine del XX secolo (anno 1982) da Kurt Zipper (esperto e studioso di tappeti orientali).\nStoria.\nDurante il corso del XIX secolo si realizzano le prime esposizioni dedicate al tappeto orientale. I primi studi \u201cscientifici\u201d iniziano invece verso la fine del XIX secolo. Nella prima met\u00e0 del \u2018900 alcuni studiosi pubblicano i primi testi fondamentali per la letteratura tappetologica. A partire dal 1949, con la scoperta del tappeto di Pazyryk, inizia il periodo della moderna tappetologia dove una nuova generazione di studiosi, collezionisti e mercanti danno vita a iniziative come l'istituzione del quadriennale Congresso Mondiale sul Tappeto e la rivista internazionale."}
{"id": "2358956", "revid": "1305887", "url": "https://it.wikipedia.org/wiki?curid=2358956", "title": "Tota Matsuda", "text": ""}
{"id": "2358964", "revid": "237256", "url": "https://it.wikipedia.org/wiki?curid=2358964", "title": "Aleksandr Zakharevi\u010d Myshlayevsky", "text": ""}
{"id": "2358968", "revid": "237256", "url": "https://it.wikipedia.org/wiki?curid=2358968", "title": "Georgij Berchman", "text": ""}
{"id": "2358973", "revid": "767487", "url": "https://it.wikipedia.org/wiki?curid=2358973", "title": "Markus Schulz", "text": "\u00c8 conosciuto anche con i nomi Elevation e Dakota. Conduce un programma radio settimanale intitolato \"Global Dj Broadcast\" in onda sulla radio internet Digitally Imported. \u00c8 anche fondatore dell'etichetta discografica Coldharbour Recordings, sublabel della Armada Music.\nNel marzo 2013 viene annunciata una collaborazione con Ferry Corsten sotto lo pseudonimo di NWP, New World Punx. Sono previste diverse produzioni ed eventi con il duo tedesco-olandese che far\u00e0 il suo debutto il 24-03-2013 a Miami, al Mansion in occasione del WMC 2013.\nNel dicembre 2013 Markus annuncia l'uscita a febbraio 2014 del suo nuovo album Scream II (con nuovi singoli come Destino, Remember This, Towards The Sun, Mardi Gras) e le date dei release party.\nProduzioni.\nSchulz ha pubblicato tre compilation mixate e due album. Ha anche pubblicato produzioni con l'alias Elevation e, molto recentemente, Dakota. Attraverso il suo lavoro di remix di brani, ha avuto l'opportunit\u00e0 di lavorare con artisti come: Depeche Mode, Madonna, Everything But The Girl, Jewel, OceanLab, Gabriel &amp; Dresden, Karada, T\u00e9l\u00e9popmusik, Fat Boy Slim, Miro, Book of Love, Blue Amazon, e PQM. Inoltre ha remixato \"Intuition\" e \"Stand\" di Jewel, entrambe divenute al numero uno della Billboard club chart.\nLive.\nQuando non \u00e8 in studio a lavorare a nuovi remix, Schulz tiene un estensivo elenco di date internazionali. Originariamente \u00e8 stato per sette anni il Dj resident al The Works a Phoenix in Arizona dove ha sviluppato il suo stile. Da quel momento si \u00e8 esibito in molti club in tutto il mondo e ha partecipato come dj a molti festival ed eventi come: Nature One, Dance Valley, Monster Massive, Together As One, Love Parade, Global Gathering, ETD Pop, Bang Music Festival, Future Music Festival e nel episodio 350 di A State Of Trance. Il 26 giugno 2013 Schulz realizza un solo set di 12 ore non-stop al Tomorrowland (Boom-Belgium) in uno stage personale."}
{"id": "2358974", "revid": "1543377", "url": "https://it.wikipedia.org/wiki?curid=2358974", "title": "Podocalixina", "text": "La Podocalixina, una sialoglicoproteina, \u00e8 probabilmente il principale costituente del glicocalice dei podociti e ricopre i pedicelli di queste cellule. Ha una carica elettrica negativa e, quindi, mantiene separati i pedicelli adiacenti, permettendo che la barriera di filtrazione del glomerulo rimanga aperta. "}
{"id": "2358976", "revid": "237161", "url": "https://it.wikipedia.org/wiki?curid=2358976", "title": "Cimitero di Treviglio", "text": ""}
{"id": "2358979", "revid": "486946", "url": "https://it.wikipedia.org/wiki?curid=2358979", "title": "Basco (cappello)", "text": ""}
{"id": "2358981", "revid": "287204", "url": "https://it.wikipedia.org/wiki?curid=2358981", "title": "Il popolo cattolico", "text": ""}
{"id": "2358986", "revid": "287204", "url": "https://it.wikipedia.org/wiki?curid=2358986", "title": "Dialetto Trevigliese", "text": ""}
{"id": "2358988", "revid": "599013", "url": "https://it.wikipedia.org/wiki?curid=2358988", "title": "Suore benedettine della Divina Provvidenza", "text": "Le suore benedettine della Divina Provvidenza sono un istituto religioso femminile di diritto pontificio: i membri di questa congregazione pospongono al loro nome la sigla B.D.P.\nStoria.\nLa congregazione venne fondata nel 1849 a Voghera dalle sorelle Maria e Giustina Schiapparoli, Esse da bambine erano state collocate dal padre nella \"Casa delle Benedette\" fondata a Pavia da Benedetta Cambiagio Frassinello, con l'appoggio del vescovo locale Luigi Tosi. Qui le due sorelle ricevettero la loro prima formazione e poi vi si fermarono collaborando all'opera educativa della santa fondatrice. Nel 1838 le Schiapparoli seguirono la Cambiagio a Ronco Scrivia nella nuova \"Casa della Provvidenza\" per fanciulle abbandonate.\nNel 1847 le sorelle Schiapparoli, con il consenso della Cambiagio Frassinello, lasciarono l'istituto per tornare nella natia Voghera, per assistere il loro genitore malato: qui continuarono a dedicarsi all'assistenza alle fanciulle \"povere e derelitte\", fine apostolico del loro iistituto di origine, e diedero inizio a un nuovo istituto che si distinse dal precedente nel nome (Benedettine della \"Divina\" Provvidenza), nel pi\u00f9 ampio spirito di accoglienza, nell'estrema povert\u00e0 di mezzi e si configur\u00f2 subito (1849) come Istituto religioso ricevendo ben presto l'approvazione canonica (dal vescovo di Tortona nel 1850) prima della famiglia religiosa della Cambiagio Frassinello (1855), con la quale non vi furono mai legami di subordinazione o collaborazione. \u00c8 probabile che il nome di \"benedettine\" alle origini fosse collegato al legame delle Schiapparoli con la Cambiagio, ma tale connessione si and\u00f2 perdendo col tempo, perch\u00e9 gi\u00e0 nel 1888 il Regolamento della congregazione evidenzia la particolare devozione verso san Benedetto, al quale si ispira anche il loro stemma con il motto PAX, proprio dell'Ordine benedettino. \nLa congregazione ricevette il pontificio decreto di lode il 10 febbraio 1936 e venne approvata definitivamente dalla Santa Sede il 25 ottobre 1943.\nAttivit\u00e0 e diffusione.\nLe Benedettine della Divina Provvidenza si dedicano all'assistenza e all'educazione della giovent\u00f9, con particolare attenzione ai poveri, disadattati e in situazione di pericolo.\nOltre che in Italia, sono presenti in Albania, Bolivia, Brasile, Guinea-Bissau, Kenya, India, Messico, Paraguay, Romania: la sede generalizia \u00e8 a Roma.\nAl 31 dicembre 2005 l'istituto contava 426 religiose in 79 case."}
{"id": "2358990", "revid": "61051", "url": "https://it.wikipedia.org/wiki?curid=2358990", "title": "Avro Cadet", "text": ""}
{"id": "2358994", "revid": "767487", "url": "https://it.wikipedia.org/wiki?curid=2358994", "title": "Art of Trance", "text": "Ha fatto parte dei gruppi trance Clanger, Conscious e Union Jack.\nIn aggiunta ai suoi lavori Berry \u00e8 anche cofondatore e mente dell'etichetta discografica Platipus Records. Le sue influenze musicali derivano da Depeche Mode, Vangelis, Tomita, Orbital, 808 State, Jean-Michel Jarre, Wendy Carlos, Juan Atkins, Derrick May e Jeff Mills. Art of Trance \u00e8 ben conosciuto per l'uso di suoni naturali (o elettronici che riproducono suoni naturali) nelle sue canzoni, come il cinguettio di un uccello (ad esempio in \"\"Easter Island\", \"Kaleidoscope\", \"Madagascar\").\nNel 1999 raggiunge l'apice del successo grazie a una versione del singolo \"Madagascar\"\" remixata da Ferry Corsten."}
{"id": "2358995", "revid": "61051", "url": "https://it.wikipedia.org/wiki?curid=2358995", "title": "Avro 643 Cadet", "text": ""}
{"id": "2358997", "revid": "6923", "url": "https://it.wikipedia.org/wiki?curid=2358997", "title": "Pesca di beneficenza", "text": "Solitamente con il nome di pesca di beneficenza si intende un'estrazione di una serie di premi numerati, che vengono messi in palio, solitamente a scopo benefico.\nTutti i premi in palio, solitamente di diversificato valore dal pi\u00f9 economico ai pi\u00f9 prezioso, hanno un prezzo fisso ed unico.\nLe pesche di beneficenza solitamente hanno luogo nelle feste e nelle sagre di paese, oltre che per scopo benefico anche per poter ripagare (almeno in parte) i costi della festa.\nLe pesche di beneficenza sono regolamentate dall'articolo 14, comma 2, lettera \"a\", del D.P.R. 430 del 26 ottobre 2001."}
{"id": "2359000", "revid": "838137", "url": "https://it.wikipedia.org/wiki?curid=2359000", "title": "Pallanuoto ai XVI Giochi del Mediterraneo", "text": "Il torneo di pallanuoto dei XVI Giochi del Mediterraneo si \u00e8 svolto dal 30 giugno al 5 luglio 2009 presso le piscine del Centro Sportivo Le Naiadi di Pescara.\nSi \u00e8 svolto solo il torneo maschile che ha dato ad ogni Paese la possibilit\u00e0 di iscrivere una squadra di tredici giocatori.\nRegolamento.\nIl regolamento ufficiale del torneo \u00e8 quello FINA in vigore. Ogni vittoria d\u00e0 diritto a 3 punti, il pareggio a 1 punto, zero punti per una sconfitta. Nel caso di parit\u00e0 si applicano nell'ordine i seguenti criteri:\nSorteggio.\nIl sorteggio \u00e8 avvenuto presso l'auditorium dell'Universit\u00e0 degli Studi \"Gabriele D'Annunzio\" il 5 maggio 2009, durante una cerimonia dedicata ai sorteggi dei gironi per i tornei degli sport di squadra. Il sorteggio \u00e8 stato effettuato dalla medaglia d'oro alle Olimpiadi di Barcellona 1992 Amedeo Pomilio.\nSi iscrissero al torneo nove squadre, suddivise dal Comitato Tecnico in cinque fasce, per la composizione di due gironi, uno da quattro e uno da cinque squadre. Nell'estrazione a sorte il Comitato tenne conto del livello delle squadre partecipanti e il risultato ottenuto nella precedente edizione nell'ordine di:\nFase preliminare.\nGruppo B.\nLa Libia si \u00e8 ritirata dalla competizione."}
{"id": "2359002", "revid": "729019", "url": "https://it.wikipedia.org/wiki?curid=2359002", "title": "Anna degli elefanti", "text": "Anna degli elefanti \u00e8 un romanzo dello scrittore italiano Marino Moretti pubblicato nel 1937.\nStoria editoriale.\nAnnunciato nella Nuova Antologia il 16 dicembre 1935, fu pubblicato prima a puntate a partire dal 1\u00ba febbraio 1936 e poi in monografia nel 1937. Ha avuto una seconda edizione rivista nel 1963 e una con un'introduzione di Claudio Marabini nel 1976. Nel 1968 \u00e8 stato pubblicato nella raccolta \"Romanzi dell'amorino\".\nIl libro, poco dopo la sua pubblicazione, \u00e8 stato recensito da un critico che ha confrontato la trama dell'opera con la psicanalisi di Sigmund Freud, visto che la protagonista del romanzo, Anna, dopo alcuni problemi amorosi, si infervorisce di un elefante. Questa interpretazione dello scritto \u00e8 stata criticata all'epoca.\nTrama.\nLa storia narrata \u00e8 quella di Anna, una ricca ereditiera dal carattere insicuro e dall'aspetto mediocre. Ella \u00e8 sempre stata attratta dagli elefanti che fin da piccola sono stati i suoi giochi preferiti. Per volere della madre, Anna si unisce in matrimonio con il nobile Momolo che le regaler\u00e0 un vero elefante. Ma, ironia della sorte, sar\u00e0 proprio l'elefante che, imbizzarrito, uccider\u00e0 Momolo.\nAnna, che ha conservato malgrado il matrimonio la sua verginit\u00e0, dopo la morte della madre dalla quale era dominata, cerca di acquistare una propria autonomia e, dopo essersi sottoposta ad un intervento di chirurgia estetica, inizia a viaggiare. Durante un suo viaggio conosce un anziano scrittore dal quale tenta inutilmente di farsi sposare. In seguito incontra un conoscente dello scrittore, un avventuriero di nome Ramon, che dopo averla resa felice facendola finalmente sentire donna, la abbandona e la deruba.\nInfelice e amareggiata ella decide di donare alla Chiesa tutte le sue ricchezze e un giorno, in una sala cinematografica, rivede Ramon al quale cerca invano di parlare. Confusa e sola Anna si allontana dalla sala e si mette a vagare di notte per le strade finch\u00e9 un autotreno, simile ad un enorme elefante, la investir\u00e0."}
{"id": "2359003", "revid": "767487", "url": "https://it.wikipedia.org/wiki?curid=2359003", "title": "Zum Zum Zum - La canzone che mi passa per la testa", "text": "Zum Zum Zum - La canzone che mi passa per la testa \u00e8 un film del 1968, diretto da Bruno Corbucci; il titolo trae spunto dall'omonima canzone, sigla di \"Canzonissima\" nello stesso anno, lanciata da Sylvie Vartan e Mina.\nTrama.\nL'assicuratore napoletano Peppino Bertozzini vive a Roma con la moglie, cantante d'operetta mancata, e i figli Carletto e Tony, il quale ama Rosalia; il padre della ragazza per\u00f2 vuole farla sposare con Luigino Monticelli, figlio benestante della padrona di casa.\nIntanto Carletto va spesso a trovare un suo compagno gravemente malato che ha bisogno di essere operato da un chirurgo che lavora a Citt\u00e0 del Capo; la sua famiglia per\u00f2 non pu\u00f2 permettersi il viaggio, troppo costoso, e Carletto per aiutare l'amico partecipa al \"Cantabimbo\", un concorso canoro per bambini che Carletto vince brillantemente, e con il premio di mezzo milione di lire paga il viaggio.\nIntanto Tony rapisce Rosalia e, dopo alcune avventure, il padre della ragazza acconsente alle nozze.\nSequel.\nIl film ha avuto un seguito l'anno seguente, \"Zum Zum Zum n\u00ba 2\", diretto da Bruno Corbucci."}
{"id": "2359004", "revid": "661526", "url": "https://it.wikipedia.org/wiki?curid=2359004", "title": "Coramella", "text": "La coramella \u00e8 uno strumento utilizzato per la manutenzione del filo dei rasoi a mano libera ma anche delle lame in genere e di alcuni tipi di lamette.\nLa funzione della coramella \u00e8 quella di \u201crifinire\u201d o \u201cravvivare\u201d il filo di una lama. Infatti con le operazioni di affilatura sulla lama si formano dei piccoli solchi dovuti allo sfregamento con la pietra per affilarla. Analogamente, durante l'utilizzo, lo scontro con i peli pu\u00f2 formare dei microscopici dentini mentre residui di umidit\u00e0 possono dar luogo ad ossidazioni.\nQueste imperfezioni riducono la capacit\u00e0 della lama di tagliare, oltre a costituire una fonte di attrito che riduce la scorrevolezza della lama stessa. Un rasoio o delle lamette con queste imperfezioni, oltre a tagliare meno, sono anche pi\u00f9 irritanti sulla pelle.\nLo sfregamento della lama sulla coramella ha lo scopo di appianare questi solchi e dentini. Non si tratta, come impropriamente viene creduto da tanti, di un'operazione di affilatura. Infatti non v'\u00e8 asportazione di materiale e anzi un rasoio appena affilato richiede di essere scoramellato per rendere il filo docile e scorrevole. Vi \u00e8 comunque da notare che su alcune coramelle \u00e8 previsto un lato specifico per essere utilizzato con paste per affilatura; ma in questo caso la coramella si limita ad essere usata come supporto, non \u00e8 il materiale da cui \u00e8 costituita ad affilare bens\u00ec la pasta abrasiva su di essa posta.\nTipicamente \u00e8 una striscia di cuoio generalmente non trattato (coramella ha come radice la parola latina \"coramen\" che significa cuoio) ma sono utilizzati anche altri materiali come nappa, jeans etc. Spesso le coramelle hanno due lati con scopi differenti e/o composti da materiali differenti.\nNe esistono di differenti fogge:\nSebbene l'utilizzo della coramella sia tipico dei rasoi che necessitano di riaffilatura e non delle lamette usa e getta esistono anche rasoi di sicurezza o apparati che utilizzano la coramella per ravvivare il filo delle lamette. Un esempio noto \u00e8 quello dei Valet Autostrop, oppure dei rasoi Wilkinson a singolo filo; in questi rasoi la lametta \u00e8 montata su di un perno e il rasoio stesso permette l'inserimento di una piccola coramella a strappo; il rasoio stesso viene quindi usato per \u201cpassare\u201d la lametta sulla coramella.\nPer altri modelli di rasoi, ad esempio GEM o Ever Ready, era possibile acquistare un apposito set con coramella e dispositivo per affilatura.\nAnche per le lamette a doppio filo esistono degli apparecchi con rulli ricoperti di cuoio o stoffa che emulano l'uso di una coramella."}
{"id": "2359005", "revid": "1437331", "url": "https://it.wikipedia.org/wiki?curid=2359005", "title": "Opera postuma", "text": "Un'opera postuma \u00e8 un'opera pubblicata o comunicata al pubblico per la prima volta dopo la morte dell'autore.\nCaso particolare \u00e8 l'opera pubblicata dopo l'estinzione dei diritti patrimoniali dell'autore, passati quindi i settanta anni previsti dalla legge italiana (Art. 25 Legge n.633/41) dalla morte di quest'ultimo.\nLa legislazione sul diritto d'autore si basa in quasi tutti i paesi del mondo sulla data di morte dell'autore.Schema riassuntivo della durata Le regole ordinarie penalizzerebbero pertanto le opere postume. Il legislatore ha inteso proteggere l'interesse economico dell'industria culturale per gli investimenti fatti per il recupero delle opere non edite durante la vita dell'autore.\nLa legge tutela il diritto esclusivo di utilizzazione economica di tali opere. Nel caso in cui i diritti d'autore sull'opera siano ancora validi, saranno eredi o legatari a detenere il diritto di pubblicare opere inedite dell'autore, sempre nel rispetto delle clausole che quest'ultimo ha espresso, secondo quanto detto nell'Art. 24 comma 1 e 2 della Legge del 22 aprile 1941 n. 633.\n\"[1]. Il diritto di pubblicare le opere inedite spetta agli eredi dell'autore o ai legatari delle opere stesse, salvo che l'autore abbia espressamente vietata la pubblicazione o l'abbia affidata ad altri.\"\n\"[2]. Qualora l'autore abbia fissato un termine per la pubblicazione, le opere inedite non possono essere pubblicate prima della sua scadenza.\"\nQualora vi siano dissensi fra le persone indicate nel primo comma la decisione spetter\u00e0 all'attivit\u00e0 giudiziaria, in accordo con il pubblico ministero.\nNel caso in cui i diritti patrimoniali dell'autore vengano meno e che l'opera inedita in questione sia quindi ritenuta di dominio pubblico, tali diritti di utilizzazione economica e pubblicazione vengono garantiti ad una qualsiasi impresa culturale interessata alla pubblicazione o alla comunicazione al pubblico di tale opera, nel rispetto delle clausole scritte nell'Art.85-ter della Legge del 22 aprile 1941 n. 633.\n\"\u201c[1]. Senza pregiudizio dei diritti morali dell'autore, a chi, dopo la scadenza dei termini di protezione del diritto d'autore, lecitamente pubblica o comunica al pubblico per la prima volta un'opera non pubblicata anteriormente spettano i diritti di utilizzazione economica riconosciuti dalle disposizioni contenute nella Sezione I del Capo III, del Titolo I della presente legge, in quanto applicabili.\"\n\"[2]. La durata dei diritti esclusivi di utilizzazione economica di cui al comma 1 \u00e8 di venticinque anni a partire dalla prima lecita pubblicazione o comunicazione al pubblico\u201d\".'\nL'Art.85-ter \u00e8 stato introdotto dal \"D. Lgs 154/1997\", di diretta attuazione della \"Direttiva Comunitaria 93/98/CE\" sull'armonizzazione della durata di protezione dei diritti d'autore e connessi. In suddetto articolo inoltre la durata di validit\u00e0 dei diritti esclusivi di utilizzo economico dell'opera \u00e8 stata estesa dai 20 anni previsti dalla legislatura italiana ai 25 previsti dalla Comunit\u00e0 Europea.\nInvece, per le opere pubblicate per la prima volta dopo la morte dell'autore, che non ricadono nella previsione dell'articolo 85-ter, la durata dei diritti esclusivi di utilizzazione economica \u00e8 di settant'anni a partire dalla morte dell'autore.\nClausole fondamentali per procedere alla pubblicazione di un'opera postuma sono il rispetto dei diritti morali dell'autore ed il consenso di eredi o legatari alla pubblicazione della stessa. Questi ultimi, pur non avendo alcun diritto economico sull'opera, secondo l\u2019Art.23 della Legge n.633, hanno senza limiti di tempo la possibilit\u00e0 di far valere i diritti morali dell'autore."}
{"id": "2359007", "revid": "124123", "url": "https://it.wikipedia.org/wiki?curid=2359007", "title": "Giovambattista Casotti", "text": "Biografia.\nDopo aver terminato gli studi, and\u00f2 a Parigi come segretario di legazione e, in questa citt\u00e0, approfond\u00ec i suoi interessi letterari. Torn\u00f2 a Firenze, fu ordinato sacerdote e divenne rettore del collegio dei nobili e lettore di storia sacra e profana presso lo Studio di Firenze. Nel 1717 divenne membro dell'Accademia della Crusca. Fu pievano dell'Impruneta dal 1726 fino al 1736, anno della sua morte.\nMemorie istoriche.\nNel 1712 \u2013 stampato nel 1714 \u2013 scrisse il libro intitolato \"Memorie istoriche della miracolosa immagine di Maria Vergine dell'Impruneta \u2013 Raccolte da Giovambattista Casotti-Lettore d'Istoria Sacra e Profana nello Studio di Firenze. All'Altezza Reale di Cosimo Terzo Granduca di Toscana-in Firenze-MDCCXIIII-appresso Giuseppe Manni all'Inseg.di S.Gio.di Dio-con licenza de' Superiori\", opera in cui descrive la leggenda del ritrovamento della \"Tavola\" della Madonna dell'Impruneta, citandone i dettagli che trae dai \"Capitoli della Compagnia della Madonna dell'Impruneta\", scritti dal \"pievano Stefano\" e ristampati nel 1866 dall'Accademia della Crusca, e li espone secondo un criterio cronologico.\nDedica a Cosimo Terzo.\nIl libro inizia con la dedica a Cosimo III al quale il Casotti si rivolge con queste parole: ...[...]\"Degnisi adunque V.A.Reale di accogliere con quella stessa Grandezza di animo, con cui ha gradite tante volte le umili offerte del mio povero ingegno, anche questa, che ora riverentemente le presento; riguardando non quello, che di basso, e di vile vi ha sparso per entro la debolezza del mio scarso talento; ma l'Augusto Nome, che ella porta in fronte, della Regina del Cielo, che tanto accresce di splendore, e di luce a ci\u00f2, che ha fatto di raro, la magnanima Piet\u00e0 di V.A.Reale per promuoverne la venerazione, e la Gloria...[...]Firenze li 21.di Maggio 1712 [...] Umilissimo Servo, e Suddito obbedientissimo Giovambattista Casotti\".\n\"L'Autore a chi legge\".\nAl lettore, il Casotti si rivolge cos\u00ec: \"Questo, che ora io ti presento, sar\u00e0 almeno un seme, donde forse altri trarr\u00e0 quel frutto pi\u00f9 abbondante, di cui non era capace la sterilit\u00e0 del mio ingegno. Il fine, che io mi sono proposto, \u00e8 stato di contribuire quel poco, che io poteva, alla propagazione, e all'aumento della universale divozione verso la gran Madre di Dio, venerata per tanti secoli, con tanto frutto, in quella sua s\u00ec celebre Immagine. Se io posso ci\u00f2 conseguire, \u00e8 pago ogni mio desiderio; e la tua piet\u00e0 mi fa sperare, che non sia per essere inutile questa mia fatica.[...]\""}
{"id": "2359008", "revid": "729019", "url": "https://it.wikipedia.org/wiki?curid=2359008", "title": "Savoia-Marchetti S.65", "text": "Il Savoia-Marchetti S.65 era un idrocorsa bimotore progettato per la partecipazione alla Coppa Schneider del 1929.\nStoria.\nSviluppo.\nProgettato dall'ingegner Alessandro Marchetti, per la partecipazione alla Coppa Schneider, l'S.65 venne affidato per i collaudi al pilota Tommaso Dal Molin, solamente nel luglio del 1929; con solo 40 giorni di tempo a disposizione prima dell'inizio della competizione, il velivolo venne scartato anche se i primi riscontri risultarono incoraggianti.\nNel mese di gennaio del 1930 il velivolo venne modificato nei galleggianti e nell'ala ottenendo un risparmio di peso significativo.\nSul lago di Garda, il 18 gennaio 1930, in fase di decollo, in seguito ad un brusco distacco dal pelo dell'acqua, Dal Molin non fu in grado di correggere l'assetto del velivolo che si inabiss\u00f2, provocando la morte del pilota.\nDagli accertamenti svolti sul relitto del velivolo, venne stabilito che l'incidente fu causato dalla deformazione di uno dei puntoni che azionavano i piani di coda.\nDescrizione tecnica.\nStruttura.\nMonoplano ad ala bassa, a sbalzo, il S.65 era un idrovolante a scarponi, caratterizzato dal doppio trave di coda a sostegno dei piani orizzontali e dalla particolare formula bimotore che vedeva i due motori alloggiati nella corta fusoliera, posti uno in posizione anteriore (azionante un'elica traente) ed uno in posizione posteriore (azionante un'elica spingente). Tra le due unit\u00e0 motrici era realizzato l'abitacolo.\nLa disposizione delle unit\u00e0 motrici avrebbe dovuto consentire di eliminare (o ridurre notevolmente) l'effetto della coppia.\nMotore.\nI due motori erano due Isotta Fraschini Asso da 1\u00a0000 CV ma fonti diverse non concordano sullo specifico modello."}
{"id": "2359012", "revid": "1782831", "url": "https://it.wikipedia.org/wiki?curid=2359012", "title": "David H. Ahl", "text": "Biografia.\nNato nel 1939, si laurea come ingegnere elettronico alla Cornell University, ottiene il Master in Business Administration alla Carnegie-Mellon University e compe altri studi di psicologia dell'educazione all'Universit\u00e0 di Pittsburgh. Ha servito l'esercito dal 1963 al 1965 nell'Army Security Agency (ASA) un reparto delle forze armate americane dedito all'intercettazione di segnali di intelligence nemici che oper\u00f2 nel periodo della guerra fredda.\nNel 1969 viene assunto dalla Digital Equipment Corporation (DEC) come responsabile della linea di prodotti per l'educazione. Ricoprendo tale ruolo formula il concetto di sistema informatico educazionale come un insieme composto dalla parte meccanica (hardware), dai programmi (software) e dal materiale didattico (courseware) ed aiuta DEC a raggiungere una posizione di rilievo nel campo educazionale.\nNel 1974 viene assunto dalla AT&amp;T con le stesse mansioni ricoperte in DEC e, successivamente, viene fatto responsabile delle comunicazioni di mercato per la diramazione della AT&amp;T che sarebbe in seguito divenuta la American Bell. Alla fine del 1974 fonda come hobby la rivista Creative Computing, la prima rivista per computer al mondo.\nAlla fine del 1978 la crescita di Creative Computing permette ad Ahl di lasciare AT&amp;T per dedicarsi completamente alla rivista, che chiude nel dicembre del 1985. Dal 1983 al 1996 \u00e8 presidente di SBI Consulting. Dal 1996 al 2001 \u00e8 editore della rivista \"Military Vehicles Magazine\". Dal 2001 al 2009 \u00e8 scrittore freelance per la rivista \"Classic Military Vehicle\". Ahl \u00e8 autore di 22 libri e di circa 1.000 articoli.\nLe pubblicazione dedicata la produzione videoludica in BASIC.\nTra tutte le pubblicazioni di Ahl, quelle che hanno riscosso pi\u00f9 successo in assoluto sono sicuramente quelle dedicati ai giochi in BASIC. La prima pubblicazione del genere \u00e8 del 1973, quando Ahl raccoglie 101 listati di giochi scritti in diverse versioni del BASIC e le pubblica come \"101 BASIC Computer Games\". Nel 1978 Ahl rivede questa pubblicazione convertendo tutti i listati in Microsoft BASIC, togliendo i giochi non convertibili e sostituendoli con altri, e rilascia BASIC Computer Games, il primo libro sulla programmazione che superer\u00e0 il milione di copie vendute.\nMore BASIC Computer Games, del 1979, \u00e8 un'altra raccolta di giochi in BASIC pubblicati sotto forma di listati. Rispetto al precedente volume i giochi sono pi\u00f9 articolati e complessi ma scritti sempre in Microsoft BASIC. Nel 1984 Ahl pubblica \"Big Computer Games\": rispetto ai precedenti volumi, i listati dei giochi presenti in Big Computer Games, 12 in totale, sono molto lunghi, per via dell'aumento della quantit\u00e0 di memoria dei computer degli anni ottanta rispetto a quelli degli anni settanta, e, come negli altri 2 libri, sono scritti (o convertiti da precedenti giochi) in Microsoft BASIC.\nIl libro dedica una sezione di 3 capitoli alle avventure testuali, un genere che in quegli anni si stava lentamente diffondendo. I capitoli, intitolati \"How To Write An Adventure Game - Techniques for writing and playing adventure games\", \"Adventures in Videoland - Rollercoaster: A computer/videodisc adventure\" e \"Tips for Playing Adventure Games - You too can be a master explorer\", illustrano le tecniche per realizzare un gioco d'avventura, dalla gestione delle \"stanze\" ai comandi, mostrano il sorgente di un'avventura gi\u00e0 pronta e di un framework generalizzato da usare per costruire le proprie avventure, concludendo con dei trucchi per risolvere alcuni dei semplici quiz presenti in questo genere di giochi."}
{"id": "2359014", "revid": "280255", "url": "https://it.wikipedia.org/wiki?curid=2359014", "title": "Rifugio Ellena-Soria", "text": ""}
{"id": "2359021", "revid": "120772749", "url": "https://it.wikipedia.org/wiki?curid=2359021", "title": "Via Gemito", "text": "Via Gemito \u00e8 un romanzo, in parte autobiografico, dello scrittore napoletano Domenico Starnone, vincitore del Premio Strega, del Premio Napoli nel 2001. e del Premio Selezione Campiello. Scritto in italiano e napoletano.\nTrama.\nIl titolo del libro si riferisce alla strada del Vomero (strada che collega via Cilea e piazza Quattro Giornate) in cui ha vissuto la famiglia del narratore.\nFeder\u00ec, il protagonista del romanzo, \u00e8 un artista, ma \u00e8 costretto a fare il ferroviere per sopravvivere. Egli sfoga la sua frustrazione su tutti coloro che lo circondano, in particolare sulla moglie e sui figli. La voce narrante \u00e8 quella del suo primogenito, che ricostruisce la vita del padre, segnata dal rancore e dalla violenza fino alla morte della moglie allorquando insieme ai figli pot\u00e9 sopravvivere grazie al sacrificio della sorella Anna e del marito Peppino."}
{"id": "2359023", "revid": "373316", "url": "https://it.wikipedia.org/wiki?curid=2359023", "title": "Xchat", "text": ""}
{"id": "2359024", "revid": "373316", "url": "https://it.wikipedia.org/wiki?curid=2359024", "title": "X-chat", "text": ""}
{"id": "2359026", "revid": "1782831", "url": "https://it.wikipedia.org/wiki?curid=2359026", "title": "BASIC Computer Games", "text": "BASIC Computer Games, uscito nel 1978, \u00e8 un libro che presenta una raccolta di giochi per computer scritto da David H. Ahl e pubblicato dalla Creative Computing. Molti dei giochi presentati sono stati scritti o editi personalmente da Ahl. Include 101 giochi scritti in linguaggio Microsoft BASIC, e grazie a ci\u00f2 possono essere adattati nei vari dialetti del BASIC pi\u00f9 odierni.\nIl libro \u00e8 una riedizione rivista e corretta di un precedente volume di Ahl intitolato \"101 BASIC Computer Games\" pubblicato nel 1973 da Digital Equipment Corporation. Nell'opera precedentei giochi presenti erano scritti usando 6 differenti versioni del BASIC: in \"BASIC Computer Games\" essi sono quasi tutti riconvertiti in Microsoft BASIC, scartando quelli non adattabili e sostituendoli con altri giochi.\n\"BASIC Computer Games\" \u00e8 stato il primo libro per computer a vendere un milione di copie."}
{"id": "2359043", "revid": "767487", "url": "https://it.wikipedia.org/wiki?curid=2359043", "title": "Roger Pratt (architetto)", "text": "\"Architetto gentiluomo\", definito come il miglior seguace di Inigo Jones, le sue opere ebbero notevole influenza sull'architettura inglese del Seicento, ma tutti i suoi progetti sono andati perduti o alterati nel corso del tempo.\nTra i suoi lavori si ricordano: Coleshill House (1650, distrutta), Kingston Lacy (dal 1663, manomessa nell'Ottocento), Horseheath Hall (1663-1665, distrutta) e soprattutto la Clarendon House (1664-1667, distrutta), che fu la prima residenza costruita secondo i canoni del Classicismo inglese.\nInoltre, Pratt import\u00f2 dalla Francia l'\"appartement double\" e la \"cour d'honneur\"."}
{"id": "2359045", "revid": "599013", "url": "https://it.wikipedia.org/wiki?curid=2359045", "title": "Roger Pratt", "text": ""}
{"id": "2359046", "revid": "26244", "url": "https://it.wikipedia.org/wiki?curid=2359046", "title": "Branco di Seeonee", "text": ""}
{"id": "2359048", "revid": "767487", "url": "https://it.wikipedia.org/wiki?curid=2359048", "title": "Aspasia (poesia)", "text": "Aspasia \u00e8 la poesia leopardiana pi\u00f9 profondamente ed esplicitamente autobiografica del cosiddetto \"ciclo di Aspasia\". Comprende quattro strofe per un totale di 112 endecasillabi sciolti. Fu scritta con ogni probabilit\u00e0 a Napoli, nel 1834, come sembra dedursi da elementi interni al testo stesso.\nGiacomo Leopardi vi ripercorre la propria recente passione amorosa, straziante ai limiti del delirio, per Fanny Targioni Tozzetti, passione da lui segretamente nutrita a Firenze tra il 1830 e il 1832 e che rappresent\u00f2 il suo ultimo grande amore. Allo stesso tempo, la poesia \u00e8 una riflessione sulla natura dell'amore come estrema illusione dell'uomo.\nIn un certo senso, \"Aspasia\" pu\u00f2 essere considerata come l'unica vera poesia d'amore che Leopardi abbia mai scritto; l'unica, cio\u00e8, ispirata e dedicata a una donna che egli aveva realmente conosciuto e a lungo frequentato. Si tratta peraltro di un componimento amoroso \"sui generis\", poich\u00e9, pi\u00f9 che una passione in corso, essa celebra la fine di un amore. Per questo motivo \"Aspasia\" \u00e8 stata spesso avvicinata a \"La libert\u00e0\" di Pietro Metastasio."}
{"id": "2359050", "revid": "767487", "url": "https://it.wikipedia.org/wiki?curid=2359050", "title": "Agno (Filippine)", "text": "Agno \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nAgno \u00e8 formata da 17 baranggay:"}
{"id": "2359052", "revid": "219355", "url": "https://it.wikipedia.org/wiki?curid=2359052", "title": "Terra bruciata di Umbria", "text": ""}
{"id": "2359053", "revid": "764447", "url": "https://it.wikipedia.org/wiki?curid=2359053", "title": "Roger Pratt (fotografo)", "text": "Ha lavorato in film di successo come \"Brazil\" (1985), \"Batman\" (1989), \"Frankenstein\" (1994), \"La carica dei 102 - Un nuovo colpo di coda\" (2000), \"Harry Potter e la camera dei segreti\" (2002), \"Troy\" (2004) e \"Harry Potter e il calice di fuoco\" (2005).\nNel 2000 ha ricevuto la nomination all'Oscar per la miglior fotografia per il film \"Fine di una storia\"."}
{"id": "2359056", "revid": "167900", "url": "https://it.wikipedia.org/wiki?curid=2359056", "title": "Nave tartaruga", "text": ""}
{"id": "2359059", "revid": "767487", "url": "https://it.wikipedia.org/wiki?curid=2359059", "title": "Sherell Ford", "text": ""}
{"id": "2359060", "revid": "12582", "url": "https://it.wikipedia.org/wiki?curid=2359060", "title": "Cosmetologia", "text": ""}
{"id": "2359061", "revid": "23789562", "url": "https://it.wikipedia.org/wiki?curid=2359061", "title": "SuperIdrofobia", "text": ""}
{"id": "2359065", "revid": "292452", "url": "https://it.wikipedia.org/wiki?curid=2359065", "title": "Febbre suina", "text": ""}
{"id": "2359074", "revid": "287204", "url": "https://it.wikipedia.org/wiki?curid=2359074", "title": "Isabella Corbellini", "text": "Gareggia per la societ\u00e0 Libertas Cadeo, ed \u00e8 allenata dal tecnico piacentino Giuseppe Lommi.\nTedofora ai Giochi olimpici invernali di Torino 2006, \u00e8 campionessa mondiale 2007 di cross a squadre w35, e vicecampionessa mondiale individuale 2007 di cross.\nArgento alla competizione Mondiale su Strada Max Race (Udine 2007)\nCarriera.\nAlcuni dei suoi risultati:\nTempi personali.\nCompetizioni internazionali.\nnota: RM= record mondiale; RE= record europeo"}
{"id": "2359075", "revid": "22356", "url": "https://it.wikipedia.org/wiki?curid=2359075", "title": "Plesiosiro madeleyi", "text": "Il plesiosiro (Plesiosiro madeleyi) \u00e8 un aracnide estinto, vissuto nel Carbonifero superiore (circa 300 milioni di anni fa). I suoi resti fossili sono stati ritrovati presso Coseley nello Staffordshire (Regno Unito). \u00c8 ritenuto l'unico rappresentante dell'ordine degli Haptopoda.\nDescrizione.\nIl plesiosiro \u00e8 noto esclusivamente attraverso otto esemplari fossili rinvenuti presso Coseley. L'esatta ubicazione del giacimento, purtroppo, non \u00e8 pi\u00f9 nota. L'aspetto di questo piccolo aracnide doveva essere molto simile a quello di un ragno odierno, dotato di un grande addome. Il primo paio di zampe era eccezionalmente lungo e dotato di \u201cpiedi\u201d suddivisi in segmenti.\nClassificazione.\nDescritto per la prima volta da Reginald Pocock nel 1911, il plesiosiro \u00e8 stato inizialmente avvicinato agli opilioni, in particolare al gruppo primitivo dei Cyphophthalmi (il nome significa \u201caccanto a \"Siro\"\u201d, un genere di cifoftalmide). In seguito il plesiosiro \u00e8 stato attribuito a un distinto ordine di aracnidi, gli Haptopoda, da Petrunkevitch (1949) e da Dunlop (1999). Quest'ordine \u00e8 considerato molto vicino agli attuali ragni frusta (Amblypygi), scorpioni frusta (Uropygi) e schizomidi (Schizomida). Tutti questi gruppi condividono la caratteristica di un \u201cpiede\u201d suddiviso in segmenti, da qui il nome Schizotarsata usato per raggruppare tutte queste forme.\nStile di vita.\nIl nome Haptopoda deriva dal greco \u201c\"haptos\"\u201d (tattile) e \u201c\"pous\"\u201d (piede), e si riferisce alle lunghe paia di zampe anteriori, dotate di estremit\u00e0 suddivise. I paleontologi ritengono che questa caratteristica permettesse al plesiosiro di \u201ctastare\u201d il terreno che aveva di fronte, cos\u00ec da averne una migliore percezione. Probabilmente il plesiosiro era un piccolo predatore di minuscoli invertebrati."}
{"id": "2359077", "revid": "287204", "url": "https://it.wikipedia.org/wiki?curid=2359077", "title": "Redmond", "text": "Redmond \u00e8 il nome di diverse localit\u00e0:"}
{"id": "2359078", "revid": "599013", "url": "https://it.wikipedia.org/wiki?curid=2359078", "title": "David Vaughn (cestista 1973)", "text": ""}
{"id": "2359079", "revid": "767487", "url": "https://it.wikipedia.org/wiki?curid=2359079", "title": "Tylocephalonyx skinneri", "text": "Il tilocefalonice (Tylocephalonyx skinneri) \u00e8 un mammifero estinto, appartenente agli ancilopodi. Visse nel Miocene inferiore (circa 18 milioni di anni fa) e i suoi resti sono stati ritrovati in Nordamerica.\nDescrizione.\nQuesto animale aveva un aspetto decisamente curioso: il corpo era massiccio e dal profilo obliquo, a causa del fatto che le zampe anteriori erano leggermente pi\u00f9 lunghe di quelle posteriori. Tutti e quattro gli arti erano equipaggiati con lunghi e robusti artigli ricurvi. L'aspetto pi\u00f9 sorprendente, per\u00f2, era dato dal cranio: morfologicamente era piuttosto simile a quello di un cavallo, ma possedeva le ossa della volta cranica straordinariamente ispessite, a formare una vera e propria cupola.\nClassificazione.\nI resti di questo animale sono stati ritrovati in numerosi giacimenti degli Stati Uniti (Nebraska, Oregon, Wyoming, Utah, Montana e Colorado). Il gruppo a cui appartiene il tilocefalonice, gli ancilopodi, comprendeva mammiferi perissodattili, imparentati alla lontana con i cavalli ma dalle caratteristiche aberranti per quanto riguarda le zampe. \"Tylocephalonyx\", in particolare, \u00e8 considerato un rappresentante della sottofamiglia Schizotheriinae, che includeva anche \"Ancylotherium\" e il ben noto \"Moropus\".\nStile di vita.\nIl tilocefalonice viveva nelle grandi praterie che, all'inizio del Miocene, avevano incominciato a formarsi in tutto il Nordamerica. Tuttavia, la sua dentatura era ancora adatta a cibarsi di fogliame, e quindi questo animale doveva vivere in prossimit\u00e0 dei rari boschi. L'enorme struttura a cupola sul cranio era probabilmente utilizzata in combattimenti intraspecifici, forse tra i maschi per la conquista delle femmine o per stabilire il predominio di un branco. Le zampe artigliate, probabilmente, servivano a dissotterrare le radici di cui forse si cibava questo animale."}
{"id": "2359081", "revid": "22356", "url": "https://it.wikipedia.org/wiki?curid=2359081", "title": "Tylocephalonyx", "text": ""}
{"id": "2359085", "revid": "599013", "url": "https://it.wikipedia.org/wiki?curid=2359085", "title": "David Vaughn (cestista 1952)", "text": ""}
{"id": "2359086", "revid": "599013", "url": "https://it.wikipedia.org/wiki?curid=2359086", "title": "David Vaughn", "text": ""}
{"id": "2359087", "revid": "712828", "url": "https://it.wikipedia.org/wiki?curid=2359087", "title": "Nemesis Ra Algoras", "text": ""}
{"id": "2359088", "revid": "3082", "url": "https://it.wikipedia.org/wiki?curid=2359088", "title": "Controversia sull'invito di Papa Benedetto XVI alla Sapienza", "text": ""}
{"id": "2359090", "revid": "22356", "url": "https://it.wikipedia.org/wiki?curid=2359090", "title": "Pycnodontiformes", "text": "I picnodonti (Pycnodontiformes) sono un gruppo di pesci ossei estinti, vissuti fra il Triassico e l'Eocene (215 \u2013 40 milioni di anni fa). I loro resti sono stati ritrovati in Europa, Nordamerica, Asia e Australia.\nDescrizione.\nDi dimensioni relativamente piccole (superavano di rado i 30 centimetri di lunghezza), questi pesci erano ricoperti da scaglie ganoidi di forma romboidale. Il corpo era generalmente di forma ovale e appiattita, dal profilo particolarmente elevato. Nella maggior parte dei picnodonti, le mascelle erano dotate di varie file di denti ovali o tondeggianti, dalla superficie liscia od ornamentata, mentre la parte anteriore delle fauci era dotata di denti simili a scalpelli. Alcune specie svilupparono per\u00f2 morfologie aberranti: \"Coccodus\", ad esempio, possedeva un corpo corazzato e relativamente basso, mentre \"Piranhamesodon\" possedeva denti taglienti che (come suggerisce il nome) dovevano permettere all'animale di nutrirsi di altri pesci; anche l'oscura famiglia dei Serrasalmimidae occupava probabilmente una simile nicchia ecologica. Altri picnodonti, come \"Gladiopycnodus\", erano dotati di un lungo rostro anteriore. \nClassificazione ed evoluzione.\nDi certo questi pesci sono considerati rappresentanti degli attinotterigi pi\u00f9 evoluti (Neopterygii). \u00c8 incerta, tuttavia, la reale posizione dei picnodonti nell'albero evolutivo dei pesci ossei. La maggior parte dei paleontologi ritiene che questi animali debbano essere considerati parenti prossimi dei teleostei.\nI primi rappresentanti dei picnodonti si svilupparono nel corso del Triassico superiore (\"Brembodus\", \"Gibbodon\") e i loro resti sono stati ritrovati in Italia del Nord. Ben presto questi animali si diffusero in gran parte dei mari del globo, e nel corso del Giurassico divennero molto comuni (ad es. \"Arduafrons\", \"Turbomesodon\", \"Macromesodon\", \"Gyrodus\", \"Mesturus\", \"Proscinetes\"); prosperarono nel corso del Cretaceo (\"Stemmatodus\", \"Micropycnodon\", \"Neoproscinetes\") ma subirono un declino alla fine del periodo. Gli ultimi esemplari noti, e anche i pi\u00f9 grandi, sono dell'Eocene medio (\"Pycnodus\", \"Nursallia\", \"Palaeobalistum\", di Monte Bolca).\nStile di vita.\nLa forma del corpo dei picnodonti fa supporre che questi animali fossero dei nuotatori lenti, che probabilmente vivevano presso le barriere coralline o vicino al fondale. Le scaglie ganoidi, inoltre, non permettevano un nuoto veloce ma fornivano una discreta protezione dai predatori. I picnodonti, probabilmente, si cibavano di animali dal guscio duro grazie ai denti a scalpello posti nella parte anteriore delle mascelle, mentre con i denti tondeggianti trituravano il guscio delle loro prede."}
{"id": "2359093", "revid": "599013", "url": "https://it.wikipedia.org/wiki?curid=2359093", "title": "Don Washington (cestista)", "text": ""}
{"id": "2359095", "revid": "300067", "url": "https://it.wikipedia.org/wiki?curid=2359095", "title": "Don Washington", "text": ""}
{"id": "2359101", "revid": "712828", "url": "https://it.wikipedia.org/wiki?curid=2359101", "title": "Eleusis Ra Alwar", "text": ""}
{"id": "2359103", "revid": "599013", "url": "https://it.wikipedia.org/wiki?curid=2359103", "title": "Hank Williams (cestista)", "text": ""}
{"id": "2359104", "revid": "712828", "url": "https://it.wikipedia.org/wiki?curid=2359104", "title": "Nadia Ra Alwar", "text": ""}
{"id": "2359107", "revid": "712828", "url": "https://it.wikipedia.org/wiki?curid=2359107", "title": "Venusis Ra Alwar", "text": ""}
{"id": "2359108", "revid": "228587", "url": "https://it.wikipedia.org/wiki?curid=2359108", "title": "Madonna dei Fusi", "text": "La Madonna dei Fusi (o dell'Aspo) \u00e8 un dipinto a olio su tavola trasferito su tela e incollato su tavola (50,2x36,4\u00a0cm) attribuito a Leonardo da Vinci e aiuti, databile al 1501 e conservato in una collezione privata a New York.\nStoria.\nIsabella d'Este si interess\u00f2 sempre molto a Leonardo da Vinci, prima e dopo il suo breve soggiorno a Mantova nel 1499-1500. Cercando di ottenere i suoi servigi per il suo studiolo e per un ritratto, aveva inviato un suo agente, il carmelitano Pietro da Novellara, a informarsi su quello che l'artista faceva.\nProprio in una lettera del frate inviata ad Isabella e datata 14 aprile 1501, si comunicava che Leonardo, carico di impegni a Firenze, stava eseguendo un \"quadrettino\" per il segretario del re di Francia Florimond Robertet, che raffigurava la Vergine nell'atto di \"inaspare i fusi\" e il Bambino mentre afferra l'aspo come se fosse una croce.\nSi tratta sicuramente della \"Madonna dei Fusi\", della quale esistono molte versioni, nessuna pienamente autografa. Le pi\u00f9 vicine alla mano leonardesca sono ritenute quella in una collezione privata a New York e quella (48,3x36,9\u00a0cm) nella collezione del duca di Buccleuch, nel Drumlaring Castle presso Edimburgo, in prestito alla National Gallery of Scotland (trafugata nel 2003 e ritrovata nel 2007), in entrambi i dipinti non \u00e8 da escludersi qualche intervento diretto di Leonardo, la cui entit\u00e0 \u00e8 tuttora in corso di approfondimento fra gli studiosi di riferimento. Entrambe le opere corrispondono a questa descrizione, sebbene divergano in un dettaglio: il piede del bambino si trovava in un cestino con i fusi. Sono note inoltre altre versioni esposte in musei, tutte provenienti dalla bottega di Leonardo da Vinci, la cui attribuzione a singoli allievi e collaboratori del maestro non \u00e8 ancora pienamente definita. Fra di esse ricordiamo quella della National Gallery of Scotland di Edimburgo, quella del Mus\u00e9es des Beaux -Arts di Digione, quella del museo di Palazzo Costa a Piacenza, quella del Worcester Art Museum e quella del Louvre a Parigi (quest'ultima per\u00f2 realizzata da un tardo imitatore).\nDescrizione e stile.\nIl dipinto mostra la Madonna seduta su una roccia in una sciolta posizione con le gambe verso sinistra, il busto frontale e la testa voltata verso destra, dove si trova il Bambino che, pure semisdraiato lungo la diagonale, gioca sorridente con un aspo (un bastone con due assicelle perpendicolari alle estremit\u00e0 per avvolgervi le matasse di lana filata), tenendolo e fissandolo con intensit\u00e0 come se fosse una croce. Nonostante il tema che prefigura la Passione, Leonardo, rinnovando la tradizione iconografica, inser\u00ec nel soggetto una certa serenit\u00e0, che sottintende la piena accettazione di Ges\u00f9 del suo futuro sacrificio. Inediti sono i rapporti espressivi tra madre e figlio, con un gesto a met\u00e0 tra la sorpresa e la protettivit\u00e0 rappresentato dalla mano di Maria che, come in altri celebri capolavori vinciani, \u00e8 proiettata in avanti con un ardito scorcio, quasi come a uscire dal dipinto. Il volume dei protagonisti (il \"modellato\") e reso grazie ai delicati trapassi di luci e ombre, tipici del morbido stile \"sfumato\" di Leonardo.\nStraordinaria \u00e8 poi la fusione atmosferica tra le figure in primo piano e l'amplissimo paesaggio sullo sfondo, in cui si intravedono un fiume e una serie di picchi rocciosi in sequenza, da alcuni identificati con i Calanchi del Basso Valdarno, vicino alla zona di origine del pittore.\nNella versione in collezione privata a New York, lo sfondo assomiglia alla valle dell'Adda, da Lecco a Vaprio."}
{"id": "2359111", "revid": "22356", "url": "https://it.wikipedia.org/wiki?curid=2359111", "title": "Colobodus", "text": "Il colobodo (gen. Colobodus) \u00e8 un pesce osseo estinto appartenente ai perleidiformi. Visse nel Triassico medio (circa 240 - 230 milioni di anni fa) e i suoi resti sono stati rinvenuti in Europa (Svizzera, Italia, Germania) e in Cina.\nDescrizione.\nDi grandi dimensioni, questo pesce poteva raggiungere la lunghezza di un metro. Il corpo era massiccio e di forma compatta, ed era ricoperto da pesanti scaglie ganoidi. Il cranio era corto e dotato di una dentatura specializzata, costituita da numerosi elementi tondeggianti e simili a molari nella parte posteriore delle mascelle. Le pinne erano relativamente piccole rispetto a quelle di altri pesci del periodo (come \"Birgeria\" o \"Saurichthys\") a indicare che questo pesce non doveva essere un veloce nuotatore.\nClassificazione.\nDescritto per la prima volta da Louis Agassiz nel 1844 sulla base di un frammento di mascella, \"Colobodus\" \u00e8 stato per lungo tempo considerato un genere \u201cdi comodo\u201d, al quale ascrivere tutta una serie di forme di pesci triassici poco conosciuti ma dalla dentatura simile. La specie tipo, Colobodus hogardi, \u00e8 basata su frammenti andati perduti, ed \u00e8 stato necessario identificare un neotipo, Colobodus bassanii, basata su numerosi resti completi del Triassico medio della Svizzera e dell'Italia. Un'altra specie ben conosciuta (C. maximus) \u00e8 stata ritrovata in Germania. Pi\u00f9 recentemente \u00e8 stata descritta una nuova specie di \"Colobodus\" (C. baii) proveniente dall'inizio del Triassico medio della Cina. Questi ritrovamenti sono molto importanti perch\u00e9 testimoniano l'ampia diffusione di \"Colobodus\" lungo le coste dell'oceano Tetide; si ipotizza, inoltre, che l'origine di questo genere sia avvenuta nelle zone orientali della Tetide (Sun et al., 2008).\nIl colobodo \u00e8 ritenuto appartenere ai perleidiformi (Perleidiformes), un gruppo di pesci ossei pi\u00f9 evoluti dei primitivi paleonisciformi, ma ancora dotati di caratteristiche antiquate (come le scaglie ganoidi), il cui pi\u00f9 noto rappresentante era \"Perleidus\". Il colobodo, in particolare, appartiene alla famiglia dei Colobodontidae, che include anche forme come \"Crenilepis\" e \"Feroxichthys\". Gli stessi perleidiformi, in ogni caso, da molti studiosi sono considerati un gruppo parafiletico.\nStile di vita.\nIl colobodo era un grande pesce che si muoveva piuttosto lentamente nei mari del Triassico medio. Era un predatore durofago, ovvero si cibava di prede dal guscio duro come i molluschi o i coralli, al contrario di numerosi grandi pesci del periodo come \"Birgeria\" o \"Saurichthys\"."}
{"id": "2359112", "revid": "767487", "url": "https://it.wikipedia.org/wiki?curid=2359112", "title": "Marlon Redmond", "text": ""}
{"id": "2359116", "revid": "729019", "url": "https://it.wikipedia.org/wiki?curid=2359116", "title": "Muscolo pubococcigeo", "text": "Il muscolo pubococcigeo \u00e8 un muscolo che decorre dal coccige fino al punto in cui il pene s'inserisce sull'osso pubico.\nFunzioni.\nIl muscolo pubococcigeo controlla il flusso d'urina e si contrae durante l'orgasmo. Aiuta anche il controllo delle vie urinarie e del parto.\nUn pubococcigeo forte \u00e8 anche stato collegato ad una riduzione dell'incontinenza urinaria ed aiuta il posizionamento della testa del bambino durante il parto."}
{"id": "2359122", "revid": "729019", "url": "https://it.wikipedia.org/wiki?curid=2359122", "title": "Muscolo ileocostale", "text": "Il muscolo ileocostale \u00e8 la componente laterale del muscolo sacrospinale; estende la colonna o la flette lateralmente, ed \u00e8 suddiviso in tre parti: ileocostale dei lombi, del dorso e del collo.\nStruttura.\nL'ileocostale dei lombi origina dalla tuberosit\u00e0 iliaca, dalla cresta iliaca e dal foglietto posteriore della fascia lombodorsale, e si inserisce in alto e lateralmente sugli angoli delle ultime otto coste.\nL'ileocostale del dorso prende origine dalla faccia esterna delle ultime sei coste e si inserisce agli angoli delle prime sei e sul processo trasverso della settima vertebra cervicale (C7).\nL'ileocostale del collo si trova in parte al di sotto del precedente; origina dagli angoli delle prime cinque o sei coste e si inserisce sui processi trasversi della quarta, quinta e sesta vertebra cervicale (C4-C5-C6).\nFunzione.\nIl muscolo ileocostale flette lateralmente la colonna se contratto unilateralmente, mentre estende l'intero rachide se contratto bilateralmente; interviene inoltre nei movimenti di torsione della colonna vertebrale."}
{"id": "2359123", "revid": "767487", "url": "https://it.wikipedia.org/wiki?curid=2359123", "title": "James Tont operazione D.U.E.", "text": "James Tont operazione D.U.E. \u00e8 un film del 1966 diretto da Bruno Corbucci, sequel di James Tont operazione U.N.O. (1965).\n\u00c8 una parodia di (1965).\nTrama.\nDopo aver sventato un ingresso sovietico presso l'Ambasciata del Regno Unito a Mosca, l'agente dei servizi segreti di Sua Maest\u00e0 James Tont \u00e8 invitato a parlare a una Convenzione internazionale sugli agenti segreti a Ginevra. Con le scuse lette da James Bond per essere assente a causa del suo coinvolgimento nell'operazione Thunderball, Tont difende i cosiddetti agenti \"Supermen del Servizio Segreto\" contro la pi\u00f9 vecchia guardia di spie tradizionali e agenti di intelligence mentre elude contemporaneamente diversi tentativi di assassinio sovietici durante il suo discorso. Dopo il suo discorso ben accolto, Tont \u00e8 inciampato in una spia bambino che lavora con la sorella di Mata Hari, un agente della Vecchia Guardia. Tont cade da una rampa di scale incorrendo in un infortunio alla gamba che lo porta ad essere curato in un centro benessere.\nUn altro paziente presente nel centro benessere \u00e8 il signor Street, il capo della societ\u00e0 alimentare internazionale Magnus. Sconosciuti, Street \u00e8 anche il capo segreto di un'organizzazione criminale senza nome. Diventano rivali per l'attenzione romantica dell'infermiera Clarissa con ogni tentativo di ferirsi o uccidersi a vicenda quando sono impegnati nei loro trattamenti terapeutici. Street sembra essere il vincitore quando Tont viene trovato congelato a morte all'interno di un serbatoio di isolamento in cui l'infermiera Clarissa lo ha messo.\nIl servizio segreto britannico fa rivivere Tont, che \u00e8 stato solo congelato criogenicamente ma usa la sua morte ben pubblicizzata per consentirgli di infiltrarsi in un piano criminale per attaccare un centro religioso sconosciuto in un progetto chiamato \"Operazione D.U.E./Operation T.W.O.\". L'organizzazione sta inoltre tentando di rubare componenti per assemblare un'arma potente chiamata sincrofasotrone.\nTont si reca a Londra travestito da beatnik chiamato \"Bingo Kowalski\" per infiltrarsi in un gruppo di giovani hipster sospettati di aver rubato il primo componente dell'arma. Alla discoteca Blue Dolphin Tont seduce con successo Helen, l'agente di Spring che ha usato i beatniks per rubare il secondo componente dell'arma. Non si infiltra ulteriormente nell'organizzazione di Spring per prendere l'identit\u00e0 di uno degli agenti di Spring che sostituisce un astronauta americano. Lo schema di Spring prevede che il suo agente dirotti una capsula spaziale americana lanciata da Cape Kennedy che contenga l'ultimo elemento necessario per creare il synchrophasertron.\nUtilizzando dispositivi elettronici avanzati a bordo dello yacht di Spring chiamato anche Blue Dolphin, la capsula spaziale di Tont viene demolita per essere recuperata da Spring. Spring e le sue coorti passano il tempo giocando a un gioco da tavolo di James Bond. Identificato dagli uomini di Spring, Tont viene catturato ma scopre \"Operazione D.U.E.\" significa \"Distruzione Urbi Eterna\", la distruzione della Citt\u00e0 Eterna; in particolare il piano di primavera per rubare i tesori del Vaticano e distruggere la Basilica di San Pietro."}
{"id": "2359125", "revid": "767487", "url": "https://it.wikipedia.org/wiki?curid=2359125", "title": "James Tont operazione U.N.O.", "text": "James Tont operazione U.N.O. \u00e8 un film del 1965 diretto da Bruno Corbucci e Giovanni Grimaldi. \u00c8 una parodia di Agente 007 - Missione Goldfinger (1964). Nel 1966 \u00e8 uscito il sequel James Tont operazione D.U.E.\nTrama.\nJames Tont, agente 007 1/2 del servizio segreto di Sua Maest\u00e0 viene inviato a Trinidad dove recupera il microfilm nascosto all'interno di un agente nemico. Dopo aver eseguito un intervento chirurgico per rimuovere il microfilm e l'appendice infiammata dell'agente nemico, a Tont viene ordinato a Las Vegas di contattare l'agente della CIA Tristian Rider per ulteriori istruzioni. Prima di incontrare Rider, Tont incontra il produttore musicale Erik Goldsinger, uno degli uomini pi\u00f9 ricchi del mondo. Vedendo che Goldsinger vince al gioco usando dadi truccati, Tont sconfigge Goldsinger ; alterando i punti su un dado da tre a due. Goldsinger ne \u00e8 ulteriormente umiliato quando Tont rifiuta di dargli la possibilit\u00e0 di riconquistare i suoi soldi. Goldsinger si precipita con il suo servitore Kayo a schiacciare i dadi e d\u00e0 i resti in polvere a Tont.\nLa vendetta di Goldsinger arriver\u00e0 presto. Joyce Patterson, una delle cantanti e agenti femminili di Goldsinger seduce Tont, lo droga e tenta di assassinarlo coprendolo con vernice dorata che si rivela non fatale quando non riesce a coprire completamente il suo corpo. Tont viene scoperto da Tristian Rider che informa Tont che la sua missione \u00e8 investigare su Goldsinger.\nRider invia Tont a New York City per ottenere informazioni da Barbara Ray, agente della CIA SOS 112 che lavora segretamente per Goldsinger come direttore musicale. Per evitare sospetti, mette alla prova Tont come cantante facendolo cantare su un filmato. Ascoltando la registrazione di Tont nel suo ufficio, Goldsinger \u00e8 pronto a firmare il talentuoso Tont. Durante la visione del film musicale riconosce Tont come l'uomo che lo ha sconfitto ai tavoli da gioco, e si arrabbia per il fatto che Tont non \u00e8 morto. Punisce Joyce mandandola ad Hong Kong e tenta di assassinare Tont mandandolo in uno studio che ha un soffitto ribassato che schiaccer\u00e0 Tont. Viene salvato dall'agente della CIA SOS 117.\nTont viene rispedito a Londra, dove il suo capo lo informa sui dettagli incompleti dell'operazione \"April Fool / UNO\" (United Nation Organisation) raccolti dal microfilm recuperato. Goldsinger \u00e8 impiegato dalla Cina a usare la sua societ\u00e0 musicale internazionale per distruggere con mezzi sconosciuti il quartier generale delle Nazioni Unite a New York come rappresaglia per il rifiuto alla Cina di non poter partecipare alla riunione. Avvertito Tont che 007 3/4 lo sostituir\u00e0 se Tont perde tempo o fallisce, Tont viene inviato a perseguire Goldsinger nella sua sede in Italia per scoprire i suoi piani per attaccare l'edificio delle Nazioni Unite. Per fondersi con la popolazione, a Tont viene data l'identit\u00e0 di Giacomino Tontonati e una Fiat 500 equipaggiata con una moltitudine di armi segrete e dispositivi speciali. Il terzo incontro di Tont con Goldsinger influenzer\u00e0 il mondo intero...\nColonna sonora.\nLe canzoni del film:\n\"Tu non pensi pi\u00f9 a me\" - cantata da Valeria Piaggio - disco ARC AN-4007\n\"In ginocchio da te -\" cantata da Gianni Morandi\n\"Io che non vivo\" - cantata da Pino Donaggio"}
{"id": "2359126", "revid": "101812371", "url": "https://it.wikipedia.org/wiki?curid=2359126", "title": "Muscolo lunghissimo", "text": "Il muscolo lunghissimo \u00e8 un componente del muscolo erettore della colonna vertebrale, insieme ai muscoli ileocostale e spinale.\nAnatomia.\nIl muscolo lunghissimo pu\u00f2 essere suddiviso in tre parti: lunghissimo del torace, del collo e della testa.\nIl lunghissimo del torace origina dalla faccia dorsale dell'osso sacro, dal foglietto posteriore della fascia lombodorsale e dai processi spinosi delle ultime vertebre lombari e si inserisce con i fasci laterali sui processi costiformi delle vertebre lombari e su tutte le coste, ad eccezione della prima, mentre con i fasci mediali si inserisce su tutti i processi trasversi delle vertebre toraciche e sui processi accessori delle vertebre lombari.\nIl lunghissimo del collo origina dai processi trasversi delle prime sei vertebre toraciche e si inserisce sui tubercoli posteriori dei processi trasversi delle vertebre cervicali C2, C3, C4, C5.\nIl lunghissimo della testa origina dai processi trasversi delle prime vertebre toraciche e dai processi articolari delle ultime cinque cervicali e si inserisce sul processo mastoideo dell'osso temporale, sul cranio.\nInnervazione.\nIl muscolo lunghissimo viene innervato dai rami posteriori dei nervi spinali da C4 a L3 "}
{"id": "2359127", "revid": "135224", "url": "https://it.wikipedia.org/wiki?curid=2359127", "title": "Vertebre lombari", "text": ""}
{"id": "2359128", "revid": "135224", "url": "https://it.wikipedia.org/wiki?curid=2359128", "title": "Vertebre toraciche", "text": ""}
{"id": "2359130", "revid": "1573940", "url": "https://it.wikipedia.org/wiki?curid=2359130", "title": "Leptodon cayanensis", "text": "Il nibbio testagrigia (Leptodon cayanensis ) \u00e8 un rapace della famiglia degli Accipitridi.\nDescrizione.\nIl nibbio testagrigia misura 46\u201354\u00a0cm di lunghezza e pesa 410-605 g. Possiede ali e coda lunga e, nell'adulto, la colorazione grigia della testa risalta nettamente su quella bianca di addome e petto, cos\u00ec come quella nera del dorso. La coda, nera, presenta tre larghe fasce bianche, la pi\u00f9 prossimale delle quali di ampiezza inferiore e parzialmente nascosta dalle piume del ventre. Le zampe sono robuste e color grigio-bluastro, lo stesso colore della pelle nuda attorno alle narici, mentre il becco \u00e8 blu. Gli esemplari giovani hanno un piumaggio diverso e possono presentarsi in due forme distinte, quella chiara e quella scura. La forma chiara \u00e8 simile all'adulto, ma ha testa e collo bianchi, con vertice e stria oculare neri, becco nero e zampe gialle. La forma scura ha testa, collo e regione dorsale di colore nerastro, e regione ventrale color camoscio listata da strisce scure.\nDistribuzione e habitat.\nIl nibbio testagrigia \u00e8 una specie a distribuzione neotropicale ed \u00e8 presente dal Messico fino al Paraguay e al nord dell'Argentina. In Brasile \u00e8 presente ovunque vi siano aree boschive, ma al di fuori dell'Amazzonia \u00e8 considerato poco comune.\nQuesto nibbio vive in boschi e foreste aperte, foreste rivierasche, foreste secche e cerrado, e solo raramente viene avvistato in zone dalla vegetazione pi\u00f9 aperta. Si aggira nelle foreste ed \u00e8 in grado di volare a grande altezza. Nonostante le dimensioni, si sposta con facilit\u00e0 attraverso la fitta vegetazione ed \u00e8 difficile da individuare. Nel volo planato si pone controvento e sbatte soltanto la punta delle ali, mantenendo fermo il resto. Le ali, viste dal basso, sono nere, con le penne listate di grigio chiaro.\nBiologia.\nAlimentazione.\nLa dieta di questa specie \u00e8 varia, essendo costituita da larve di insetti e insetti adulti come vespe, formiche, coleotteri e cavallette, oltre che da uova di uccelli e piccoli invertebrati, come molluschi. Inoltre pu\u00f2 catturare con rapidit\u00e0 insetti in volo e persino serpenti e piccole lucertole.\nRiproduzione.\nLa maggior parte delle informazioni relative alla riproduzione in questa specie derivano dagli studi effettuati da Thorstrom (1997) in Guatemala e da Carvalho Filho \"et al.\" (2005) in Brasile. Il nido \u00e8 una struttura costituita da ramoscelli posta su un albero. Depone 1-2 uova bianche macchiate di marrone, grandi in media 53,1 \u00d7 41,5\u00a0mm. Thorstrom e Carvalho Filho \"et al.\" hanno osservato in entrambi i casi i genitori incubare le uova, e fornire successivamente cibo ai pulcini. Nei tre nidi studiati da Carvalho Filho \"et al.\" nello stato di Minas Gerais, la costruzione del nido ebbe inizio nel mese di settembre, la cova si protrasse per met\u00e0 del mese di ottobre e i piccoli si ricoprirono interamente di piume nel novembre/dicembre dello stesso anno.\nTassonomia.\nAttualmente vengono riconosciute 2 sottospecie di nibbio testagrigia:\nIl rarissimo nibbio dal collare bianco, \"L. forbesi\", era considerato in passato una forma di \"L. cayanensis\" dal piumaggio aberrante, ma \u00e8 stato riconosciuto come specie a parte da Teixiera \"et al.\" (1987)."}
{"id": "2359131", "revid": "767487", "url": "https://it.wikipedia.org/wiki?curid=2359131", "title": "Robert Smith (cestista)", "text": ""}
{"id": "2359132", "revid": "226458", "url": "https://it.wikipedia.org/wiki?curid=2359132", "title": "Muscolo spinale", "text": "Il muscolo spinale \u00e8 il fascio pi\u00f9 mediale del muscolo sacrospinale e tutti i suoi fasci originano e si inseriscono sui processi spinosi delle vertebre; pu\u00f2 essere diviso in spinale del dorso, del collo e della testa.\nLo spinale del dorso origina dai processi spinosi delle prime due vertebre lombari e delle ultime tre vertebre toraciche (L1-L2 e T10-T11-T12) e termina sui processi spinosi delle vertebre toraciche, dalla seconda alla nona.\nLo spinale del collo origina da C6-C7 e T1-T2 e termina su C2-C3-C4.\nLo spinale della testa origina da C6-C7 e sulle prime vertebre toraciche e confluisce coi suoi fasci nel muscolo semispinale della testa, appartenente al muscolo trasverso spinale, e si inserisce alla squama dell'occipitale."}
{"id": "2359133", "revid": "1573940", "url": "https://it.wikipedia.org/wiki?curid=2359133", "title": "Leptodon forbesi", "text": "Il nibbio dal collare bianco (Leptodon forbesi ) \u00e8 un rarissimo rapace della famiglia degli Accipitridi originario del Brasile nord-orientale. Il nome scientifico commemora lo zoologo britannico William Alexander Forbes.\nDescrizione.\nConsiderato solo recentemente come una specie distinta, il nibbio dal collare bianco ha la sfortunata particolarit\u00e0 di essere uno dei rapaci pi\u00f9 minacciati del mondo. Questo grosso nibbio, lungo 49\u201350\u00a0cm e pesante 550-580 g, ha una colorazione nerastra sul dorso e bianca sul ventre, con il margine anteriore dell'ala e le copritrici del sottoala bianchi. Possono inoltre essere presenti macchie bianche sulla spalla e all'estremit\u00e0 delle secondarie, ma queste ultime due caratteristiche sono difficili da individuare negli esemplari selvatici. La testa \u00e8 di colore variabile dal bianco al grigiastro con, come indica il nome, un collare bianco attorno al collo, e sulla coda possono esserci una o due bande scure. Le ali del nibbio dal collare bianco sono piuttosto larghe e smussate, la coda \u00e8 relativamente lunga e arrotondata, e la testa \u00e8 piccola, con un becco sottile.\nIl nibbio dal collare bianco era considerato in passato una possibile variante di un suo parente molto stretto, il nibbio testagrigia, \"Leptodon cayanensis\". Tuttavia, si differenzia dagli esemplari adulti di nibbio testagrigia per il collare bianco, il margine anteriore delle ali bianco anzich\u00e9 nero, le copritrici del sottoala bianche, la fronte di un bianco pi\u00f9 intenso, e la differente colorazione della coda. Gli esemplari giovani della forma chiara di nibbio testagrigia si distinguono dal nibbio dal collare bianco per avere la regione dorsale di una tonalit\u00e0 pi\u00f9 marroncina, il vertice nero e penne dalle estremit\u00e0 nere sulla regione ventrale.\nDistribuzione e habitat.\nIl nibbio dal collare bianco \u00e8 presente in pochissime localit\u00e0 degli stati di Pernambuco e Alagoas nel Brasile nord-orientale, ed \u00e8 stato recentemente avvistato anche in una localit\u00e0 pi\u00f9 a sud, nello stato di Sergipe.\nQuesta specie abita nella foresta costiera atlantica, fino a circa 600 m di quota.\nBiologia.\nConosciamo molto poco riguardo alla biologia e al ciclo vitale del nibbio dal collare bianco. Tuttavia, \u00e8 probabile che le sue abitudini non si discostino molto da quelle del nibbio testagrigia, che si nutre di una vasta gamma di insetti oltre che di uova, nidiacei, rane, lucertole, serpenti e molluschi. Il nibbio testagrigia costruisce un'esile piattaforma-nido fatta di rametti e bastoncini, in alto nella volta della foresta, e depone una covata di due o tre uova. I ricercatori hanno osservato due esemplari della specie realizzare il \u00abvolo circolare collettivo\u00bb (\"mutual soaring\"), nel quale un individuo seguiva la traiettoria dell'altro, e il \u00abvolo a farfalla\u00bb (\"butterfly display\"), in cui uno degli individui riduceva la sua velocit\u00e0 di volo rimanendo quasi statico in quanto manteneva le ali in posizione orizzontale e batteva la punta delle stesse con movimenti rapidi ma distinti. Tra i richiami emessi da questa specie figurano una rapida serie di brevi ed elevate note che risuonano come un \"kua-kua-kua-kua\", nonch\u00e9 un richiamo nasale che somiglia talvolta a quello di un pavone.\nConservazione.\nCon una popolazione totale stimata a forse meno di 100 esemplari adulti, ed un areale estremamente ristretto e frammentato, il nibbio dal collare bianco \u00e8 probabilmente il rapace pi\u00f9 minacciato del Sudamerica, nonch\u00e9 uno degli uccelli pi\u00f9 rari del mondo. La foresta costiera atlantica del Brasile \u00e8 gravemente minacciata dalla deforestazione, provocata dal dissodamento per fare spazio a piantagioni di canna da zucchero e dalla pressione dell'urbanizzazione. Entro l'areale della specie, la deforestazione incontrollata ha drasticamente ridotto la copertura forestale a meno dell'uno per cento della sua estensione originaria, e i piccoli frammenti di foresta rimasti sono sotto la continua minaccia dell'abbattimento, oltre che degli incendi. Inoltre, la scarsit\u00e0 di notizie riguardanti il nibbio dal collare, il cui stesso rango di specie vera e propria era ancora messo in dubbio nel 2005, ostacola i tentativi di conservazione.\nIl nibbio dal collare bianco compare nell'Appendice II della Convenzione sul Commercio Internazionale delle Specie Minacciate (CITES), vale a dire ogni commercio internazionale della specie deve essere attentamente monitorato. Inoltre, una vasta area nel comune di Murici, nell'Alagoas, \u00e8 protetta dalla legge, e organizzazioni come l'Instituto para a Preserva\u00e7\u00e3o da Mata Atl\u00e2ntica (IPMA) sono all'opera per creare riserve forestali su terreni appartenenti a privati. \u00c8 richiesta urgentemente l'attuazione di ulteriori sopralluoghi e ricerche su questa specie, nonch\u00e9 di studi per verificare il suo stato tassonomico mediante l'impiego di analisi genetiche. Anche la designazione di Murici come riserva biologica e la protezione di altre aree forestali, quali la Mata do Coimbra, nel comune di Ibateguara, anch'essa nell'Alagoas, saranno importanti per la protezione della specie. I rapaci sono \u00abspecie bandiera\u00bb ideali e carismatiche ai fini della conservazione, e di conseguenza ogni progetto per conservare questo nibbio gravemente minacciato sar\u00e0 utile anche per molte altre specie minacciate che condividono il suo fragile habitat."}
{"id": "2359135", "revid": "767487", "url": "https://it.wikipedia.org/wiki?curid=2359135", "title": "Mike Bratz", "text": ""}
{"id": "2359136", "revid": "344646", "url": "https://it.wikipedia.org/wiki?curid=2359136", "title": "Venceslaus Ulricus Hammershaimb", "text": "Biografia.\nHammershaimb nacque a Sandav\u00e1gur nell'isola di Vagarin, isola delle F\u00e6r \u00d8er.\nFu ministro luterano a Kv\u00edv\u00edk prima di stabilirsi in Danimarca nel 1878.\nOltre ad essere un linguista, Hammershaimb fu anche un folklorista ed appassionato delle ballate locali delle isole F\u00e6r \u00d8er, e pubblico una raccolta delle storie faroesi e delle ballate tipiche delle isole in un libro dal titolo F\u00e6r\u00f6iske.\nContributi linguistici.\nHammershaimb contribui a sviluppare un metodo di scrittura del faroese che fino al quel momento non ne era fornito.\nIl faroese \u00e8 una lingua scandinava occidentale, diretta discendente del norvegese antico (Norse), e dunque anche strettamente legata all'islandese.\nNonostante quindi la comune origine tra i secoli XIII e XVI la lingua evolse notevolmente fino a diventare un dialetto distaccato, bench\u00e9 ancora mutuamente intelligibile con l'antico scandinavo e con il Norn, il dialetto scandinavo parlato nelle Isole Orcadi.\nHammershaimb cre\u00f2 un sistema di scrittura che privilegiava la discendenza del faroese con l'antico Norse invece di creare un sistema fonetico che rispecchiasse la lingua parlata. Per esempio la lettera \u00d0 non aveva un valore fonetico, ma era muta.\nUn'altra versione del faroese scritto fu proposta da Jakob Jakobsen, il quale propose un sistema di scrittura pi\u00f9 vicino alla lingua parlata, ma che non prese mai piede tra il popolo."}
{"id": "2359137", "revid": "1573940", "url": "https://it.wikipedia.org/wiki?curid=2359137", "title": "Chondrohierax", "text": "Chondrohierax \u00e8 un genere della famiglia degli Accipitridi comprendente due sole specie, entrambe diffuse nel Nuovo Mondo.\nTassonomia.\nIl genere comprende due specie:\nDistribuzione e habitat.\nMentre il nibbio beccouncinato \u00e8 largamente diffuso nelle regioni pi\u00f9 calde delle Americhe, il rarissimo nibbio beccouncinato di Cuba \u00e8 endemico dell'isola omonima."}
{"id": "2359138", "revid": "22356", "url": "https://it.wikipedia.org/wiki?curid=2359138", "title": "Pycnodontidae", "text": ""}
{"id": "2359139", "revid": "599013", "url": "https://it.wikipedia.org/wiki?curid=2359139", "title": "Greg Griffin", "text": ""}
{"id": "2359141", "revid": "712828", "url": "https://it.wikipedia.org/wiki?curid=2359141", "title": "Rebecca Grandis", "text": ""}
{"id": "2359142", "revid": "1573940", "url": "https://it.wikipedia.org/wiki?curid=2359142", "title": "Chondrohierax uncinatus", "text": "Il nibbio beccouncinato (Chondrohierax uncinatus ()) \u00e8 un rapace della famiglia degli Accipitridi originario delle Americhe.\nDescrizione.\nIl nibbio beccouncinato \u00e8 un nibbio di medie dimensioni (38\u201351\u00a0cm di lunghezza e 215-397 g di peso), facilmente riconoscibile per il becco ricurvo di dimensioni variabili e caratterizzato da una testa pesante e rotonda simile a quella del piccione, ali e coda relativamente lunghe, e zampe brevi con piedi deboli. Specie polimorfica, si presenta sotto tre forme, grigia, marrone e scura:\nGli esemplari giovani non si discostano molto dagli adulti di fase marrone, ma presentano piume dal margine rossastro su dorso e ali, tre sottili bande marroni sulla coda, e collare e addome color bianco-crema; quest'ultimo \u00e8 listato da strisce variabilmente distanziate ma sempre sottili di colore scuro o rossastro.\nGli occhi, marroni nei giovani, divengono bianchi negli adulti. Nell'adulto la cera e le redini possono essere gialli, verde brillante o verde-blu e il ramo inferiore del becco \u00e8 giallo o biancastro, mentre nel giovane queste zone sono sempre gialle; sopra la cera \u00e8 presente una piccola chiazza glabra giallo-arancio brillante nell'adulto e giallastra nel giovane; le zampe sono giallo-arancio nell'adulto e gialle nel giovane.\nDistribuzione e habitat.\nIl nibbio beccouncinato ha distribuzione prevalentemente neotropicale, solo parzialmente neartica. Il suo areale si estende dagli Stati Uniti meridionali (Texas) e dal Messico nord-occidentale (Sinaloa, Tamaulipas) verso sud, attraverso le pianure dell'America Centrale, fino al Sudamerica. A ovest delle Ande si spinge fino al Per\u00f9 nord-occidentale, mentre a est della Cordigliera la specie \u00e8 presente in tutta l'Amazzonia, fino a Per\u00f9 centrale, Bolivia meridionale, Brasile meridionale e Argentina settentrionale. Una particolare sottospecie, \"C. u. mirus\", \u00e8 endemica di Grenada, un'isola delle Piccole Antille.\nPresente in zone pianeggianti, meno comunemente a medie altitudini, si incontra in una vasta gamma di habitat forestali, tra cui foreste paludose, paludi di mangrovie, foreste-galleria, foreste di palme, foreste sempreverdi di montagna, piantagioni di caff\u00e8 e foreste secondarie, e nelle aree semi-aperte nei pressi dei corsi d'acqua. Nel Messico settentrionale e nelle adiacenti zone del Texas, \u00e8 presente nelle aride boscaglie spinose di acacia e nelle foreste decidue tropicali. Ogni tanto effettua delle planate, specialmente a met\u00e0 mattinata, forse per funzioni territoriali o altre funzioni sociali, ma non per lunghi periodi. Il nibbio beccouncinato \u00e8 generalmente sedentario e pigro, e trascorre gran parte del tempo appollaiato sui rami medi o addirittura inferiori degli alberi. Non \u00e8 particolarmente timido e pu\u00f2 anche essere addomesticato, ma \u00e8 generalmente riservato e difficile da localizzare. Vive da solo, in coppie, od occasionalmente in gruppi familiari di tre o quattro individui.\nBiologia.\nAlimentazione.\nSi nutre quasi interamente di chiocciole terricole e arboricole, ma occasionalmente cattura anche rane, salamandre, lucertole, uccelli, grossi insetti (bruchi compresi) e ragni. Preleva molte chiocciole dai tronchi e dai rami degli alberi. Spesso scende sul terreno da un posatoio per catturare chiocciole terricole o altre prede, e pu\u00f2 anche restare sospeso a mezz'aria, per poi planare gi\u00f9 in picchiata e afferrare la preda. I ricercatori hanno scoperto che le dimensioni del becco variano da una parte all'altra dell'areale, in correlazione alle dimensioni delle chiocciole arboricole pi\u00f9 frequenti nella regione. Ciononostante, il becco di questo nibbio non \u00e8 cos\u00ec specializzato come quello del nibbio delle Everglades per estrarre le chiocciole dal guscio. Probabilmente solo di rado si nutre degli esemplari adulti delle grosse chiocciole acquatiche (ad esempio gli Ampullaridi), prede preferite del nibbio delle Everglades, ma talvolta consuma gli esemplari pi\u00f9 giovani, che forse trova sui tronchi degli alberi.\nRiproduzione.\nIl nibbio beccouncinato nidifica pi\u00f9 tardi di qualsiasi altra specie di nibbio, probabilmente per adattarsi ai cambiamenti stagionali dell'abbondanza di prede, e le uova si schiudono agli inizi della stagione delle piogge, quando le chiocciole sono pi\u00f9 abbondanti. Il nido \u00e8 una piattaforma a coppa notevolmente fragile, priva di imbottitura e costituita da piccoli rametti, posizionata alla biforcazione di un albero o su un ramo orizzontale, talmente rozza che osservandola da sotto spesso si possono vedere le uova e i pulcini. Ogni covata \u00e8 formata da 1-3 uova (pi\u00f9 spesso 2), color bianco sporco con macchioline color marrone cioccolato, di 45,4 \u00d7 36,0\u00a0mm di dimensione media. La cova si protrae per 34-35 giorni in Guatemala e per 38 o 39 giorni in Argentina. Entrambi i genitori collaborano nella costruzione del nido, nell'incubazione delle uova e nella nutrizione dei pulcini. In un nido osservato in Suriname uno dei due pulcini era molto pi\u00f9 grande dell'altro, che non sopravvisse, il che lascia pensare che nella specie siano presenti casi di cainismo.\nTassonomia.\nAttualmente vengono riconosciute 2 sottospecie di nibbio beccouncinato:"}
{"id": "2359143", "revid": "712828", "url": "https://it.wikipedia.org/wiki?curid=2359143", "title": "Ayrton Glenarvan", "text": ""}
{"id": "2359144", "revid": "1543377", "url": "https://it.wikipedia.org/wiki?curid=2359144", "title": "Mariano Marchetti", "text": "Carriera.\n\u00c8 cresciuto nella Juventus con cui ha giocato 2 partite di Coppa Italia nella stagione 1977-1978.\nNella stagione 1982-1983 ha militato in Serie A con la maglia del Cagliari. Esordisce in Serie A in -Cagliari (1-1) segnando il suo unico gol in massima serie.\nNella stagione 1987-1988 raggiunge col la finale di Coppa Italia Serie C, persa nel doppio confronto col , giocando entrambe le sfide."}
{"id": "2359146", "revid": "712828", "url": "https://it.wikipedia.org/wiki?curid=2359146", "title": "Ayrton (Il mistero della pietra azzurra)", "text": ""}
{"id": "2359147", "revid": "767487", "url": "https://it.wikipedia.org/wiki?curid=2359147", "title": "Steve Hayes", "text": ""}
{"id": "2359150", "revid": "712828", "url": "https://it.wikipedia.org/wiki?curid=2359150", "title": "King (Il mistero della pietra azzurra)", "text": ""}
{"id": "2359151", "revid": "1573940", "url": "https://it.wikipedia.org/wiki?curid=2359151", "title": "Chondrohierax wilsonii", "text": "Il nibbio beccouncinato di Cuba (Chondrohierax wilsonii ) \u00e8 un rarissimo rapace della famiglia degli Accipitridi endemico di Cuba. Considerato a lungo una sottospecie del nibbio beccouncinato (\"Chondrohierax uncinatus\"), ma recentemente un'analisi filogenetica molecolare del DNA mitocondriale ha dimostrato che si tratta di una specie a s\u00e9, separatasi dal cugino continentale tra 400.000 e 1,5 milioni di anni fa.\nDescrizione.\nLungo 38\u201343\u00a0cm, possiede un becco robusto, molto ricurvo (simile a quello dei pappagalli), di colore giallo come la zona di pelle nuda attorno all'occhio. La coda \u00e8 larga e presenta quattro larghe fasce trasversali, quasi nere. Le ali estese mostrano le penne primarie con barre bianche e scure molto caratteristiche. L'iride \u00e8 bianco-bluastra. Le zampe sono arancione chiaro. Il maschio presenta un piumaggio color azzurro-cenerino sul dorso, pi\u00f9 chiaro sulla testa. La regione ventrale \u00e8 biancastra con barre trasversali grigie e rossicce. La femmina ha il dorso marrone e il ventre biancastro segnato da fitte strisce rossicce. Gli esemplari immaturi hanno il dorso nero e la colorazione bianca della regione ventrale che si estende fino alla parte posteriore del collo.\nDistribuzione e habitat.\nIn passato il nibbio beccouncinato di Cuba era presente in gran parte dell'isola, ma attualmente \u00e8 confinato a una piccolissima area nell'est dell'isola tra Moa e Baracoa, e forse ad altre zone delle province di Holgu\u00edn e Guant\u00e1namo. \u00c8 il rapace pi\u00f9 raro di Cuba ed \u00e8 gravemente minacciato di estinzione. Gli unici avvistamenti registrati negli ultimi 40 anni si riferiscono a 1-3 uccelli osservati in pochissime occasioni nelle province di Holgu\u00edn e Guant\u00e1namo; l'avvistamento pi\u00f9 recente si riferisce a due uccelli scorti in volo nel parco nazionale Alejandro de Humboldt nel maggio del 2010.\nAl giorno d'oggi questa specie \u00e8 confinata nelle foreste a galleria di montagna, dove si nutre principalmente delle chiocciole arboricole \"Polymita\" e di limacce. In passato, abitava in aree a vegetazione xerofita e nelle foreste di montagna.\nBiologia.\nAlimentazione.\nIl nibbio beccouncinato di Cuba si nutre di chiocciole arboricole variopinte (\"Polymita picta\" e, forse, \"Liguus\" sp.) e limacce che cattura nel sottobosco della foresta. Nelle aree dove \"Polymita\" \u00e8 assente, si nutre delle chiocciole dei generi \"Caracolus\" e \"Polydontes\". Estrae le chiocciole forando il guscio con il becco e rimuovendo l'animale attraverso il foro.\nRiproduzione.\nLe abitudini riproduttive di questa specie non sono mai state descritte.\nConservazione.\nIl nibbio beccouncinato di Cuba venne descritto per la prima volta da Cassin (1846), che lo battezz\u00f2 \"Chondrohierax wilsonii\" in onore dell'ornitologo americano Alexander Wilson, a partire da un esemplare catturato sul monte La Silla, nei pressi di Gibara, nella provincia di Holgu\u00edn, ma praticamente tutti gli avvistamenti e catture successivi sono avvenuti nella parte orientale del Paese.\nSebbene Gundlach (1874) sostenesse che questa specie fosse molto diffusa su tutta l'isola, elenc\u00f2 appena 10 esemplari provenienti da sei localit\u00e0, tra le quali la baia dei Porci nella parte centrale di Cuba. Secondo Bond (1936, 1950) questa specie non era poi cos\u00ec rara nelle foreste di pianura a sud di Guant\u00e1namo, ma tutti gli autori successivi, compreso Greenway (1958), ne hanno parlato come di una specie rara e a rischio di estinzione. Collar (1986) la considerava rara.\nGarrido (1985) sosteneva che fosse presente tra Baracoa e la Sierra de Toa, nella parte orientale dell'isola.\nWotzkow (1994) dichiar\u00f2 che la specie non veniva avvistata dal 1930, pur citando gli avvistamenti non confermati a opera di Giraldo Alayon nelle vicinanze di Duaba Arriba nel 1974 e a San Alejo nel 1981, entrambi nella provincia di Guant\u00e1namo, ma era evidentemente all'oscuro di altri avvistamenti. Lui stesso trascorse 120 giorni alla ricerca di questa specie nella Cuchillas del Moa (provincia di Holgu\u00edn), e nella Cuchillas del Toa (provincia di Guant\u00e1namo), ma senza successo.\nOrlando Garrido, decano degli ornitologi cubani, riport\u00f2 negli anni '80 di aver visto questa specie una sola volta: un esemplare inseguito da alcune cornacchie di Cuba (\"Corvus nasicus\") vicino a Duaba Arriba (Baracoa).\nCause principali del declino di questa specie sono state la distruzione e l'alterazione dell'habitat, nonch\u00e9 la riduzione delle chiocciole arboricole (suo cibo principale) e gli abbattimenti a opera dei contadini, che lo considerano erroneamente un razziatore di pollame. Garrido (1975) ipotizz\u00f2 che anche la raccolta da parte dei collezionisti delle variopinte chiocciole arboricole che costituiscono la base principale della dieta della specie possa aver influito sulla sopravvivenza dell'uccello.\nAlcuni autori, tra i quali Barbour (1923, 1943), Raffaele \"et al.\" (1998) e Rodr\u00edguez Santana (2004), hanno fatto notare che questo nibbio \u00e8 insolitamente mansueto, il che ne fa un facile bersaglio per i cacciatori."}
{"id": "2359155", "revid": "712828", "url": "https://it.wikipedia.org/wiki?curid=2359155", "title": "Marie L\u00f6wenbr\u00e4u", "text": ""}
{"id": "2359173", "revid": "287204", "url": "https://it.wikipedia.org/wiki?curid=2359173", "title": "Vittorio Osvaldo Tommasini", "text": "Biografia.\nProtagonista del futurismo (attivo a Trieste, Torino, Savona - abitava in Via Istra - infine, un misero bilocale a Sanremo), come cartellonista, ceramista, fotografo e poeta. \u00c8 stato autore di coloratissime cartopitture e di libri dal carattere bizzarro. Dalla fine degli anni cinquanta fu riscoperto dai surrealisti (Arturo Schwarz, Enrico Baj) e da altri protagonisti dell'avanguardia (Asger Jorn). \u00c8 stato inserito da Edoardo Sanguineti nella sua \"Poesia italiana del Novecento\" e da Glauco Viazzi ne \"I poeti del futurismo 1909-1944\"\nMor\u00ec il 20 luglio 1964, all'Ospedale Civile di San Remo, dopo essere stato investito da un veicolo a motore."}
{"id": "2359174", "revid": "31886", "url": "https://it.wikipedia.org/wiki?curid=2359174", "title": "Pituicito", "text": "Un pituicito \u00e8 una cellula gliale della neuroipofisi. Sono cellule neurogliali, provviste di prolungamenti che decorrono parallelamente agli assoni amielinici inguainandoli e terminano in prossimit\u00e0 della parete dei capillari, la loro funzione non \u00e8 chiara, forse svolgono funzione locale di mediatore nel modulare il rilascio di ossitocina e di ADH.\nGeneralmente i pituiciti assumono un colore porpora scuro e sono fra le strutture pi\u00f9 facili da identificare nella regione (pars nervosa della neuroipofisi). Sono simili agli astrociti del sistema nervoso centrale."}
{"id": "2359177", "revid": "125971581", "url": "https://it.wikipedia.org/wiki?curid=2359177", "title": "Parma Associazione Calcio 1991-1992", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1991-1992.\nStagione.\nNella stagione 1991-1992 il Parma ha ottenuto il primo successo in una manifestazione calcistica nazionale, vincendo per la prima volta la Coppa Italia. Il 6\u00ba posto del precedente campionato aveva qualificato i ducali per la Coppa UEFA, torneo in cui hanno esordito sfidando i bulgari del . I crociati sono stati subito eliminati, pareggiando (0-0) in trasferta e (1-1) ii 2 ottobre a Parma, estromessi dal torneo per la regola dei gol fuori casa. In questa stagione nel campionato la squadra ducale si \u00e8 riconfermata, arrivando con 38 punti in settima posizione. Nel percorso entusiasmante della Coppa Italia il Parma ha eliminato nel secondo turno il Palermo, nel tezo turno la Fiorentina, nei Quarti il Genoa, in semifinale la Sampdoria, nel doppio confronto della finale la . Con 10 reti il miglior marcatore dei ducali \u00e8 stato Alessandro Melli dei quali 4 in Coppa Italia e 6 centri in campionato.\nMaglie.\nLo sponsor tecnico per la stagione 1991-1992 fu Umbro, mentre lo sponsor ufficiale fu Parmalat.\nOrganigramma societario.\nArea direttiva\nArea tecnica"}
{"id": "2359178", "revid": "767487", "url": "https://it.wikipedia.org/wiki?curid=2359178", "title": "Barbarito Torres", "text": "Torres suona il laud, uno strumento tradizionale cubano a 12 corde simile al liuto, tipico del genere musicale guajiro del quale Torres \u00e8 stato importante rappresentante.\nBiografia.\nTorres ha iniziato la sua carriera professionale nel 1970, all'et\u00e0 di 14 anni, nel gruppo \"Serenata Yumunina\", guidato da \"Higinio Mullensche\", che dovette lasciare quattro anni pi\u00f9 tardi per adempiere agli obblighi della leva. Entrato nell'esercito, ebbe l'opportunit\u00e0 di suonare con la banda militare sino a quando termin\u00f2 la leva, nel 1976 e immediatamente dopo si un\u00ec al \"Siembra Cultural\", un gruppo poi rinominato in \"Grupo Yarabi\".\nUna volta stabilitosi a L'Avana divenne membro permanente dell'Orquesta Cubana de Cuerdas e partecip\u00f2 a diverse sessioni con artisti molto conosciuti come \"Albita\", \"Sierra Maestra\", and \"Elio Reve\". Nel 1990 collabor\u00f2 contemporaneamente sia con Celina Gonzalez ed il suo \"Grupo Campoalegre\", del quale era direttore musicale, che col \"Grupo Manguare\", riuscendo a registrare un tour con entrambi.\nTorres rimase con Gonzales fino al 1995, ma gi\u00e0 nel 1992 inizi\u00f2 a percorrere strade differenti che lo portarono infine alla costituzione del suo gruppo, il Piquete Cubano. Tuttavia la promozione pi\u00f9 importante per la sua carriera \u00e8 stata la sua partecipazione a due grandi progetti: l'Afro-Cuban All Stars e il Buena Vista Social Club. Dopo queste esperienze \u00e8 apparso in diversi album, come solista, tra cui \"L'Avana Cafe\" nel 1999 nel quale erano inclusi anche brani di Ibrahim Ferrer, Omara Portuondo e Luis Mirabel."}
{"id": "2359182", "revid": "287204", "url": "https://it.wikipedia.org/wiki?curid=2359182", "title": "Agenor Maria Goluchowski", "text": ""}
{"id": "2359185", "revid": "767487", "url": "https://it.wikipedia.org/wiki?curid=2359185", "title": "40.000 dollari per non morire", "text": "40.000 dollari per non morire (\"The Gambler\") \u00e8 un film del 1974, diretto da Karel Reisz e scritto dall'esordiente James Toback.\nPer la sua interpretazione, James Caan ricevette una nomination ai Golden Globe.\nTrama.\n\u00c8 la storia di un professore di inglese di New York, amato dai suoi studenti, che combatte contro la dipendenza dal gioco e finisce nei guai per via di un grosso debito.\nCritica.\nPer il \"Dizionario Mereghetti\", Toback ha scritto \u00abuna delle pi\u00f9 disperate e belle sceneggiature del decennio, anche se i dialoghi rivelano un'eccessiva ricercatezza letteraria.\u00bb\nPer il \"Dizionario Morandini\" \u00abun film \u2013 scritto benissimo da James Toback \u2013 di dolorosa intensit\u00e0: \u00e8 uno spaccato memorabile di America amara con un'interpretazione notevole di J. Caan e un epilogo straziante.\u00bb\nRemake.\nNel 2014 esce il remake del film, con protagonista Mark Wahlberg e diretto da Rupert Wyatt."}
{"id": "2359206", "revid": "119982", "url": "https://it.wikipedia.org/wiki?curid=2359206", "title": "Wishmaster - il signore dei desideri", "text": ""}
{"id": "2359207", "revid": "287204", "url": "https://it.wikipedia.org/wiki?curid=2359207", "title": "Juan Santamaria", "text": ""}
{"id": "2359209", "revid": "287204", "url": "https://it.wikipedia.org/wiki?curid=2359209", "title": "Aragona (disambigua)", "text": "Con il nome di Aragona si identificano:"}
{"id": "2359210", "revid": "125641088", "url": "https://it.wikipedia.org/wiki?curid=2359210", "title": "Isole del Commodoro", "text": "Le isole del Commodoro (, traslitterato \"Komandorskiye ostrova\") sono un arcipelago che si trova nel Mare di Bering, al largo della penisola della Kam\u010datka, separato da quest'ultima dall'omonimo stretto. L'arcipelago \u00e8 costituito da:\nGeograficamente esse costituiscono un prolungamento delle Isole Aleutine, e proprio da popolazioni aleute vengono ancora frequentate. Dal punto di vista amministrativo, appartengono all'Aleutskij rajon.\nGeografia.\nLe Isole del Commodoro sono l'estensione pi\u00f9 occidentale delle Aleutine, anche se sono separate dal resto dell'arcipelago da diverse centinaia di chilometri di mare aperto. La morfologia del territorio comprende pianure, altopiani di origine vulcanica e basse montagne: con i suoi 755 metri, la vetta pi\u00f9 alta \u00e8 il Steller Peak, che sorge sull'Isola di Bering.\nIl clima \u00e8 relativamente mite, con frequenti precipitazioni. Le estati sono fresche e nebbiose.\nPopolazione.\nL'unico insediamento abitato in modo permanente \u00e8 il villaggio di Nikol'skoe, sulla punta nord-occidentale dell'Isola di Bering, che nel 2009 contava 613 abitanti. La popolazione \u00e8 composta interamente da russi e aleuti. Gli abitanti, escludendo quelli che lavorano nel pubblico impiego, si mantengono con la pesca, la raccolta di funghi e l'ecoturismo.\nNikolskoye ha una scuola, una stazione satellitare e una pista d'atterraggio per piccoli velivoli.\nStoria.\nScoperte nel 1684 da Sem\u00ebn De\u017en\u00ebv, le Isole del Commodoro devono il loro nome al commodoro Vitus Bering, che mor\u00ec qui nel 1741 dopo che la sua nave, la \"Svjatoj P\u00ebtr\" (\"San Pietro\"), era affondata sull'allora disabitata Isola di Bering. Insieme a Bering sull'isola trov\u00f2 la morte gran parte del suo equipaggio. I sopravvissuti riuscirono a resistere al periodo invernale cacciando la numerosa selvaggina presente in questi territori; in seguito, costruirono una piccola imbarcazione utilizzando i resti della \"St.Peter\", e grazie a essa raggiunsero la Kamchatka.\nAll'inizio del 1825, alcune popolazioni aleute provenienti principalmente da Atka e Attu vennero trasferite sulle Isole del Commodoro dalla \"Russian-American Company\" per occuparsi della caccia alle foche. Si svilupp\u00f2 presto un nuovo idioma chiamato \"Mednyj Aleut\", che mescolava radici aleutine con le inflessioni verbali russe."}
{"id": "2359217", "revid": "478814", "url": "https://it.wikipedia.org/wiki?curid=2359217", "title": "Ingegnere del suono", "text": ""}
{"id": "2359221", "revid": "345553", "url": "https://it.wikipedia.org/wiki?curid=2359221", "title": "Natasha Khan", "text": ""}
{"id": "2359223", "revid": "28592", "url": "https://it.wikipedia.org/wiki?curid=2359223", "title": "Penisola della Kam\u010datka", "text": ""}
{"id": "2359226", "revid": "2205869", "url": "https://it.wikipedia.org/wiki?curid=2359226", "title": "Gaudianello", "text": "La Monticchio Gaudianello S.p.A. era un'azienda italiana produttrice e distributrice di acqua minerale, fondata originariamente nel 1890 a Rionero in Vulture (PZ). Nel 2006 \u00e8 stata tra le prime 10 aziende italiane del settore delle acque minerali raggiungendo il quarto posto tra le acque effervescenti. \nAttualmente in concordato preventivo con il gruppo Acque Minerali d\u2019Italia Spa. \nStoria.\nL'azienda fu fondata a Rionero in Vulture, in provincia di Potenza, nel 1890, quando una societ\u00e0 italo-francese ne avvi\u00f2 lo sfruttamento. Fu menzionata nell'Esposizione Universale di Torino del 1892 con il nome \u201cSorgente di Monticchio\u201d, toponimo della localit\u00e0 in cui sorge.\nNel 1906 fu sancito un programma di ricerca che ne permise la presentazione all'esposizione universale di Milano del 1910, assieme ad altre cinque acque minerali, ognuna con diverse propriet\u00e0 terapeutiche. Attualmente la sua sede \u00e8 a Melfi, sebbene a Rionero (compresa la sua frazione Monticchio) continui ad essere effettuata l'estrazione.\nNel tardo autunno del 2010 l'azienda lecchese Norda, in una politica di espansione nel mercato dell'Italia meridionale, acquisisce la Monticchio Gaudianello S.p.A. da Acque Minerali Riunite S.p.A., controllata interamente da Efibanca.\nMarchi prodotti.\nL'azienda produce, imbottigliate in vari formati, diverse tipologie di acqua, sotto le seguenti etichette:\nLa Gaudianello produce inoltre l'acqua minerale che la Conad distribuisce con il nome \"Monticchio\".\nCitazioni e riconoscimenti.\nEduardo Scarpetta scrisse \"\"Per le acque acidule gassose\" di Monticchio Lanari\", poesia in lingua napoletana nella quale ne declamava le qualit\u00e0 benefiche per la salute.\nInoltre, in tempi pi\u00f9 recenti, l'acqua \"Gaudianello effervescente naturale\" \u00e8 risultata la 'migliore del test' tra tutte le acque effervescenti naturali nella classifica redatta da Altroconsumo (agosto 2005).\nAll'azienda sono state riconosciute le Certificazioni Qualit\u00e0/Ambiente e Sicurezza Alimentare ISO 9001 - ISO 14001 e ISO 22000."}
{"id": "2359232", "revid": "125700075", "url": "https://it.wikipedia.org/wiki?curid=2359232", "title": "Dellamorte Dellamore", "text": "Dellamorte Dellamore \u00e8 un romanzo di Tiziano Sclavi, scritto originariamente nel 1983 ma pubblicato solo nel 1991. Ne venne tratto un film omonimo nel 1994.\nTrama.\nA Buffalora, immaginaria cittadina lombarda all'apparenza tranquilla e sonnacchiosa, il custode del cimitero locale, Francesco Dellamorte, affiancato dal suo aiutante Gnaghi, \u00e8 testimone di una strana epidemia: i cadaveri si risvegliano entro sette giorni dalla morte e diventano aggressivi, pertanto devono essere neutralizzati, per evitare il peggio. Dellamorte si innamora di \"Lei\" (una donna che sembra reincarnarsi continuamente) ed \u00e8 suo malgrado protagonista di avvenimenti mortiferi e grotteschi, al confine della follia.\nTrasposizioni in altri media.\nCinema"}
{"id": "2359237", "revid": "1924342", "url": "https://it.wikipedia.org/wiki?curid=2359237", "title": "The Rain (Supa Dupa Fly)", "text": "The Rain (Supa Dupa Fly) \u00e8 il singolo di debutto della rapper statunitense Missy \"Misdemeanor\" Elliott, pubblicato il 3 luglio 1997 dalla The Goldmind Inc. e dalla Elektra Records ed estratto dall'album Supa Dupa Fly, pubblicato successivamente. Il singolo non ebbe successo quando usc\u00ec, pur essendo entrato in diverse classifiche internazionali, ma venne accolto molto positivamente dalla critica grazie alle innovazioni presenti nel sound creato da Timbaland e al modo di rappare inusuale di Elliott. La canzone fu nominata ai Grammy Awards nella categoria Best Rap Solo Performance e agli MTV Video Music Awards in tre categorie, tra cui \"Miglior video rap\". Il brano \u00e8 stato inserito in molte classifiche stilate da riviste o canali musicali che contengono i migliori brani degli anni 1990 o i migliori brani hip-hop.\nComposizione e testo.\nLa canzone \u00e8 stata scritta da Missy Elliott e prodotta da Timbaland utilizzando il campionamento di \"I Can't Stand the Rain\", canzone del 1974 di Ann Peebles scritta dall'interprete con Don Bryant e Bernard \"Bernie\" Miller. Questo campionamento serve da ritornello per il brano, che si apre con il rumore di un temporale in arrivo e pioggia che cade, in riferimento al testo originale. Timbaland ha utilizzato anche il campionamento del canto di grilli per tutta la durata della canzone, come aveva gi\u00e0 fatto in \"One in a Million\" di Aaliyah. La base si compone di un basso che si ripete per tutto il brano accompagnando il campionamento di \"I Can't Stand the Rain\".\nNel testo, privo di un significato vero e proprio, Elliott fa riferimento ad alcune canzoni come \"Can We\" delle SWV, altra canzone scritta da lei stessa e prodotta da Timbaland, e \"You don't wanna play with my Yo-Yo\" della rapper Yo-Yo. Il testo cita anche Lauryn Hill. Inoltre cita i termini \"Indo\" e \"Hydro\", che sono due variet\u00e0 di marijuana, e dichiara di essere \"supa dupa fly\", ovvero ancora pi\u00f9 \"cool\" di \"super fly\", termine reso popolare da Curtis Mayfield nel 1972 con l'omonimo album.\nVideo musicale.\nIl videoclip del brano \u00e8 stato diretto da Hype Williams e si distacca dai video hip-hop usciti in quel periodo grazie al suo stile futuristico e all'uso di costumi bizzarri e inusuali. La rapper indossa molti costumi e accessori nel video, tra cui un enorme sacco nero e lucido molto simile a una busta dell'immondizia e occhiali da sole sportivi ad elmetto. Nelle sequenze iniziali l'artista si esibisce su un palco illuminato e bagnato dalla pioggia con dei ballerini vestiti in salopette. La seconda strofa del brano si apre con Elliott e Timbaland che salgono su un Hummer per raggiungere una spiaggia dove la rapper si esibir\u00e0 con dei ballerini vestiti di bianco. Nella terza strofa della canzone la rapper siede su una collina gigantesca in un panorama da cartone animato con una tuta verde chiaro e una parrucca nera e liscia con frangetta. Questo look \u00e8 stato descritto da Elliott come una sorta di \"Linda Blair nera\". Le coreografie eseguite dall'artista e dai danzatori seguono il ritmo sincopato del brano, perci\u00f2 si distaccano dallo stile consueto delle coreografie degli altri video hip-hop del periodo. Vi sono cameo delle 702, di Da Brat, di Lil' Kim, Sean \"Diddy\" Combs, delle Total, di Yo-Yo e Tamara delle SWV.\nRiconoscimenti.\nIl brano fu nominato ai Grammy Awards del 1998 nella categoria \"miglior interpretazione rap solista\", dando a Missy Elliott la sua prima nomination ai Grammy con il singolo di debutto. Il video della canzone ricevette tre nomination agli MTV Video Music Awards del 1997: \"Miglior video rap\", \"Miglior video rivoluzionario\", \"Miglior regia in un video\".\nLa canzone \u00e8 stata inserita in molte classifiche di settore riguardo ai migliori brani degli anni novanta o del genere hip-hop. La webzine Pitchfork ha posizionato il brano al numero 33 nella lista delle 200 migliori tracce degli anni novanta, definendolo \"un momento di sollievo dagli stereotipi, pi\u00f9 sexy di molte conversazioni sul sesso\".\nLa webzine Slant ha inserito la canzone all'interno della sua classifica dei Migliori singoli degli anni novanta alla posizione numero 24 affermando che \"\"The Rain (Supa Dupa Fly)\" \u00e8 a malapena una canzone, con poco pi\u00f9 dell'irreale base del basso che fa da sfondo al campionamento di \"I Can't Stand the Rain\" e alle rime immature e semplici di Missy\". Inoltre, secondo la rivista, il \"minimalismo spettacolare\" del brano si rivel\u00f2 un ottimo antidoto agli eccessi tipici dell'Hip-Hop degli anni novanta.\nNME ha piazzato la canzone al 64\u00ba posto tra le 100 migliori canzoni degli anni novanta, definendola \"uno stupefacente singolo di debutto\".\nIl canale musicale VH1 ha inserito il brano alla 99\u00aa posizione nella lista delle 100 Migliori canzoni degli anni novanta, mentre MTV alla 15\u00aa posizione nella lista dei 100 Migliori video mai girati.\nFormati.\nSono state pubblicate differenti versioni del disco a seconda della nazione e del formato.\nCD Maxi-Single.\nversione per il Regno Unito e per gli Stati Uniti\nversione per la Germania\n12\".\nRemixes per la Germania\n\"lato A\"\n\"lato B\"\nPromo per gli Stati Uniti\n\"lato A\"\n\"lato B\"\nSingolo per gli Stati Uniti\n\"lato A\"\n\"lato B\""}
{"id": "2359239", "revid": "1543377", "url": "https://it.wikipedia.org/wiki?curid=2359239", "title": "Genetica personalizzata", "text": "La genetica personalizzata \u00e8 il termine con cui si delinea una nuova branca della genetica combinata con la medicina, la genomica e la diagnostica molecolare. \nLa genetica personalizzata rappresenta l'applicazione delle conoscenze derivanti dal sequenziamento del genoma umano (Human Genome Project e HapMap Project) alla propria salute e al proprio benessere. Fin dalla fine degli anni novanta l'avvio di ricerche con l'utilizzo delle biobanche ha consentito progressi in biologia molecolare, proteomica, analisi metabolomica, test genetici e medicina molecolare.\nIl genoma di un individuo viene analizzato per la presenza di specifiche variazioni dei singoli nucleotidi (SNP) al fine di ricavare informazioni riguardo alla propria predisposizione a varie patologie genetiche multifattoriali o a tratti fisici, attitudini caratteriali o psicologiche. L'approccio tecnologico per l'analisi genetica varia a seconda dei casi: tramite real-time PCR o genotipizzazione di variazioni di singoli nucleotidi utilizzando metodiche di analisi su larga scala, come il microarray o ancora tramite sequenziamento totale o parziale (vedi 454 Life Sciences, Roche-Nimblegen, Applied Biosystems, Illumina-Solexa) ed \u00e8 seguita da una interpretazione bioinformatica e statistica dei dati ottenuti.\nInoltre, la specifica combinazione di sequenza del DNA di ciascun individuo, lo rende pi\u00f9 o meno suscettibile al trattamento con particolari farmaci (si veda Warfarina): di conseguenza, la genetica personalizzata (o genomica personalizzata) punta a definire le subpopolazioni che meglio reagiscono ad un particolare principio attivo al fine di creare farmaci \"su misura\" per meglio incontrare le diverse esigenze dei pazienti (farmacogenomica).\nQuesto tipo di approccio genetico su larga scala deriva dalla pi\u00f9 classica disciplina della genetica di popolazione.\nUna delle principali conseguenze dell'avvento della genetica personalizzata \u00e8 la medicina personalizzata, dove i singoli individui possono richiedere un'analisi genetica informativa per conoscere le proprie predisposizioni a patologie genetiche multifattoriali, o le proprie attitudini personali (fisiche o caratteriali) o ancora la propria suscettibilit\u00e0 ai farmaci. Questi nuovi approcci sono molto promettenti ma al momento sono ancora dibattuti in quanto ancora poco regolamentati dalla comunit\u00e0 scientifica internazionale."}
{"id": "2359240", "revid": "792364", "url": "https://it.wikipedia.org/wiki?curid=2359240", "title": "Al-Hallaj", "text": "\u00c8 una delle figure maggiormente discusse e controverse nel mondo islamico, e del Sufismo e Sunnismo in particolare. Ancora oggi la sua vita, la sua predicazione e il suo martirio sono fonte di studio, approfondimento e dibattito avendo rappresentato un momento cruciale nella storia della cultura islamica e uno spartiacque nella storia del \"ta\u1e63awwuf\". Conosciuto anche in Occidente grazie agli studi del suo appassionato interprete, Louis Massignon, che lo defin\u00ec il \u00abmartire mistico dell'Islam\u00bb, la sua storia riflette e incarna l'apice del conflitto tra le teorie sufi e il letteralismo dei dottori della legge.\nGiudicato un eretico dai giuristi dell'epoca al-\u1e24all\u0101j fu invece considerato dai mistici una guida di grande elevatezza, ingiustamente martirizzata.\nBiografia.\nNasce verso l'858-9 a \u1e6c\u016br, a nord-est di al-Bay\u1e0d\u0101\u02be, in Iran.&lt;br&gt;\nSi dice che fosse un discendente di Ab\u016b Ayy\u016bb al-An\u1e63\u0101r\u012b, il primo Compagno medinese del profeta Maometto.\nFino all'et\u00e0 di 12 anni impar\u00f2 il Corano a memoria, diventando cos\u00ec un \"\u1e25\u0101fi\u1e93\".\nA 16 anni, dopo aver studiato a W\u0101si\u1e6d, manifest\u00f2 precocemente la volont\u00e0 di seguire i sufi, e inizi\u00f2 il noviziato, a Tustar, sotto la guida di Sahl al-Tustari, per poi passare brevemente alla scuola di \u02bfAmr b. \u02bfUthm\u0101n al-Makk\u012b (m. 909-910).\nMa la sua vocazione non era semplicemente quella d'intraprendere la via dell'ascetismo e di una vita appartata, immersa nella contemplazione. La sua volont\u00e0 era quella di vivere tra la gente, annunciando e predicando l'amore di Dio per le sue creature. Infatti rinuncer\u00e0 alla veste tipica dei sufi e adotter\u00e0 l'abito normale per parlare pi\u00f9 liberamente al suo prossimo. Il suo apostolato era finalizzato prima di tutto a far conoscere Dio a tutti, carisma che gli conferir\u00e0 il nome di \u201cal-\u1e24all\u0101j al-astar\u201d, \u201cil Cardatore delle coscienze\u201d, o \u201cal-\u1e24all\u0101j al-asr\u0101r\u201d, \"Il Cardatore di segreti\".\nBen presto raccolse intorno a s\u00e9 un gran numero di discepoli, di seguaci, devoti a lui e alla sua predicazione. Era un tipo di messaggio nuovo che si staccava dal rigorismo e dal formalismo della Legge religiosa. Viaggi\u00f2 molto, spingendosi fino in Cina e in India, predicando e meditando lungo la strada.\nLa sua fama per\u00f2 non raggiunse solo il popolo, ma anche le autorit\u00e0 politiche, subito ostili alla sua attivit\u00e0. In quel periodo, durante il califfato degli Abbasidi, l'approccio teologico di Stato era quello del Mutazilismo, che mal sopportava una predicazione e un misticismo che si staccava sovente dal nomismo islamico. Sotto molti aspetti il suo parlare fu considerato eretico e blasfemo, sia dai mutaziliti sia dagli sciiti, che lo definirono un impostore e un falsificatore al fine di fomentare le masse contro di lui.\nDurante il suo terzo pellegrinaggio a Mecca, fu seguito da una numerosa schiera di fedeli, e questo forn\u00ec una motivazione al visir Ibn \u02bf\u012as\u0101, per il suo immediato arresto come sovversivo, che lo fece rinchiudere per nove anni in carcere a Baghdad.\nLe ostilit\u00e0 continuarono anche dopo il suo rilascio. Gli oppositori cercarono pi\u00f9 volte, e con ogni mezzo, di ottenerne la sua condanna, per la quale molti e autorevoli giuristi si rifiutarono per\u00f2 di dare il proprio assenso, dato il silenzio della Legge islamica circa l'espressione della propria opinione.\nIn questo soggiorno nella capitale abbaside va collocata la sua ben nota espressione teopatica (\"sha\u1e6d\u1e25\"), pronunciata alla presenza del noto mistico al-Shibl\u012b nella moschea di al-Man\u1e63\u016br, \u00ab\"An\u0101 l-\u1e25aqq\"\u00bb, \u201cSono la Verit\u00e0\u201d, proclamando con ogni evidenza formale di essere Allah.\nInfine, dopo ripetuti processi e grazie a un appiglio giuridico, ma soprattutto per una mutata situazione politica, il partito avverso ebbe la meglio e con una ordinanza del califfo al-Muqtadir, al-\u1e24all\u0101j venne messo a morte il 26 marzo 922 (23 dhu l-Qa'da) con un supplizio particolarmente crudele.\nLa sua figura.\nLa sua figura \u00e8 stata sempre circondata da un alone di santit\u00e0, intesa come particolare vicinanza mistica a Dio. Le sue parole si diceva avessero il cosiddetto \u201csoffio della vita\u201d (dono attribuito anche a Cristo) in quanto erano in grado di 'creare', di trasmettere idee 'creatrici': ecco perch\u00e9 anche coloro che non le capivano restavano incantati e affascinati, perch\u00e9 erano molto pi\u00f9 di semplici parole.&lt;br&gt;\nQuello che sconvolgeva di lui e che allo stesso tempo suscitava il disappunto del sunnismo tradizionale, era il suo amore autentico, assoluto e totalizzante per Dio, la sua volont\u00e0 di unirsi a Lui e alla Sua volont\u00e0, come ricordato nella sua famosa esclamazione \u00ab\"An\u0101 l-\u1e25aqq\"\u00bb (nel senso che l'unico Vivente \u00e8 Dio che si manifesta in ogni Sua creatura), a rischio di apparire come un \u201cincarnazionista\u201d (\"hashwiyya\"), laddove si trattava semmai di \u201cmonismo essenziale\u201d.&lt;br&gt;\nDiceva che 'la ricerca dell'Unico' doveva avvenire 'attraverso l'amore della volont\u00e0 e la via della sofferenza'. Pi\u00f9 volte avrebbe desiderato il martirio, talora profetizzandolo ma dandogli un significato redentore e accostando cos\u00ec la sua figura a quella di Cristo:\nTutto il suo pensiero ruotava intorno al rapporto d'amore tra l'uomo e Dio, a cui egli si rivolgeva con parole dolci e familiari come \u201cl'Amato\u201d, \u201cTu\u201d, \u201cAmico\u201d, mentre la teologia tradizionale non aveva mai parlato della relazione uomo-Dio in questi termini, enfatizzando e incentrandosi maggiormente sulla sua inaccessibilit\u00e0 e la sua potenza, in un rapporto di totale sottomissione.&lt;br&gt;\nFu proprio questa sua genuinit\u00e0 d'amore, libera dai formalismi e dalle ipocrisie delle apparenze, a fornire i principali capi d'accusa contro di lui. In merito al grande pellegrinaggio a Mecca avrebbe detto che \u201cquello che conta \u00e8 girare sette volte intorno alla Ka\u02bfba del proprio cuore\u201d, sottolineando l'importanza delle intenzioni del cuore e degli atti fatti con amore in un rapporto di unione con Dio piuttosto che l'obbedienza sterile, vuota e solo apparente ai dogmi di fede. Pur avendo compiuto egli stesso per ben tre volte il pellegrinaggio, l'accusa legale che lo port\u00f2 al patibolo fu quella di \u201cusurpare il potere supremo di Dio\u201d, perch\u00e9 il suo pellegrinaggio tentava di sostituire il pellegrinaggio canonico a Mecca ordinato da Dio stesso nel Corano, con uno di tipo puramente spirituale.\nIl martirio.\nQuando decisero di condannarlo a morte, ricevette un supplizio particolarmente atroce e crudele.\nAccett\u00f2 la sua condanna, come un ulteriore modo per testimoniare il suo amore per Dio agli altri.\nLa sua morte \u00e8 descritta da \u02bfA\u1e6d\u1e6d\u0101r come un atto eroico. Quando veniva portato in giudizio, un sufi gli chiese: \u201cCos'\u00e8 l'amore?\u201d ed egli rispose: \u201cLo vedrai oggi, domani e dopodomani\u201d. Fu quel giorno appeso a una croce, dopo che sulla testa gli fu beffardamente messa una corona, fu bastonato, gli furono amputati mani e piedi e lasciato l\u00ec tutta la notte, decapitato e bruciato il giorno seguente, dopo che il suo cadavere fu cosparso d'olio. Le sue ceneri furono disperse al vento, il 27 marzo 922, dall'alto di un minareto.\n\u201cQuesto \u00e8 l'amore\u201d disse \u02bfA\u1e6d\u1e6d\u0101r.\nAl-\u1e24all\u0101j e il Cristianesimo.\nMolto della sua storia ci riporta alla figura di Ges\u00f9 Cristo, dal martirio quasi sacrificale profetizzato al tipo di predicazione fervente e carismatica, dalla componente miracolosa all'accostamento fraterno con la gente umile (neanche gli stessi sufi hanno mai accettato l'aspetto 'popolare' del suo operato, rivolto a tutti gli uomini senza alcuna distinzione di elezione) tanto che alcuni musulmani, per il suo forte desiderio di unit\u00e0 con Dio, lo hanno criticato definendolo \u201csegretamente cristiano per aver distorto la rivelazione monoteista in quel senso\u201d.\nAnche la sua frase pi\u00f9 celebre e discussa \u00aban\u0101 al-\u1e25aqq\u00bb richiama alla mente - ma con ben altri significati - le parole evangeliche \u201cIo sono la Via, la Verit\u00e0, e la Vita\u201d , e ancora molte sue \u201cpoesie\u201d di unicit\u00e0 e di fusione mistica con Dio, ricalcano spesso i passi in cui Cristo manifesta e rivela la Sua unione ontologica con il Padre (\u201cSono uscito dal Padre e sono venuto nel mondo; ora lascio di nuovo il mondo e vado al Padre\u201d ; \u201cTutte le cose mie sono tue, e tutte le cose tue sono mie\u201d ; \u201cCome tu, Padre, sei in me ed io in te ,siano anch'essi in noi una cosa sola(...).\u201d\nIl suo supplizio inoltre ricalca nella forma della crocifissione e nella sua particolare violenza il modello di Ges\u00f9.&lt;br&gt;\nIl Cristo di cui segu\u00ec le tracce e a cui si ispirava \u00e8 per\u00f2 quello del Corano e della tradizione islamica. Per i musulmani la somiglianza tra le due figure \u00e8 tanto intensa da portare qualche lettore particolarmente sensibile alla pura esteriorit\u00e0, a considerare al-\u1e24all\u0101j un vero e proprio Cristo dell'Islam."}
{"id": "2359253", "revid": "1429175", "url": "https://it.wikipedia.org/wiki?curid=2359253", "title": "Biomassa", "text": "Con il termine biomassa si indica generalmente un insieme di organismi animali o vegetali presenti in una certa quantit\u00e0 in un dato ambiente come quello acquatico o terrestre.\nIn letteratura il concetto di biomassa viene spesso sviluppato e trattato in modo differente a seconda del contesto in cui \u00e8 inserito. Le biomasse sono particolarmente importanti in due diversi campi: quello ecologico e quello delle energie rinnovabili, dove rappresentano una fonte di energia di origine biotica.\nSviluppo storico del concetto.\nDal punto di vista storico, il concetto di biomassa \u00e8 stato introdotto negli anni venti del XX secolo. All'epoca, lo scienziato Vladimir Ivanovi\u010d Vernadskij (1863\u20131945) cerc\u00f2 di valutare quale fosse la massa di tutti gli esseri viventi. Egli present\u00f2 le sue stime per la prima volta nel 1922 o 1923, quando tenne le sue conferenze di geochimica a Parigi. Un saggio per la conferenza \u00e8 stato pubblicato nel 1924 in francese. Dopo ulteriori considerazioni, Vernadsky ha fatto seguire un libriccino in lingua russa.\nNelle sue riflessioni, Vernadskij non us\u00f2 ancora il concetto di \"biomassa\": esso fu introdotto un anno pi\u00f9 tardi. L'introduzione di tale parola avvenne grazie allo zoologo tedesco Reinhard Demoll (1882\u20131960). Il termine \u00e8 stato ripreso nel 1931 dall'oceanografo Lev Aleksandrovich Zenkevich (1889\u20131970):\nZenkevich e prima di lui Demoll hanno definito biomassa quella massa che tutti gli organismi viventi di una particolare area possiedono insieme. Ecco la prima definizione del concetto di biomassa ecologica, che \u00e8 ancora usato.\nZenkevich influenz\u00f2 la prima pubblicazione scientifica in cui compare per prima volta nel titolo la parola biomassa. Questo studio \u00e8 opera di un russo. Nel 1934 il biologo acquatico Veniamin Grigor'evi\u010d Bogorov (1904\u20131971) pubblica il suo studio \"Seasonal Changes in Biomass of Calanus finmarchicus in the Plymouth Area in 1930\".\nBogorov si occup\u00f2 della biomassa dei copepodi nelle acque di Plymouth. Egli individu\u00f2 la biomassa di una data popolazione, vale a dire gli individui di una specie all'interno di una determinata area, che insieme formano una comunit\u00e0 riproduttiva. Dallo studio di Bogorov si evince che misur\u00f2 la biomassa solo dopo che gli organismi catturati furono asciugati con cloruro di calcio. Misur\u00f2 pertanto il loro peso secco. In tal modo Bogorov ha sviluppato una seconda definizione del concetto ecologico di biomassa, ovvero \"massa a secco di tutti gli individui in una popolazione\" (1934).\nBiomassa come fonte energetica.\nLa Direttiva Europea 2009/28/CE, ripresa da tutta la legislazione ad essa riferente, definisce la biomassa come \"la frazione biodegradabile dei prodotti, rifiuti e residui di origine biologica provenienti dall'agricoltura (comprendente sostanze vegetali e animali), dalla silvicoltura e dalle industrie connesse, comprese la pesca e l'acquacoltura, nonch\u00e9 la parte biodegradabile dei rifiuti industriali e urbani\".\nLe biomasse e i combustibili da esse derivati emettono nell'atmosfera, durante la combustione, una quantit\u00e0 di anidride carbonica pi\u00f9 o meno corrispondente a quella che viene assorbita in precedenza dai vegetali durante il processo di crescita. L'anidride carbonica in atmosfera \u00e8 il principale responsabile dell'effetto serra e quella accumulata nelle biomasse, anche se era gi\u00e0 stata in atmosfera negli anni e nei decenni precedenti, al momento del taglio della biomassa era tutta assorbita in essa e quindi non concorreva pi\u00f9 all'effetto serra. Con la combustione delle biomasse tutta l'anidride carbonica in esse accumulata viene istantaneamente reimmessa in atmosfera e questa immissione \u00e8 particolarmente pronunciata nel caso delle \"biomasse forestali\", ossia nella combustione di alberi, magari d'alto fusto che hanno accumulato anidride carbonica per decine o centinaia d'anni, abbattuti appositamente per essere bruciati. Se tutti gli alberi abbattuti e bruciati verranno sostituiti da altri, essi nel corso dei decenni potranno riassorbire tutta l'anidride carbonica rilasciata nella combustione e ci\u00f2 permette di dire ai fautori dell'uso energetico delle biomasse forestali che il loro impiego ai fini energetici non provoca il rilascio di nuova anidride carbonica.\nDi contro le biomasse presentano i seguenti svantaggi:\nClassificazione.\nLe biomasse possono essere caratterizzate da 3 diversi criteri:\nA seconda della loro origine le biomasse si possono distinguere in:\nInfine, in base alla vitalit\u00e0, si pu\u00f2 distinguere una \"biomassa vivente\", costituita da organismi viventi, da una \"biomassa morta\" costituita da organismi morti.\nResa energetica delle biomasse vegetali.\nLe piante hanno la capacit\u00e0 di trasformare l'energia solare in energia chimica. Questo processo pu\u00f2 avvenire mediante la seguente reazione di fotosintesi:\nL'efficienza energetica globale della formazione di carboidrati \u00e8 rappresentata dal rapporto tra la biomassa ottenuta e l'energia solare disponibile, con quest'ultima che dipende anche dalla quantit\u00e0 di radiazione intercettata e dall'efficienza della fotosintesi. L'efficienza energetica della fotosintesi dipende dal percorso seguito a livello biochimico (si possono distinguere tra piante di tipo C3 e di tipo C4).\nComposizione delle biomasse.\nLa biomassa \u00e8 composta principalmente da organismi vivi o morti, e da una variet\u00e0 di composti diversi. I composti quantitativamente pi\u00f9 importanti dal punto di vista energetico possono essere raggruppati in tre classi:\nBiocarburanti.\nDalla fermentazione dei vegetali ricchi di zuccheri, come canna da zucchero, barbabietole e mais, si pu\u00f2 ricavare l'etanolo o alcool etilico, che pu\u00f2 essere utilizzato come combustibile per i motori endotermici, in sostituzione della benzina.\nDalle biomasse oleaginose (quali ad esempio la colza e la soia) si pu\u00f2 ricavare per spremitura e transesterificazione il cosiddetto biodiesel.\nTramite opportuno procedimento \u00e8 inoltre possibile trasformare le biomasse di qualsiasi natura in BTL (Biomass to liquid), un biodiesel, ottenuto da materiale organico di scarto o prodotto con colture dedicate.\nLo sfruttamento di nessuna di queste fonti pu\u00f2 comunque prescindere da valutazioni sull'EROEI complessivo, ossia sul rapporto tra energia ottenuta ed energia impiegata nella produzione.\nNe esistono diversi: il bioetanolo, il biodiesel, il biometanolo, il biodimetiletere, gli idrocarburi sintetici, il bioidrogeno, gli olii vegetali.\nAlcune conseguenze negative dal punto di vista socio-ambientale, legate alla produzione di biocarburanti, sono le seguenti:\nShort rotation forestry.\nUn tipo particolare di biomassa \u00e8 quella legnosa o erbacea coltivata attraverso colture dalla veloce crescita, come il miscanto e il pioppo, per alimentare centrali elettriche a biomasse.\nFra le sperimentazioni in questo tipo di biomassa una risorsa molto promettente pare essere il miscanto. \nIn Italia le sperimentazioni sul miscanto vengono condotte dall'ENEA in Sicilia.\nBiogas.\nOltre ai vegetali coltivati, anche i rifiuti vegetali e liquami di origine animale possono essere sottoposti a digestione o fermentazione anaerobica (cio\u00e8 in assenza di ossigeno). La biomassa viene chiusa in un \"digestore\" (ad esempio realizzato con la tecnologia UASB) nel quale si sviluppano microrganismi che con la fermentazione dei rifiuti formano il cosiddetto biogas.\nDopo il trattamento depurativo, questo pu\u00f2 essere usato come carburante, combustibile per il riscaldamento o il raffreddamento e per la produzione di energia elettrica.\nAnche dai rifiuti raccolti nelle citt\u00e0 si pu\u00f2 ricavare energia.\nBiomassa secca e legna ecologica.\nAcquisisce sempre pi\u00f9 importanza e ogni anno cresce la produzione di legna ecologica e biomassa secca ottenute dallo sfruttamento razionale delle foreste. La biomassa secca e la legna ecologica per dirsi tali devono avere queste caratteristiche:\nUtilizzo delle biomasse come fonte energetica.\nDall'inizio del secolo l'utilizzo delle biomasse come combustibile per i riscaldamenti ha avuto un notevole incremento in Europa e in Cina, principalmente grazie al pellet. Nel 2010 in Europa si stima che siano state consumate 10 milioni di tonnellate di pellet che nel 2020 queste raddoppieranno diventando pi\u00f9 di 23. In Cina nello stesso arco di tempo si passer\u00e0 da 1 milione di tonnellate a 10 milioni. Complessivamente a livello mondiale si passera da 15 milioni di tonnellate nel 2010 a 45 milioni di tonnellate nel 2020. In Italia il consumo \u00e8 passato da un utilizzo inferiore alle 100.000 tonnellate nel 1999 a pi\u00f9 di 3.000.000 di tonnellate nel 2015."}
{"id": "2359257", "revid": "125716629", "url": "https://it.wikipedia.org/wiki?curid=2359257", "title": "Procedura di Puestow", "text": "La procedura di Puestow conosciuta anche come procedura di Puestow-Gillesby o pancreatodigiunostomia longitudinale \u00e8 una tecnica chirurgica utilizzata per il trattamento della pancreatite cronica\nIndicazioni.\nUtilizzata in alternativa alla sfinteroplastica per trattare i sintomi dolorosi e il recupero pancreatico nella pancreatite cronica, il successo dell'operazione \u00e8 sul 70-97%\nIntervento.\nSi procede a creazione artificiale di un passaggio fra il pancreas e il digiuno\nVarianti.\nLa variante ideata da Chromblehome permette il recupero della milza nei bambini"}
{"id": "2359258", "revid": "767487", "url": "https://it.wikipedia.org/wiki?curid=2359258", "title": "Sa\u1e43ghamitta", "text": "Era figlia dell'imperatore A\u015boka e Devi dell'Impero Maurya, che dopo la conquista di gran parte del subcontinente indiano abbracci\u00f2 l'insegnamento del Buddha.\nDopo la missione compiuta da suo fratello, il monaco Mahinda, presso la corte del re singalese Dev\u0101na\u1e41piya Tissa, che caus\u00f2 l'adozione del Buddhismo come religione della corte e quindi del paese, Anul\u0101, moglie di Mah\u0101n\u0101ga, fratello del re, fece richiesta di poter entrare nella comunit\u00e0 monastica insieme a diverse altre donne. Su suggerimento di Mahinda allora Dev\u0101na\u1e41piya Tissa invi\u00f2 un'ambasciata all'imperatore A\u015boka perch\u00e9 inviasse nello Sri Lanka anche la monaca Sa\u1e43ghamitta, sorella di Mahinda, insieme ad un germoglio dell'albero della Bodhi da piantare nell'isola. Fu cos\u00ec che l'ordine delle monache, il \"bhikkhuni sangha\", fu avviato nello Sri Lanka.\nIl germoglio dell'albero della Bodhi fu piantato nel monastero Mah\u0101meghavana di Anur\u0101dhapura, dove \u00abancora oggi fiorisce come uno degli oggetti di venerazione e di devozione pi\u00f9 sacri per milioni di buddhisti\u00bb.\nA lei si devono anche importanti opere per l'assistenza e il benessere delle donne in Sri Lanka.\nSecondo le cronache srilanchesi Sa\u1e43ghamitta mor\u00ec a 79 anni nel nono anno di regno del re U\u1e6d\u1e6diya di Anuradhapura dello Sri Lanka."}
{"id": "2359262", "revid": "299089", "url": "https://it.wikipedia.org/wiki?curid=2359262", "title": "Sanghamitta", "text": ""}
{"id": "2359264", "revid": "1543377", "url": "https://it.wikipedia.org/wiki?curid=2359264", "title": "Monache terziare francescane", "text": "Le monache terziare francescane o monache del Terzo ordine regolare di San Francesco sono religiose claustrali cattoliche.\nIl Terzo ordine francescano nasce nel 1211 raccogliendo tutti i laici che, pur rimanendo nel mondo, volevano seguire la spiritualit\u00e0 di san Francesco d'Assisi senza divenire frati (Primo ordine) o monache (Secondo ordine o clarisse). San Francesco decise, perci\u00f2, di dare una regola anche ai \"penitenti\": \"Prima lettera ai fedeli penitenti\" (1215), la \"Seconda lettera ai fedeli penitenti\" (1221) e il \"Memoriale propositi\" (1221).\nNel 1289 il papa Niccol\u00f2 IV, francescano, conferisce una forma giuridica alla Regola del 1221, approvando esplicitamente il movimento francescano della penitenza. I penitenti francescani che rimangono nelle loro case diventano, col tempo, il Terzo ordine secolare (TOS), che nel 1978 assumer\u00e0 il nome di Ordine francescano secolare (OFS).\nCol tempo molti terziari cominciano a condurre vita comune, dedicandosi sia ad attivit\u00e0 apostoliche o assistenziali, che ad una vita eremitico-contemplativa. Agli inizi questo fenomeno non \u00e8 facilmente distinguibile dal semplice TOS, ma col tempo molti terziari cominciano a dar vita a comunit\u00e0 permanenti dette \"regolari\". \nNel 1295, papa Bonifacio VIII, con la bolla \"Cupientes cultum\", permette ai terziari regolari, di avere propri luoghi di culto, riconoscendo di fatto un'autonomia di queste comunit\u00e0 rispetto a quelle dei frati. Nel 1447 papa Niccol\u00f2 V, con la bolla \"Pastoralis officii\", approva la federazione delle fraternit\u00e0 terziarie maschili d'Italia, sottoponendole ad un unico ministro.\nNel corso dei secoli sono nate numerose congregazioni, soprattutto femminili, che hanno fatto della regola del Terz'ordine la propria Carta di vita (es. suore terziarie francescane elisabettine, suore francescane della penitenza e della carit\u00e0 cristiana). Del resto, per secoli la vocazione \"terziaria\" era l'unica alternativa a quella claustrale per le donne che volevano condurre una vita religiosa. \nAccanto alle comunit\u00e0 terziarie femminili \"apostoliche\" o \"mendicanti\" sono nate anche comunit\u00e0 di terziarie o penitenti contemplative. Queste hanno avuto un espresso riconoscimento nella regola TOR del 1982: \"I fratelli e le sorelle, che il Signore ha chiamato alla vita contemplativa, con gioia sempre nuova testimonino ogni giorno la propria consacrazione a Dio e celebrino l'amore che il Padre ha per il mondo, lui che ci ha creati e redenti, e ci salver\u00e0 per la sua misericordia\". (Regola TOR 9) .\nLe monache TOR hanno 26 monasteri divisi in quattro federazioni:"}
{"id": "2359280", "revid": "834", "url": "https://it.wikipedia.org/wiki?curid=2359280", "title": "Oya", "text": ""}
{"id": "2359282", "revid": "131358", "url": "https://it.wikipedia.org/wiki?curid=2359282", "title": "Carlo Payer I", "text": ""}
{"id": "2359287", "revid": "92723", "url": "https://it.wikipedia.org/wiki?curid=2359287", "title": "Chiesa-oratorio di Santo Stefano al Colle", "text": "La chiesa-oratorio di Santo Stefano al Colle \u00e8 un edificio religioso tardomedievale sorto su un insediamento romano a Pedrinate, nel comune di Chiasso.\nStoria.\nPur essendo citato solo a partire dal 1545, l'oratorio fu costruito quasi con certezza prima del 1000. L'edificio, tuttavia, sub\u00ec pesanti rimaneggiamenti nel corso dei secoli: l'abside \u00e8 romanica, mentre il portico \u00e8 del XVIII secolo, periodo al quale risale anche il campanile. Nel XX secolo fu restaurata due volte: la prima nel 1956, la seconda - durante la quale furono anche condotte ricerche archeologiche nel sito - fra il 1986 e il 1988. Negli interni spiccano un affresco quattrocentesco, decorazioni cinquecentesche e un sottotetto in cotto dello stesso periodo nella navata.\nDescrizione.\nEsterni.\nLa pianta dell'edificio \u00e8 rettangolare. La facciata \u00e8 a capanna.\nInterni.\nLa navata, coperta a capriate e dotata di sottotetto, ospita due affreschi quattrocenteschi (\"Madonna in trono\" e \"Santa Marta con la Confraternita della Buona Morte\") e tre dipinti su tela ovali che raffigurano \"Cristo deposto\" (XVII secolo), \"San Giovanni Battista\" (primo Settecento), \"San Domenico di Guzm\u00e1n\" e \"Immacolata Concezione\" (entrambi databili intorno al 1740).\nL'altare ottocentesco, in marmo, ospita una pala d'altare tardosecentesca che rappresenta \"La Madonna del Rosario con i santi Domenico di Guzm\u00e1n, Rosa da Lima e la corona dei Misteri\", ai cui fianchi si trovano due figure di santi affrescate, \"San Lorenzo\" e \"Santo Stefano\" (anch'esse della fine del XVII secolo). Nel coro, che lo ospita, una balaustra lapidea cinquecentesca.\nDa segnalare infine quattro opere custodite dalla sagrestia: un lavabo marmoreo in tardo stile barocco, le statue di \"San Lorenzo\" e \"Santo Stefano\", opere entrambe realizzate nel 1875 da Pietro Bernasconi e un ex voto del 1771, commissionato da un cacciatore forse a Francesco Antonio Silva."}
{"id": "2359290", "revid": "36426", "url": "https://it.wikipedia.org/wiki?curid=2359290", "title": "Colangiografia transepatica percutanea", "text": "La colangiografia transepatica percutanea (PTC) \u00e8 una tecnica radiografica che permette di visualizzare l'anatomia del tratto biliare.\nIndicazioni.\nLa tecnica diagnostica \u00e8 indicata per comprendere la natura di ostruzioni biliari e degli itteri quando risulta elevata la bilirubina.\nProcedura.\nIn seguito ad anestesia generale e intubazione (si pu\u00f2 intervenire anche in anestesia parziale), si utilizza per la puntura un ago-cannula o un ago del tipo di Chiba la cui introduzione ha portato minori complicanze.\nSi punge a livello del nono spazio intercostale alla ricerca di un canalicolo biliare che, se punto, riconosceremo per la fuoriuscita di bile dall'ago. A questo punto si procede con l'iniezione del mezzo di contrasto e con l'acquisizione dell'immagine radiologica.\nQuesta tecnica \u00e8 utilizzata solo se non si pu\u00f2 procedere con la colangiopancreatografia retrograda.\nStoria.\nVenne sperimentata per la prima volta nel 26 giugno 1935 nell'ospedale dei Lassenan, nel Vietnam, ripresa poi dopo il 1952.\nComplicanze.\nFra le complicanze riscontrate:"}
{"id": "2359294", "revid": "767487", "url": "https://it.wikipedia.org/wiki?curid=2359294", "title": "Od\u00f9duw\u00e0", "text": "Oduduwa, chiamato anche \"Oddua\" e \"Odudua\" \u00e8 una delle divinit\u00e0 della religione Yoruba. Viene considerato il primo re del regno Yoruba cui si attribuisce l'unificazione di tutti i regni locali in un unico grande regno. Secondo la santeria la sua figura \u00e8 sincretizzata con Ges\u00f9 Cristo.\nOrigini.\nSecondo la tradizione Yoruba, Oduduwa la sua origine \u00e8 egiziana o nubiana, ed emigr\u00f2 da quelle terre nel periodo della invasione e della colonizzazione greca in Egitto.\nUno dei meriti attribuiti a Oduduwa \u00e8 quello di aver fondato le norme e le leggi del regno di Ife, secondo la cui tradizione orale Oduduwa sarebbe il figlio del dio supremo Olodumare o Olorun, e discese dal cielo per creare la terra.\nCaratteristiche.\n\u00c8 il signore della solitudine, dei misteri e dei segreti della morte, e corrisponde alla figura dell'antenato deificato. Il suo regno attuale sono le tenebre della notte e risulta di difficile identificazione perch\u00e9 \u00e8 privo di forma, essendo un corpo spirituale che emana solo una fioca luce forforescente.\nNella santeria la sua figura \u00e8 sincretizzata con Sant'Emanuele, il Nome di Ges\u00f9, il Santissimo Sacramento e Sant'Anna. Come alcuni altri orisha, possiede sia le caratteristiche maschili, sia quelle femminili.\nII suoi colori sono il bianco, il rosso ed il nero e il suo giorno \u00e8 il gioved\u00ec. Si dice che nella sua versione femminile l'orisha sia la moglie di Obatala."}
{"id": "2359297", "revid": "377816", "url": "https://it.wikipedia.org/wiki?curid=2359297", "title": "Harold A. Innis", "text": ""}
{"id": "2359298", "revid": "228587", "url": "https://it.wikipedia.org/wiki?curid=2359298", "title": "Obatala", "text": "Nella mitologia yoruba Obatala \u00e8 il padre benevolo degli orisha e dell'umanit\u00e0, l'unico che ha assistito alla creazione e a cui Oloddumare diede l'incarico di creare gli uomini stanco del lavoro svolto per la creazione dell'universo, anche perch\u00e9 il suo potere \u00e8 troppo grande e li potrebbe distruggere. \nCaratteristiche e forme.\nObatala fu il primo a scendere sulla terra e cre\u00f2 le terre emerse. Dove cadde sorge la citt\u00e0 di Ife Ife a lui consacrata. \u00c8 un guerriero per\u00f2 comprensivo e pacifico. Veste di bianco perch\u00e9 il bianco comprende tutti i colori della luce e quindi tutte le divinit\u00e0. Ha sia sembianze maschili sia femminili. \u00c8 il padre della giustizia e delle menti, il re dall'abito immacolato. In Brasile \u00e8 chiamato \"Oxala Dolokum\". Oshala \u00e8 il suo cammino pi\u00f9 anziano. Nella reinterpretazione cubana si sincretizza con Nostra Signora della Misericordia anche perch\u00e9 gli abiti di questa confraternita sono bianchi, e diviene signora del fulmine, con San Giuseppe e con il Cuore di Ges\u00f9. Si festeggia il 24 settembre o il 25 dicembre. \nObatala ha il compito di intermediazione fra le divinit\u00e0 e svolge anche l'attivit\u00e0 di messaggera degli d\u00e8i. \u00c8 da notare che nella Santeria, quando un individuo viene iniziato al culto di un santo, avviene un fenomeno simile alla possessione, ma nel caso di Obatala, l'iniziato diventa capace di ricevere qualunque divinit\u00e0; inoltre Obatala viene invocata per calmare un'azione malefica di un'altra divinit\u00e0; infine Obatala \u00e8 dotata di grandi poteri terapeutici, difatti secondo la tradizione i malati si recano dal prete lucumi, il quale effettua una particolare preparazione per massaggiare il malato e per recitare una preghiera propiziatoria particolare.\nSuo attributo \u00e8 una coda di cavallo ricoperta di conchiglie da cipria. I suoi numeri sono l'8 e i suoi multipli compreso il 38. Il suo giorno \u00e8 la domenica. Si dice che Obatala Iroko e la Vergine Maria abitino nella ceiba, un albero sacro per la santeria.\nLeggende.\nSecondo la leggenda Obatala \u00e8 la divinit\u00e0 prediletta da Olofin e quando, anticamente la terra era abitata solo da orisha, venne un periodo di siccit\u00e0 talmente critico da mettere a repentaglio la loro vita, fu proprio Obatala a prendere l'iniziativa per recarsi alla dimora di Olofin per chiedere un aiuto.\nMa ormai Olofin era gi\u00e0 stanco e gravemente malato, gli orisha decisero di chiedere al vecchio e morente Padre del cielo e della terra, di abdicare e cedere a loro i suoi poteri. Cos\u00ec avvenne e proprio Obatala, la sua prediletta, ricevette il dono di essere la signora di tutti gli orisha.\nUn'altra leggenda chiarisce come mai, quando Obatala si impossessa del seguace, avvenga lo strano fenomeno di forte sensazione di freddo e di tremori al fedele. Accadde infatti, molto tempo fa, un incontro fortuito fra Ogun furioso per una trappola tesa a lui da Yemaja e Obatala, che incidentalmente svolse, suo malgrado, il ruolo di parafulmine e venne picchiata da Ogun. Per evitare il peggio, Obatala scapp\u00f2 rapidamente e si gett\u00f2 dentro un fiume gelido e quando ne usc\u00ec fuori tremava come una foglia ed era livida."}
{"id": "2359300", "revid": "486946", "url": "https://it.wikipedia.org/wiki?curid=2359300", "title": "The Masters Tournament", "text": ""}
{"id": "2359427", "revid": "121735926", "url": "https://it.wikipedia.org/wiki?curid=2359427", "title": "Edgar Hilsenrath", "text": "Le sue opere principali sono: \"Nacht\" (Notte), \"Der Nazi &amp; der Friseur\" (Il nazista e il barbiere) e \"Das M\u00e4rchen vom letzten Gedanken\" (La storia dell'ultimo pensiero). Hilsenrath ha ricevuto molti premi per i suoi lavori.\nPer il suo racconto \"Das M\u00e4rchen vom letzten Gedanken\", sul genocidio armeno, ha ricevuto il premio di stato in letteratura della repubblica armena, dal presidente dell'Armenia.\nBiografia.\nHilsenrath nacque nel 1926 a Lipsia. Nel 1938 sua madre scapp\u00f2 con il figlio a Siret, in Romania, per sfuggire alla persecuzione degli ebrei. \nQuando per\u00f2 doveva iscriversi alla scuola superiore, lui e sua madre furono internati nel ghetto di Cern\u0103u\u021bi.\nCominci\u00f2 a scrivere sull'olocausto dopo la sua liberazione, quando si trasfer\u00ec a Parigi. Hilsenrath ha vissuto anche in Palestina, Israele e New York.\nSecondo Dagmar Lorenz del \"Simon Wiesenthal Center\", \"Hilsenrath chiama le cose con il loro proprio nome, e dipinge la vita principalmente come fisicit\u00e0, dei cui dettagli il lettore viene costantemente informato: nascita, educazione, nutrizione, sessualit\u00e0, ed escrezione, accompagnate da sentimenti di piacere e di dolore. La retorica dei politici e la teoria politica sono mostrate nel loro essere gli schemi di esseri alla fine dipendenti da questi processi corporei e soggetti a desideri fisici. La vera impostazione di Hilsenrath \u00e8 una protesta contro la mancanza di rispetto verso il corpo mortale, contro la tirannia della mente sulla materia.\"\nOpere.\nIl primo romanzo \"Nacht\" \u00e8 stato tradotto in Italia dalla casa editrice Voland con il titolo \"Notte\". Descrive la vita e la sopravvivenza in un ghetto ebreo di Prokov in Ucraina, il cui protagonista \u00e8 un antieroe cinico e spietato, disposto a tutto pur di sopravvivere. Nella grottesca storia \"Der Nazi &amp; der Friseur\", pubblicata nel 1971 in USA, un pluriomicida delle S.S., che in seguito assume identit\u00e0 ebrea e fugge in Israele, descrive le crudelt\u00e0 da lui commesse."}
{"id": "2359428", "revid": "23794185", "url": "https://it.wikipedia.org/wiki?curid=2359428", "title": "Metro-Goldwyn-Mayer Studios", "text": ""}
{"id": "2359429", "revid": "1543377", "url": "https://it.wikipedia.org/wiki?curid=2359429", "title": "Nana Buruku", "text": "Nana Buruku ( o Nan\u00e1 Buluk\u00fa) \u00e8 un dio dei fon, popolo del Benin, spesso considerato spirito dell'oltretomba. Nella religione brasiliana Candombl\u00e9 \u00e8 invece considerata una dea benevolente (e androgina), figlia della dea marina Iemanj\u00e0, e protegge le acque ferme."}
{"id": "2359453", "revid": "25756872", "url": "https://it.wikipedia.org/wiki?curid=2359453", "title": "Free to View", "text": ""}
{"id": "2359461", "revid": "580197", "url": "https://it.wikipedia.org/wiki?curid=2359461", "title": "Free to air", "text": "Il free to air (termine mutuato dall'inglese), in sigla FTA, \u00e8 la trasmissione non criptata di contenuti televisivi e/o radiofonici agli utenti. Il \"free to air\" si differenzia quindi dal \"free to view\" nel quale la trasmissione \u00e8 criptata, e dalla pay TV nella quale la trasmissione \u00e8 a pagamento e criptata.\nUtilizzo.\nIl \"free to air\" viene utilizzato dalla televisione pubblica (di norma finanziata dallo stato e spesso anche dalla pubblicit\u00e0) e dalla televisione privata finanziata esclusivamente dalla pubblicit\u00e0. In Italia \u00e8 finanziata anche dai contribuenti, che pagano all'erario un canone annuale che ha natura giuridica di imposta. Il termine \"free\" \u00e8 pertanto relativo perch\u00e9 secondo le leggi vigenti in Italia non pagando l'imposta annuale allo Stato per la visione della tv non \u00e8 possibile usufruire dei canali cosiddetti \"gratuiti\". \nFree to air \u00e8 spesso utilizzato per indicare le caratteristiche di un ricevitore tv (detto anche decoder). Un ricevitore free to air pu\u00f2 avere anche la predisposizione per l'inserimento di smart card per la visione di programmi criptati.\nIn Italia il ricevitore digitale terrestre (decoder) utilizza il vecchio sistema delle frequenze percepibili on-air con normale antenna centralizzata. Al contrario di altre piattaforme che utilizzano decoder che percepiscono solo le frequenze percepibili attraverso una parabola satellitare."}
{"id": "2359463", "revid": "298055", "url": "https://it.wikipedia.org/wiki?curid=2359463", "title": "Anna Boschi", "text": ""}
{"id": "2359464", "revid": "93119856", "url": "https://it.wikipedia.org/wiki?curid=2359464", "title": "Free to view", "text": "Il free to view (sigla FTV; letteralmente in inglese \"visibile gratis\") \u00e8 la trasmissione gratuita e criptata di contenuti televisivi e/o radiofonici agli utenti.\nIl \"free to view\" si differenzia quindi dal \"free to air\" (nel quale la trasmissione \u00e8 gratuita ma non criptata) e dalla pay TV (nella quale la trasmissione \u00e8 criptata ma a pagamento).\nUtilizzo del termine.\nCon il \"free to view\" i contenuti televisivi e/o radio vengono criptati con un sistema di accesso condizionato. L'utente per poterne fruire deve quindi dotarsi di apparecchi (televisore, set-top box, videoregistratore, ecc.) in grado di decriptare il sistema di accesso condizionato e, normalmente ma non sempre, anche di una smart card che ne autorizza l'accesso.\nIl \"free to view\" viene utilizzato dalle emittenti televisive satellitari per permettere la fruizione dei programmi televisivi solo alla nazione. Spesso infatti le emittenti televisive satellitari acquistano i diritti di trasmissione dei programmi televisivi solo per la nazione mentre il segnale satellitare, di norma, \u00e8 invece ricevibile anche all'estero. In Italia il \"free to view\" \u00e8 utilizzato per la piattaforma televisiva satellitare gratuita Tiv\u00f9sat, e in misura minore anche da Sky dove alcuni canali possono essere visibili anche solo con decoder e smart-card coi diritti d'abbonamento pay-tv scaduti."}
{"id": "2359467", "revid": "307923", "url": "https://it.wikipedia.org/wiki?curid=2359467", "title": "Supporto epatico artificiale extracorporeo", "text": "Le tecniche di supporto epatico artificiale extracorporeo (ELAD) sono quelle misure che permettono la sopravvivenza del fegato quando si trova fuori dal corpo, si hanno pochi dati al riguardo e il tutto viaggia ancora su binari sperimentali.\nLe tecniche sperimentate sono:"}
{"id": "2359469", "revid": "599013", "url": "https://it.wikipedia.org/wiki?curid=2359469", "title": "Suore domenicane di Santa Caterina da Siena (Albi)", "text": "Le Suore Domenicane di Santa Caterina da Siena sono un istituto religioso femminile di diritto pontificio: le suore di questa congregazione pospongono al loro nome la sigla O.P.\nStoria.\nLa congregazione sorse all'epoca della restaurazione dell'Ordine dei Frati Predicatori in Francia a opera di Jean-Baptiste Henri Lacordaire: venne fondata nel 1852 ad Albi da G\u00e9rine Fabre (1811-1887).\nSu suggerimento dell'imperatrice Eugenia, a met\u00e0 dell'Ottocento Napoleone III Bonaparte chiam\u00f2 le suore in Italia, dove possedeva vaste propriet\u00e0, e le religiose aprirono una filiale a Civitanova Marche.\nLe suore Domenicane di Santa Caterina da Siena ricevettero il pontificio decreto di lode il 24 novembre 1901; le loro costituzioni vennero approvate definitivamente dalla Santa Sede il 4 luglio 1933.\nAttivit\u00e0 e diffusione.\nLe suore si dedicano all'istruzione, all'assistenza sanitaria, alla catechesi al sostegno e alla direzione di case\u00a0\u2014\u00a0famiglia per anziani e famiglie in difficolt\u00e0.\nLa congregazione \u00e8 oggi presente in Europa (Francia, Italia, Regno Unito, Slovenia, Spagna), in Asia (Afghanistan, Pakistan), in Africa (Nigeria, Uganda) e nelle Americhe (Argentina, Brasile, Guadalupa, Per\u00f9, Uruguay); la sede generalizia \u00e8 a Roma.\nAl 31 dicembre 2008 l'istituto contava 529 religiose in 69 case."}
{"id": "2359470", "revid": "1543377", "url": "https://it.wikipedia.org/wiki?curid=2359470", "title": "Economic Operator Registration and Identification", "text": "L'Economic Operator Registration and Identification (acronimo EORI), traducibile in \"Registrazione e identificazione dell'operatore economico\", \u00e8 un codice univoco, assegnato a livello della Comunit\u00e0 economica europea, da utilizzare nei rapporti con le autorit\u00e0 doganali europee. Questo sistema, introdotto nell'ambito delle nuove procedure informatizzate, \u00e8 previsto entrare definitivamente a regime con il 1\u00ba luglio 2009.\nCodice EORI e operazioni di import-export.\nLa Commissione europea ha introdotto, con il Regolamento (CE) n. 312/2009, che modifica le disposizioni di applicazione del codice doganale comunitario (reg. (CEE) n. 2454/93), il numero di registrazione e identificazione degli operatori economici (numero EORI), che dovr\u00e0 essere assegnato dagli Stati membri a ciascun operatore economico ed eventualmente ad altre persone.\nPer quanto riguarda l'Italia \u00e8 stata presa la decisione di assegnare come numero \"EORI\" lo stesso della Partita IVA preceduto dalla sigla \"IT\" ove possibile o, in alternativa, il numero di Codice fiscale. La decisione \u00e8 stata accompagnata dall'apertura di una banca dati automatica con i dati dei soggetti autorizzati che hanno effettuato operazioni con l'estero negli ultimi due anni e la relativa assegnazione del codice EORI. I soggetti italiani che effettueranno operazioni rilevanti ai fini doganali dopo il 30 giugno 2009 saranno automaticamente registrati nella base dati EORI all'atto dell'effettuazione della prima operazione doganale.\nQuesto numero servir\u00e0 di riferimento comune nei rapporti tra l'operatore economico e l'autorit\u00e0 doganale in tutta la Comunit\u00e0 e per lo scambio di informazioni tra autorit\u00e0 doganali diverse e tra queste ultime e le altre autorit\u00e0."}
{"id": "2359475", "revid": "28592", "url": "https://it.wikipedia.org/wiki?curid=2359475", "title": "Nikolskoye", "text": ""}
{"id": "2359480", "revid": "1442080", "url": "https://it.wikipedia.org/wiki?curid=2359480", "title": "Heinz Goll", "text": " "}
{"id": "2359483", "revid": "287204", "url": "https://it.wikipedia.org/wiki?curid=2359483", "title": "Giuseppe Maria Sciacca", "text": "Allievo e assistente a Palermo di Antonio Renda, Sciacca volse il suo interesse verso la filosofia kantiana, tema a cui dedic\u00f2 un primo lavoro nel 1945, \"La funzione della libert\u00e0 nella formazione del sistema kantiano\" a cui fece seguito, nel 1963, il saggio \"L'idea della libert\u00e0. Fondamento della coscienza etico-politica\", che riproduceva, in appendice, la memoria del 1945.\nProfessore Emerito di Storia della filosofia presso la Facolt\u00e0 di Lettere dell'Universit\u00e0 di Palermo, \u00e8 stato presidente della Societ\u00e0 filosofica italiana\nAutore di numerosi saggi, il filosofo si \u00e8 espresso attraverso una ricca bibliografia. "}
{"id": "2359490", "revid": "23794989", "url": "https://it.wikipedia.org/wiki?curid=2359490", "title": "Torna El Grinta", "text": ""}
{"id": "2359492", "revid": "1543377", "url": "https://it.wikipedia.org/wiki?curid=2359492", "title": "WCDMA05", "text": "WCDMA05 \u00e8 una \"District Management Area\" della municipalit\u00e0 distrettuale di Central Karoo\nIl suo territorio si estende su una superficie di ; la sua popolazione, in base al censimento del 2001, \u00e8 di 6.851 abitanti.\nQuesto DMA \u00e8 costituito da due aree non contigue.\nArea 1.\nL'area pi\u00f9 vasta \u00e8 situata a est della municipalit\u00e0 distrettuale Central Karoo.\nArea 2.\nQuesta area si trova all'interno della municipalit\u00e0 locale di Beaufort West ed \u00e8 il Karoo National Park."}
{"id": "2359494", "revid": "23795063", "url": "https://it.wikipedia.org/wiki?curid=2359494", "title": "Italia Nord-Orientale", "text": ""}
{"id": "2359495", "revid": "183483", "url": "https://it.wikipedia.org/wiki?curid=2359495", "title": "Beta Centauri", "text": ""}
{"id": "2359497", "revid": "287204", "url": "https://it.wikipedia.org/wiki?curid=2359497", "title": "Nikol'skij", "text": " \u00e8 un cognome russo di numerosi personaggi, inoltre \u00e8 un toponimo piuttosto diffuso."}
{"id": "2359504", "revid": "1904508", "url": "https://it.wikipedia.org/wiki?curid=2359504", "title": "Filippo di W\u00fcrttemberg", "text": "Biografia.\nSuo padre era il duca Alessandro di W\u00fcrttemberg, figlio del duca Alessandro di W\u00fcrttemberg e della duchessa Antonietta di Sassonia-Coburgo-Saalfeld; sua madre era la principessa Maria d'Orl\u00e9ans, figlia del re dei francesi Luigi Filippo d'Orl\u00e9ans e della regina Maria Amalia.\nVenne allevato dai nonni materni, dal momento che la madre mor\u00ec quando aveva appena 6 mesi. Nel 1848 la famiglia reale fugg\u00ec da Parigi a causa della rivoluzione. Il ragazzo torn\u00f2 da suo padre e visse con lui nel Palazzo Fantaisie a Bayreuth.\nMatrimonio.\nDopo avere chiesto, invano, la mano della duchessa Sofia Carlotta di Baviera, sorella minore dell'imperatrice d'Austria Elisabetta e della regina delle Due Sicilie Maria Sofia, Filippo spos\u00f2, il 18 gennaio 1865, nella citt\u00e0 di Vienna, l'arciduchessa Maria Teresa d'Asburgo-Teschen, figlia dell'arciduca Alberto d'Asburgo-Teschen e della principessa Ildegarda di Baviera.\nEbbero cinque figli:\nFilippo di W\u00fcrttemberg apparteneva al quinto ramo (chiamato linea ducale), della casa di W\u00fcrttemberg, che discende dal settimo figlio di Federico Eugenio di W\u00fcrttemberg. Con l'estinzione del ramo primogenito nel 1921, la linea \u00e8 diventata la dinastia nuova del ramo ducale della Casa di W\u00fcrttemberg.\nFilippo di W\u00fcrttemberg \u00e8 l'antenato diretto dell'attuale pretendente al trono di W\u00fcrttemberg, Carlo Maria di W\u00fcrttemberg."}
{"id": "2359506", "revid": "1305772", "url": "https://it.wikipedia.org/wiki?curid=2359506", "title": "Terremoto del Piemonte meridionale del 2000", "text": "Il terremoto del 21 agosto 2000 fu un evento sismico di forte intensit\u00e0 che colp\u00ec il Piemonte meridionale, in particolar modo le provincie di Asti e Alessandria. Due scosse nel giro di pochi istanti (4,6 e 4,8 Richter - VII Mercalli, ad un intervallo di una ventina di secondi circa l'una dall'altra, tra le 19:14 e le 19:15) seminarono il terrore tra la popolazione. L'epicentro si verific\u00f2 nella zona tra Nizza Monferrato, Canelli e Acqui Terme, precisamente nei comuni di Bergamasco (AL), Cortiglione, Incisa Scapaccino e Castelnuovo Belbo (AT). Fu percepito chiaramente in tutto il Nord-Ovest, Lombardia e in parte anche fino all'Appennino Tosco-Emiliano; avvertito lievemente nella Francia sud-orientale.\nLa scossa principale era stata preceduta da 9 scosse per cos\u00ec dire \"premonitrici\", ma non superiori al terzo grado della scala Richter, ed \u00e8 stata seguita da oltre cento scosse di assestamento o repliche fino al mese di ottobre, la pi\u00f9 forte di magnitudo 3,7.\nEffetti.\nMigliaia furono le segnalazioni alla protezione civile di danni in abitazioni, edifici pubblici o chiese (alcune di queste rimaste inagibili per alcuni mesi) e diverse le evacuazioni, soprattutto nelle zone della provincia di Asti. Numerose abitazioni o edifici pubblici dichiarati parzialmente o totalmente inagibili. Diversi calcinacci e comignoli caduti per le strade (ad Asti fu travolta e distrutta una macchina da un grosso calcinaccio, fortunatamente vuota), e alcune persone ricoverate all'ospedale a causa di crisi di panico o malori dovuti allo spavento per la scossa. Il sisma fortunatamente non provoc\u00f2 crolli totali e non ci furono feriti gravi o vittime. I danni pi\u00f9 rilevanti sono stati riportati ad una torre medioevale in Liguria, tra Andora e Borghetto Santo Spirito, e ad una casa rurale disabitata crollata parzialmente nell'Astigiano. \u00c8 crollato il tetto e parte della torre del Palazzo dei Marchesi Moscheni a Bergamasco e, nello stesso paese, si sono avuti gravi danni alla Parrocchia della Nativit\u00e0 di Maria Vergine, dichiarata inagibile e riaperta dopo alcuni anni di lavoro. Centinaia di persone dormirono fuori dalle proprie abitazioni per le notti immediatamente successive alla scossa.Il terremoto ha avuto come conseguenza immediata una congestione nel traffico telefonico, effetto di 100\u00a0000 chiamate in un quarto d'ora, che hanno di fatto isolato telefonicamente l'Astigiano.\nIn occasione del terremoto furono stanziati dal governo circa 20 miliardi di lire (pari a circa 10,3 milioni di euro) destinati ai privati per i danni causati dal sisma.\nTerremoti nella storia della zona.\nLa zona del Monferrato non \u00e8 ad alto rischio sismico. Infatti, seppur abbastanza frequenti in Piemonte, le scosse non hanno mai raggiunto il 6\u00ba grado della scala Richter. L'evento del 21 agosto del 2000 risulta quindi essere uno tra i pi\u00f9 forti che ci siano mai stati nella zona dell'Astigiano ma anche dell'intera regione e il pi\u00f9 importante degli ultimi decenni. In altre zone del Piemonte, nell'antichit\u00e0, si verificarono per\u00f2 alcuni terremoti molto forti, addirittura con intensit\u00e0 attribuita fino al VIII-IX grado della scala Mercalli, con diversi crolli e vittime.\nMa gli unici terremoti forti di cui si abbia notizia, con epicentro pi\u00f9 vicino alla zona, furono nel 1786 (epicentro per\u00f2 nella provincia di Cuneo; a questo sisma \u00e8 stata attribuita una intensit\u00e0 massima del VI Mercalli), nel 1828 (5,6 Richter) e nel 1945 (5,2 Richter), ma per fortuna non provocarono danni gravissimi, probabilmente anche per la profondit\u00e0 in cui si sono verificati; questi ultimi due (con epicentro nell'alessandrino) sarebbero stati i terremoti con maggior magnitudo per la zona.\nIl 6 agosto 1982, si registr\u00f2 una scossa di magnitudo 4,0, con epicentro a San Damiano d'Asti. Fu avvertita, per\u00f2, in modo abbastanza lieve dalla popolazione, vista la profondit\u00e0 di oltre 25\u00a0km.\nDopo l'evento del 2000 si sono verificati fino a oggi un paio di terremoti di una certa intensit\u00e0. Alle 00:47 del 19 luglio 2001 la terra torn\u00f2 a tremare nell'astigiano, con una scossa del quarto grado sulla scala Richter (V - VI Mercalli), con all'incirca lo stesso epicentro dell'anno prima, ma non ci furono danni particolari. L'ultima forte scossa risale all'11 aprile 2003 alle ore 11:27 del mattino, con una intensit\u00e0 pari al 4,7 Richter (VI - VII Mercalli). L'epicentro in quell'occasione fu tra la provincia di Alessandria e l'Appennino Ligure; nei giorni successivi furono stimati danni per 80 milioni di euro in 58 comuni, con 300 sfollati, 5\u00a0000 case lesionate e diversi feriti.\nUna lieve scossa si verific\u00f2 inoltre alle 14:39 del 19 aprile 2009, con magnitudo 3,9 (epicentro tra Bra, Asti e Torino) a 40\u00a0km di profondit\u00e0, avvertita lievemente nell'astigiano, meglio nel torinese e nel cuneese.\nDopo le frequenti scosse dell'ultimo decennio, attualmente la Valle Belbo (classificata al livello 4 di sismicit\u00e0, ovvero sismicit\u00e0 molto bassa) \u00e8 al vaglio di studi da parte di scienziati per capire se la zona \u00e8 a rischio sismico.\nElenco delle scosse.\nDi seguito, ecco la lista dettagliata delle principali scosse registrate prima dell'evento principale e le scosse di assestamento dei giorni seguenti. Da dopo il 25 agosto sono segnate solo le repliche maggiori. La scossa principale \u00e8 evidenziata in azzurro scuro, mentre sono segnate in azzurro chiaro tutte le scosse pari o superiori a magnitudo 3."}
{"id": "2359509", "revid": "6923", "url": "https://it.wikipedia.org/wiki?curid=2359509", "title": "Operatore economico autorizzato", "text": "Lo status di operatore economico autorizzato, AEO (in lingua inglese \"Authorized Economic Operator\") certifica una situazione di affidabilit\u00e0 specifica di un particolare soggetto nei confronti delle autorit\u00e0 doganali e fa parte delle nuove procedure di informatizzazione nei rapporti tra soggetti privati e autorit\u00e0 incaricate delle attivit\u00e0 di controllo nel commercio internazionale.\nL'autorizzazione di AEO.\nDal 1\u00ba gennaio 2008 sono entrate in vigore le novit\u00e0 introdotte con i regolamenti (CE) n. 648/2005 e n. 1875/2006, che modificano il Codice doganale comunitario e le Disposizioni di applicazione del codice relativamente al rilascio agli operatori economici che fanno richiesta di un: \ntutti con valenza comunitaria.\nTale certificazione pu\u00f2 essere riconosciuta agli operatori economici ed ai loro partner commerciali che intervengono nella catena di approvvigionamento internazionale, ossia: produttori, agli esportatori, agli speditori/imprese di spedizione, ai depositari, agli agenti doganali, ai vettori, agli importatori. Figure che nel corso delle loro attivit\u00e0 commerciali, prendono parte ad attivit\u00e0 disciplinate dalla regolamentazione doganale e si qualificano positivamente rispetto agli altri operatori, in quanto ritenuti affidabili e sicuri nella catena di approvvigionamento.\nI soggetti che possono richiedere i certificati AEO sono:\nL'istanza per richiedere la certificazione AEO, deve essere presentata presso l'ufficio delle dogane competente per il luogo in cui l'operatore detiene la contabilit\u00e0 principale relativa alle operazioni svolte ed in cui \u00e8 effettuata almeno parte delle operazioni oggetto del certificato AEO.\nI vantaggi di diventare operatore AEO sono:\nI benefici per chi ottiene la certificazione AEO sono riassumibili come segue:\nBenefici Generali \nUlteriori benefici connessi ai controlli doganali"}
{"id": "2359511", "revid": "1543377", "url": "https://it.wikipedia.org/wiki?curid=2359511", "title": "Census of Marine Life", "text": "Il Census of Marine Life \u00e8 una rete globale di ricercatori che vivono in pi\u00f9 di 80 nazioni e sono impegnati in un'iniziativa scientifica che dovrebbe durare 10 anni e che si propone di accertare e descrivere la diversit\u00e0, la distribuzione, l'abbondanza delle forme di vita negli oceani. Il nome \u00e8 spesso abbreviato in CoML. Il primo rapporto \"Census of Marine Life -past, present, and future-\" sar\u00e0 rilasciato nel 2010 a Londra.\nProgramma.\nIl programma Census consiste di quattro sottoprogrammi principali organizzati attorno alle seguenti 3 domande:\nInvestigare il passato.\nI ricercatori del Census hanno accolto la sfida di ricostruire la storia delle popolazioni animali marine prima che la pesca commerciale diventasse consistente, cio\u00e8 prima di 500 anni fa. Questa parte di programma prende il nome di \"History of Marine Animal Populations\" (HMAP).\nAccertare il presente.\nLa parte pi\u00f9 grande del programma Census riguarda le specie che oggi abitano gli oceani mondiali attraverso 14 progetti sul campo. Ciascuno di questi analizza importanti classi di biota all'interno di sei divisioni degli oceani utilizzando una serie di strumenti all'avanguardia. I dettagli sono trattati nel seguito.\nPrevedere il futuro.\nRaccontare chi abiter\u00e0 le acque degli oceani richiede modelli numerici e simulazioni. Questa parte del programma \u00e8 la \"Future of Marine Animal Populations\" (FMAP). Questo gruppo si occupa di integrare dati provenienti da molte fonti e creare strumenti analitici e statistici per fare previsioni su popolazioni marine ed ecosistemi del futuro.\nFornire documentazione in tempo reale.\nUn'iniziativa globale di questo genere richiede strutture di acquisizione dati allo stato dell'arte e in quest'ottica, il gruppo denominato \"Ocean Biogeographic Information System\" (OBIS), costituisce il quarto sottoprogramma del Census. L'obiettivo \u00e8 fornire ad un utente che si trovi ovunque nel mondo mappe oceaniche interattive su cui cliccare per ottenere la descrizione di animali e piante presenti in una certa zona del mondo. Nel 2007, il database OBIS conteneva gi\u00e0 pi\u00f9 di 14 milioni di documenti e diversi milioni sono attesi per il 2010. OBIS \u00e8 pensato per rendere la condivisione dei dati semplice e permettere all'utente di comprendere i processi ed i modelli che governano la vita nel mare."}
{"id": "2359513", "revid": "258720", "url": "https://it.wikipedia.org/wiki?curid=2359513", "title": "CoML", "text": ""}
{"id": "2359518", "revid": "256896", "url": "https://it.wikipedia.org/wiki?curid=2359518", "title": "HHS", "text": ""}
{"id": "2359519", "revid": "767487", "url": "https://it.wikipedia.org/wiki?curid=2359519", "title": "Uomini e lupi (film 1957)", "text": "Uomini e lupi \u00e8 un film del 1957 diretto da Giuseppe De Santis e Leopoldo Savona.\nIl film \u00e8 stato girato completamente in Abruzzo, in particolare nei paesi di Scanno e Pescasseroli. Le riprese, effettuate nel 1956, coincisero con le celebri \"nevicate del '56\", ancora oggi ricordate per la loro straordinaria intensit\u00e0.\nTrama.\nA Vischio, piccolo borgo dell'Abruzzo, arrivano due \"lupari\", cacciatori professionisti di lupi: uno \u00e8 Giovanni, che ha con s\u00e9 la moglie Teresa ed il figlioletto Pasqualino, l'altro Ricuccio, un solitario avventuriero. Entrambi sono attratti dal premio di 20.000 lire per ogni lupo ucciso messo in palio dal Comune. Tra i due si accende subito una rivalit\u00e0, anche perch\u00e9 Ricuccio manifesta apertamente interesse per Teresa. Dopo alterne fortune nelle battute di caccia ai lupi, Giovanni riesce finalmente ad intrappolarne uno vivo e cerca di catturarlo da solo, allettato dalla possibilit\u00e0 di rivenderlo ad un giardino zoologico, con un guadagno di altre 60.000 lire. Nonostante la insistenze di Teresa, Giovanni si ostina a fare tutto da solo e, assalito dal branco di cui faceva parte il lupo prigioniero, rimane ucciso.\nCi\u00f2 scatena la reazione di tutti i paesani, che effettuano una massiccia battuta di caccia, durante la quale Ricuccio riesce ad uccidere uno dei lupi. Nel frattempo egli si \u00e8 legato a Bianca, la figlia di Don Pietro, il maggiorente del paese. Ricuccio e Teresa vanno in giro per i paesi della zona a riscuotere i premi che spettano ai lupari; durante questo viaggio Pasqualino riesce a catturare due cuccioli di lupo, ma Teresa li libera, commossa dall'inseguimento della lupa, madre dei due cuccioli. Un giorno i due sostano presso una ricca famiglia dove si tiene una festa, nel corso della quale Ricuccio chiede a Teresa di legarsi a lui, ma lei lo respinge.\nUna notte i lupi assaltano direttamente il paese, facendo strage di animali domestici. Ricuccio li affronta e riesce a catturarne uno vivo. Alla fine dell'inverno Ricuccio lascia il paese e Bianca, insoddisfatta della vita tra quelle montagne ed innamorata dell'uomo, decide di fuggire assieme a lui. Don Pietro per\u00f2 la sorprende e si reca al luogo del loro appuntamento perch\u00e9 vuole vendicare l'onore della figlia, uccidendo Ricuccio. Mentre i due si affrontano, interviene Teresa che convince Don Pietro ed accogliere Ricuccio in casa propria come marito di Bianca. Ricuccio si avvia quindi con Don Pietro verso il paese, ma poco dopo ci ripensa e, riuscendo a sfuggire alle fucilate dell'anziano possidente, raggiunger\u00e0 Teresa, nella quale alla fine prevale l'amore verso di lui, e Pasqualino, che gi\u00e0 lo ha accolto come nuovo padre."}
{"id": "2359521", "revid": "767487", "url": "https://it.wikipedia.org/wiki?curid=2359521", "title": "K\u00f6pr\u00fck\u00f6y", "text": "K\u00f6pr\u00fck\u00f6y \u00e8 una localit\u00e0 e un distretto della Turchia nord-orientale, appartenente alla provincia di Erzurum."}
{"id": "2359534", "revid": "648716", "url": "https://it.wikipedia.org/wiki?curid=2359534", "title": "Nike Apache", "text": "Il Nike Apache fu un razzo sonda di produzione statunitense utilizzato, dalla NASA per posizionare strumentazione in alta atmosfera.\nComposto da un razzo Nike come primo stadio e un razzo Apache come secondo stadio era in grado di raggiungere la termosfera e venne lanciato 697 volte nel periodo tra il 1958 e il 1990, anno in cui fu dimesso. Grazie al suo basso costo (6 000 USD) e la capacit\u00e0 di essere lanciato da molti siti mondiali risult\u00f2 essere un vettore molto richiesto.\nIl Nike Apache venne utilizzato per trasportare una variet\u00e0 di carichi utili per studiare una vasta gamma di argomenti, tra cui radioastronomia, meteorologia, aeronomia, condizioni atmosferiche, la fisica del plasma e fisica solare. La NASA lo utilizz\u00f2 in diversi siti di lancio, oltre che in tutti gli Stati Uniti d'America, anche in Brasile, Canada, India, Italia, Norvegia, Pakistan, Spagna, Suriname e Svezia, inclusa la portaerei di scorta della United States Navy USS \"Croatan\". Il carico utile massimo trasportabile era di 80 lb (36 kg) e l'altitudine massima raggiungibile circa 125 mi (200 km).\nLa configurazione Nike-Apache venne utilizzata anche da una variante del razzo-bersaglio MQR-13 BMTS."}
{"id": "2359535", "revid": "729019", "url": "https://it.wikipedia.org/wiki?curid=2359535", "title": "Monuriki", "text": "L'isola di Monuriki fa parte del complesso di atolli ed isolotti relativi ad un arcipelago delle Isole Figi, le isole Mamanuca. Si caratterizza per una lunghezza di 1,15 chilometri ed una larghezza di circa 600 metri. L'isola \u00e8 leggermente montuosa, raggiungendo un'altezza massima di 178 metri nella zona sud-est della stessa.\nCuriosit\u00e0.\nQuesta isola \u00e8 conosciuta come \"l'isola di \"Cast Away\"\", poich\u00e9 buona parte del film \u00e8 stato girato proprio su quest'isola, dove il protagonista Chuck Noland, interpretato da Tom Hanks, \u00e8 costretto, da naufrago, ad una vita solitaria durata 4 anni."}
{"id": "2359540", "revid": "352448", "url": "https://it.wikipedia.org/wiki?curid=2359540", "title": "Sintesi di apertura", "text": ""}
{"id": "2359542", "revid": "1784938", "url": "https://it.wikipedia.org/wiki?curid=2359542", "title": "Consunzione", "text": "La consunzione (dal latino \"consumptio\") \u00e8 una condizione patologica. Il termine un tempo era sinonimo di tubercolosi.\nSintomatologia.\nViene caratterizzata da astenia progressiva e grave dimagrimento, spesso associati a disidratazione (cute subitterica e arida). \nEziologia.\n\u00c8 conseguenza di gravi malattie organiche o di forme dismetaboliche con marcate alterazioni funzionali, di lungo decorso non curate efficacemente (tubercolosi polmonare e intestinale, diabete non curato, lesioni infiammatorie o degenerative del cervello, certe forme di malaria cronica) e la senilit\u00e0. Veniva un tempo usato nel linguaggio popolare come sinonimo di tisi.\nViene associata anche al marasma (raro marasmo)."}
{"id": "2359548", "revid": "1610933", "url": "https://it.wikipedia.org/wiki?curid=2359548", "title": "Clara Reeve", "text": "Ha scritto diversi romanzi, tra cui solo il romanzo gotico \"Il vecchio barone inglese\" (\"The Old English Baron\", inizialmente chiamato \"The Champion of Virtue\") \u00e8 particolarmente ricordato oggi. Scritto nel 1777 in imitazione de \"Il castello di Otranto\" di Horace Walpole, e spesso stampato con esso, ha influenzato la scrittura di \"Frankenstein\" di Mary Shelley.\nTra le sue altre opere vi sono il romanzo epistolare \"The School for Widows\" (1791), e la sua innovativa storia del romanzo, \"The Progress of Romance\" (1785), che viene generalmente considerato un precursore degli studi sulla nascita ed evoluzione del romanzo."}
{"id": "2359551", "revid": "256896", "url": "https://it.wikipedia.org/wiki?curid=2359551", "title": "United States Department of Health and Human Services", "text": ""}
{"id": "2359564", "revid": "834", "url": "https://it.wikipedia.org/wiki?curid=2359564", "title": "Laubach", "text": ""}
{"id": "2359569", "revid": "1005847", "url": "https://it.wikipedia.org/wiki?curid=2359569", "title": "Elezioni europee del 1999 in Finlandia", "text": "Le elezioni europee del 1999 in Finlandia si sono tenute il 13 giugno."}
{"id": "2359573", "revid": "108559", "url": "https://it.wikipedia.org/wiki?curid=2359573", "title": "Ninfidiano", "text": ""}
{"id": "2359580", "revid": "1005847", "url": "https://it.wikipedia.org/wiki?curid=2359580", "title": "Elezioni europee del 1996 in Finlandia", "text": "Le elezioni europee del 1996 in Finlandia si sono tenute il 10 ottobre.\nSi tratta di elezioni straordinare; in quell'anno si sono tenute anche le elezioni in Austria."}
{"id": "2359585", "revid": "282094", "url": "https://it.wikipedia.org/wiki?curid=2359585", "title": "Ninfidiano di Smirne", "text": "Nifidiano, forse era fratello di Massimo, nato a Efeso o a Smirne , il quale era fortemente legato all'imperatore Giuliano che fece di Ninfidiano il suo traduttore e segretario per gli affari greci, bench\u00e9 egli fosse pi\u00f9 adatto per le declamazioni e per le \"disputationes\" che per il disbrigo della corrispondenza diplomatica. Eunapio pensava che Ninfidiano fosse un valido sofista anche se non aveva studiato ad Atene (centro pi\u00f9 reputato per quegli studi filosofici che lo stesso Eunapio aveva praticato). \nSopravvisse alla morte del fratello Massimo e mor\u00ec in et\u00e0 avanzata.."}
{"id": "2359590", "revid": "25747115", "url": "https://it.wikipedia.org/wiki?curid=2359590", "title": "RaiSat Gambero Rosso", "text": ""}
{"id": "2359591", "revid": "287204", "url": "https://it.wikipedia.org/wiki?curid=2359591", "title": "Binningen", "text": ""}
{"id": "2359595", "revid": "98077", "url": "https://it.wikipedia.org/wiki?curid=2359595", "title": "Locomotore FS E.380", "text": ""}
{"id": "2359603", "revid": "484362", "url": "https://it.wikipedia.org/wiki?curid=2359603", "title": "Aimone di Savoia Aosta", "text": ""}
{"id": "2359605", "revid": "324090", "url": "https://it.wikipedia.org/wiki?curid=2359605", "title": "Vienna Concert", "text": "Vienna Concert \u00e8 un album del pianista jazz Keith Jarrett pubblicato dall'etichetta ECM.\nL'album.\nL'album \u00e8 stato registrato dal vivo il 13 luglio 1991 al concerto tenuto presso la Wiener Staatsoper. L'album \u00e8 composto da due brani improvvisati.\nIl libretto.\nNel libretto che accompagna il Cd \u00e8 presente una foto dell'artista durante l'esibizione, scattata da Kuni Shinohara."}
{"id": "2359606", "revid": "108559", "url": "https://it.wikipedia.org/wiki?curid=2359606", "title": "Massimo di Smirne", "text": ""}
{"id": "2359608", "revid": "767487", "url": "https://it.wikipedia.org/wiki?curid=2359608", "title": "Aguilar (Pangasinan)", "text": "Aguilar \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nAguilar \u00e8 formata da 16 baranggay:"}
{"id": "2359610", "revid": "287204", "url": "https://it.wikipedia.org/wiki?curid=2359610", "title": "Daphn\u00e9e Duplaix Samuel", "text": "Biografia.\nDaphn\u00e9e Lynn Duplaix Samuel nasce a Manhattan, New York, il 18 agosto 1976. Di origini haitiane, francesi e italiane, fu eletta Playmate del mese nel luglio 1997, quindi apparve in molti video della celebre rivista \"Playboy\".\nNel 1997 debutt\u00f2 come attrice, interpretando un ruolo nella commedia d'azione \"Kickboxing Academy\". L'anno successivo interpret\u00f2 il ruolo di una modella in \"Blackout\", diretto da Abel Ferrara, quindi apparve in alcune serie televisive quali \"Strepitose Parkers\", ' e ', e interpret\u00f2 il ruolo di Valerie Davis in 34 episodi della soap opera \"Passions\".\nDall'aprile 2009 la Duplaix interpreta il ruolo di Rachel Gannon nella soap opera \"Una vita da vivere\".\nVita privata.\n\u00c8 stata precedentemente sposata con Ron Samuel, con il quale ha avuto tre figli, i gemelli Jaylen e Sebastian (nati nel 2003) e Jaxson Ronald (nato il 15 gennaio 2007). Dopodich\u00e9, il 28 giugno 2014 ha sposato Grady Heiberg, da cui ha avuto una figlia, Bellamy Grace, nata il 18 settembre 2015.\n\u00c8 alta 1,71 m."}
{"id": "2359617", "revid": "486946", "url": "https://it.wikipedia.org/wiki?curid=2359617", "title": "Liceo Umberto", "text": ""}
{"id": "2359618", "revid": "767487", "url": "https://it.wikipedia.org/wiki?curid=2359618", "title": "Anda (Pangasinan)", "text": "Anda \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nAnda \u00e8 formata da 18 baranggay:"}
{"id": "2359623", "revid": "110157", "url": "https://it.wikipedia.org/wiki?curid=2359623", "title": "Lycidas (poesia)", "text": "Lycidas \u00e8 una poesia di John Milton, scritta nel 1637 come elegia pastorale.\nApparve inizialmente nella raccolta di elegie \"Justa Edouardo King Naufrago\" del 1638 dedicata alla memoria dell'amico poeta Edward King, compagno di studi a Cambridge annegato durante il naufragio della sua nave sulla costa gallese del mare d'Irlanda nell'agosto del 1637.\nLa poesia \u00e8 lunga 193 versi con rima irregolare. Mentre molte altre poesie della stessa raccolta erano in greco e in latino, \"Lycidas\" \u00e8 scritta in inglese.\nAltri progetti.\n (in lingua originale)"}
{"id": "2359624", "revid": "1305772", "url": "https://it.wikipedia.org/wiki?curid=2359624", "title": "Matsuda (disambigua)", "text": "Matsuda \u00e8 un cognome o nome di luogo giapponese. Pu\u00f2 riferirsi a:"}
{"id": "2359625", "revid": "28592", "url": "https://it.wikipedia.org/wiki?curid=2359625", "title": "Santa Maria in Portico", "text": ""}
{"id": "2359626", "revid": "767487", "url": "https://it.wikipedia.org/wiki?curid=2359626", "title": "Asingan", "text": "Asingan \u00e8 una municipalit\u00e0 di Terza classe delle Filippine, situata nella Provincia di Pangasinan, nella regione di Ilocos.\nAsingan \u00e8 formata da 21 baranggay:"}
{"id": "2359630", "revid": "320578", "url": "https://it.wikipedia.org/wiki?curid=2359630", "title": "Don Garc\u00eda di Toledo", "text": ""}
{"id": "2359634", "revid": "320578", "url": "https://it.wikipedia.org/wiki?curid=2359634", "title": "Garcia di Toledo", "text": ""}
{"id": "2359637", "revid": "203463", "url": "https://it.wikipedia.org/wiki?curid=2359637", "title": "Pia Cramling", "text": "Ottenne il titolo di Grande Maestro Femminile nel 1983 e di Grande Maestro assoluto nel 1992, sesta donna a raggiungere questo risultato.\nHa partecipato con la squadra svedese a dieci olimpiadi degli scacchi dal 1978 al 2008, quattro volte nella sezione open. Nelle sei olimpiadi femminili cui ha partecipato ha ottenuto il risultato di +48 =23 \u20133 (80,4 %), vincendo 6 medaglie individuali, due d'oro, tre d'argento e una di bronzo.\nHa vinto nel 2003 a Istanbul il campionato europeo individuale femminile.\nAltri risultati di rilievo.\nNella lista FIDE di aprile 2009 aveva 2528 punti Elo, ottava al mondo in campo femminile. Ha raggiunto il massimo rating Elo in ottobre 2008, con 2550 punti.\nVita privata.\nHa un fratello, il Maestro Internazionale Dan Cramling.\n\u00c8 sposata con il grande maestro spagnolo Juan Manuel Bell\u00f3n L\u00f3pez. La coppia ha una figlia, Anna Bell\u00f3n L\u00f3pez, Maestro FIDE Femminile."}
{"id": "2359638", "revid": "729019", "url": "https://it.wikipedia.org/wiki?curid=2359638", "title": "Balungao", "text": "Balungao \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nBalungao \u00e8 formata da 20 baranggay:"}
{"id": "2359640", "revid": "28592", "url": "https://it.wikipedia.org/wiki?curid=2359640", "title": "Garcia de Toledo Os\u00f3rio", "text": ""}
{"id": "2359648", "revid": "76963", "url": "https://it.wikipedia.org/wiki?curid=2359648", "title": "Eusebio di Mindo", "text": "Venne descritto da Eunapio come un elemento della \"collana d'oro\" del neoplatonismo.\nAlla morte di Giamblico il suo discepolo Edesio si stabil\u00ec a Pergamo dove fond\u00f2 una scuola che ebbe tra gli allievi il futuro imperatore Giuliano ed Eusebio di Mindo che elabor\u00f2 un pensiero in opposizione a quello della scuola che disinteressandosi sia della dottrina platonica che di quella aristotelica svalutava la speculazione metafisica razionale esaltando invece gli aspetti mistici e teurgici religiosi. Eusebio invece si dedic\u00f2 principalmente di logica, criticando gli aspetti magici e teurgici della dottrina che a suo parere non erano altro un innaturale abuso di poteri materiali. A causa di ci\u00f2, si scontr\u00f2 con l'imperatore Giuliano, il quale preferiva il misticismo di Massimo e di Crisanzio.\nGiovanni Stobeo nella sua antologia della letteratura greca raccolse un certo numero di frasi di un non meglio specificato Eusebio che potrebbero essere attribuiti a Eusebio di Mindo."}
{"id": "2359653", "revid": "28592", "url": "https://it.wikipedia.org/wiki?curid=2359653", "title": "Ammiragli", "text": ""}
{"id": "2359655", "revid": "287204", "url": "https://it.wikipedia.org/wiki?curid=2359655", "title": "Associazione Fascista Calcio Catania 1939-1940", "text": "Questa voce raccoglie le informazioni riguardanti l'Associazione Fascista Calcio Catania nelle competizioni ufficiali della stagione 1939-1940.\nStagione.\nNella stagione 1939-1940 il Catania disput\u00f2 il quarto campionato di Serie B della sua storia. Come allenatore viene scelto Istv\u00e1n M\u00e9sz\u00e1ros, il tecnico per\u00f2 non arriva, sta scoppiando la guerra e l'ungherese \u00e8 ufficiale dell'esercito. La soluzione in casa, per ovviare a quest'impasse \u00e8 Mario Sernagiotto, che prende provvisoriamente le redini del gruppo in attesa di M\u00e9szaros. In Polonia si combatte la guerra dal 1\u00ba settembre e anche l'esercito italiano si mobilita, pur non entrando in guerra, Alcide Violi, Oreste Rotta e Renzo Bettini vengono chiamati alle armi a tempo indeterminato. Senza tre titolari e con un allenatore improvvisato, le quotazioni degli etnei in ottica campionato precipitano. Un torneo sfortunato che vedr\u00e0 la squadra etnea chiudere all'ultimo posto della classifica, con sole tre vittorie in trentaquattro partite, l'ultima ottenuta a tavolino. Risultati mediocri che rimandano i rossazzurri in Serie C.\nOrganigramma societario.\nArea direttiva\nArea tecnica"}
{"id": "2359656", "revid": "486946", "url": "https://it.wikipedia.org/wiki?curid=2359656", "title": "Voltage Standing Wave Ratio", "text": ""}
{"id": "2359657", "revid": "101633301", "url": "https://it.wikipedia.org/wiki?curid=2359657", "title": "Duchi di Urbino", "text": ""}
{"id": "2359658", "revid": "122496114", "url": "https://it.wikipedia.org/wiki?curid=2359658", "title": "Zungaria", "text": "La Zungaria (anche Giungaria, Sungaria; in mongolo: \u0417\u04af\u04af\u043d\u0433\u0430\u0440 \"Z\u00fc\u00fcngar\" che letteralmente significa \"(mano) sinistra\"; pinyin: \"Zh\u01d4ng\u00e1\u011br\"; russo: \u0414\u0436\u0443\u043d\u0433\u0430\u0440\u0438\u044f \"D\u017eungarija\") \u00e8 una regione storica dell'Asia centrale avente una superficie di 777.000 km\u00b2 circa, e corrispondente alla porzione settentrionale dell'odierna provincia cinese nord-occidentale dello Xinjiang e, in misura minore, ai territori occidentali della Mongolia ed a quelli orientali del Kazakistan.\nLuogo d'origine della popolazione degli Oirati, tra il XV ed il XVI secolo, era solitamente identificato sineddoticamente con il Khanato degli Zungari il quale, alla Zungaria propriamente detta, comprendeva vasti territori della regione immediatamente ad ovest della Grande Muraglia Cinese e inoltre quasi l'intero Kazakistan, l'odierno Kirghizistan e un lembo della Siberia meridionale.\nStoria.\nNella seconda met\u00e0 del XVII secolo le trib\u00f9 mongole del KoKunor (Kochot, Zungari, Torguti, Durbet) furono riunite nel vasto khanato degli Zungari dal condottiero calmucco Galdan. Nel 1690 fu organizzata la prima campagna militare dell'impero cinese contro gli Zungari a seguito della rivolta degli Oirati. Con la vittoria cinese fu stipulato il trattato che ripart\u00ec nel 1692 la suddivisione dei mongoli Kalkhas in 37 bandiere sotto il protettorato imperiale.\nNel 1696 ebbe luogo la seconda spedizione militare, ove lo stesso Galdan rimase ucciso e i tre khan dei Khalkhas furono obbligati ad organizzarsi in 55 bandiere tributarie della Cina.\nNel 1715, dopo varie campagne a danno dei cinesi, Habdan Khan riprese le razzie verso est conquistando la citt\u00e0 di Hami. Ebbe inizio cos\u00ec la terza spedizione militare cinese: Habdan fu inseguito e sconfitto dal generale manci\u00f9 Fu Ning Ngan, il quale occup\u00f2 la sede del khanato a \u00dcr\u00fcmqi. Nel 1719 Habdan invase il Tibet, devastando vari monasteri tibetani, legittimando per reazione i cinesi ad occupare Lhasa ove nominarono il settimo Dalai Lama, insieme ad un proprio governatore civile (il Kwo hoang) ed istituirono un protettorato sulla regione (1720). Alla morte di Habdan ascese al trono Ch'ai ling Galdan (1727) che rinnov\u00f2 le spedizioni belliche e le razzie contro la Cina. Gli succedette il figlio Namurchar (1745). Ma i khan tribali T'sai tsi si ribellarono alla sua autorit\u00e0 e nominarono come grande khan Lama Darcha che uccise il fratellastro Namurchar.\nTuttavia, neppure questi regn\u00f2 a lungo: Amursana, khan dei Hosak'o (cosacchi kirghizi), gi\u00e0 alleato di Namurchar, fece uccidere Lama Darcha per nominare nuovo khan Davachi. Ben presto questi si ribell\u00f2 alla invadente tutela di Amursana che fugg\u00ec, chiedendo aiuti alla Cina. L'imperatore manci\u00f9 invi\u00f2 allora in suo aiuto e per porre fine alle periodiche razzie degli Zungari, un'armata di 50.000 fanti e 80.000 cavalieri agli ordini di Pan ti e dello stesso Amursana. Catturato Davachi, Amursana, tuttavia, fece massacrare le truppe cinesi e si proclam\u00f2 nuovo khan. Nella nuova spedizione militare i cinesi di Chao hoe sconfissero nel 1757 Amursana che fugg\u00ec in esilio in Russia ove mor\u00ec.\nIntanto, i piccoli khan musulmani del Tarim, preoccupati per la presenza dell'esercito manci\u00f9 nella regione dell'Ili, attaccarono i cinesi, annientando nel 1758 l'armata di Ta'ha chan. Il generale cinese Chao hoe, allora, nel 1760 ricevette l'ordine di annientare la potenza degli Zungari. Nel 1760 conquist\u00f2 Kashgar, mentre l'altro generale, Fu Te, attraversato il Ch'ing hai, conquist\u00f2 Kotan (Hi Tien) e Yarkand. I khan di Kashgar e Yarkand si ritirarono con i Huchum nel Pamir per riorganizzare il contrattacco, ma sorpresi da Fu Te, furono uccisi o catturati. Il Turkestan orientale fu cos\u00ec annesso all'impero mancese, mentre i khanati ad ovest del Pamir si dichiararono tributari. La regione fu allora organizzata in colonie militari (Sinkiang) e successivamente in provincia."}
{"id": "2359661", "revid": "1305772", "url": "https://it.wikipedia.org/wiki?curid=2359661", "title": "Coppa del Presidente dell'AFC 2009", "text": "La Coppa del Presidente dell'AFC 2009 \u00e8 stata la quinta edizione del torneo; questa competizione calcistica internazionale comprende quelle squadre di club asiatiche provenienti dalle nazioni categorizzate come \"emergenti\" dalla Asian Football Confederation.\nFase a Gruppi.\nGruppo A.\nTutte le partite vengono ospitate dal Nepal Police Club al Dashrath Stadium di Kathmandu (Nepal).\nGruppo B.\nTutte le partite vengono ospitate dall'Abahani Ltd. al Bangabandhu National Stadium di Dacca (Bangladesh).\nGruppo C.\nTutte le partite vengono ospitate dal Dordoi-Dynamo Naryn allo Spartak Stadium di Bi\u0161kek (Kirghizistan).\nFase a eliminazione diretta.\nSquadre qualificate.\nAccedono alla fase successiva le 3 vincitrici dei gironi:\nA esse si aggiunge la migliore tra le seconde qualificate:"}
{"id": "2359662", "revid": "106908", "url": "https://it.wikipedia.org/wiki?curid=2359662", "title": "Garc\u00eda \u00c1lvarez de Toledo", "text": ""}
{"id": "2359665", "revid": "28592", "url": "https://it.wikipedia.org/wiki?curid=2359665", "title": "Garc\u00eda \u00c1lvarez", "text": ""}
{"id": "2359667", "revid": "28592", "url": "https://it.wikipedia.org/wiki?curid=2359667", "title": "Don Gar\u00e7ia de Toledo", "text": ""}
{"id": "2359671", "revid": "28592", "url": "https://it.wikipedia.org/wiki?curid=2359671", "title": "Don Garcia Alvarez de Toledo", "text": ""}
{"id": "2359673", "revid": "830939", "url": "https://it.wikipedia.org/wiki?curid=2359673", "title": "Peng Zhaoqin", "text": "Ottenne il titolo di Grande Maestro assoluto nel 2004, undicesima donna a raggiungere questo traguardo.\nRaggiunse il massimo punteggio Elo in aprile del 2002, con 2.472 punti.\nDopo aver sposato un'olandese, vive dal 1996 in Olanda a Rotterdam.\nHa partecipato a dieci olimpiadi degli scacchi dal 1988 al 2008, quattro volte con la Cina e sei con l'Olanda. Ha vinto cinque medaglie, tra cui un oro individuale in terza scacchiera alle olimpiadi di Salonicco 1988.\nHa vinto tre volte (nel 1987, 1990 e 1993) il campionato cinese femminile, e quattordici volte il campionato olandese femminile (nel 1997, poi dodici volte consecutive dal 2000 al 2011, poi nel 2018)."}
{"id": "2359674", "revid": "767487", "url": "https://it.wikipedia.org/wiki?curid=2359674", "title": "Gas Huffer", "text": "I Gas Huffer sono stati una band garage rock dello stato di Washington, formatasi nel 1989 e scioltasi nel 2006.\nI Gas Huffer hanno suonato il loro ultimo concerto - chiamato il \"The Last Huffer\" - al Crocodile Cafe di Seattle il 14 gennaio 2006, con i Girl Trouble di Tacoma e i Canned Hamm di Vancouver come \"warm-up\"."}
{"id": "2359691", "revid": "1573940", "url": "https://it.wikipedia.org/wiki?curid=2359691", "title": "Merganetta armata", "text": "L'anatra di torrente (Merganetta armata ) \u00e8 un'anatra appartenente alla trib\u00f9 dei Tadornini. \u00c8 l'unica specie del genere Merganetta.\nDistribuzione e habitat.\nSi ritrova in Sudamerica in Argentina, Bolivia, Cile, Colombia, Ecuador, Per\u00f9 e Venezuela.\nIl suo habitat preferito sono i torrenti della catena andina dal livello del mare sino a 4.500 m di altitudine.\nTassonomia.\nSono note le seguenti sottospecie:"}
{"id": "2359695", "revid": "281901", "url": "https://it.wikipedia.org/wiki?curid=2359695", "title": "Acanthocybium solandri", "text": "Il wahoo o acantocibio (Acanthocybium solandri, sinonimo \"Acanthocibium solanderi\") \u00e8 un pesce di mare della famiglia Scombridae.\nDistribuzione e habitat.\nQuesta specie \u00e8 diffusa in tutte le acque tropicali del globo, dove \u00e8 molto comune mentre in Mediterraneo \u00e8 rarissimo e sono note pochissime segnalazioni, anche in acque italiane.\n\u00c8 un pesce pelagico che si trattiene sempre lontano dalle coste.\nDescrizione.\nHa un aspetto simile a quello della palamita ma molto pi\u00f9 allungato ed assai pi\u00f9 grande (2 m per oltre 60\u00a0kg). Il muso \u00e8 molto lungo e la bocca grande. Le pinne dorsali sono due, la prima molto lunga e bassa, la seconda breve e simmetrica alla pinna anale. Sul peduncolo caudale ci sono numerose pinnule; la pinna caudale \u00e8 ampia e falcata. Pinne pettorali e pinne ventrali sono piccole.\nIl colore \u00e8 blu metallico sul dorso e argentato sul ventre, l'animale vivo pu\u00f2 mostrare strisce grigie verticali sui fianchi.\nAlimentazione.\nPredatore, si nutre di pesci.\nPesca.\n\u00c8 una preda ambita dai pescatori sportivi che lo catturano a traina. Le carni sono ottime."}
{"id": "2359696", "revid": "1543377", "url": "https://it.wikipedia.org/wiki?curid=2359696", "title": "Lassad Nouioui", "text": "Carriera.\nClub.\nLassad firma per il Deportivo La Coru\u00f1a nel luglio 2008, arrivato gratuitamente dallo Ch\u00e2teauroux, squadra di seconda divisione francese. Dopo aver sorpreso i Galiziani, riceve la sua prima opportunit\u00e0 in prima squadra, sostituendo Riki nella partita vinta contro il Villarreal per 3-0 il 1\u00ba febbraio 2009. La settimana dopo, si procura un rigore che determina il definitivo 1-1 contro il Maiorca.\nDopo ottime prestazioni, all'inizio, per\u00f2, senza gol, Lassad trova la sua prima rete il 5 aprile 2009, nella partita persa 1-3 contro l'Espanyol. In seguito firma un contratto professionistico con il \"Depor\" sino al 2012, venendo cos\u00ec promosso definitivamente in prima squadra.\nIl 15 giugno, riceve il premio di migliore rivelazione del campionato Spagnolo dell'anno 2009.\nIl 6 settembre 2012 passa al di Glasgow.\nNazionale.\nPur essendo nato in Francia, Lassad sceglie di rappresentare la Tunisia e viene convocato per la prima volta dal commissario tecnico Humberto Coelho per la partita valida per le Qualificazioni ai Mondiali 2010 contro il Kenya del 28 marzo 2009."}
{"id": "2359697", "revid": "106095438", "url": "https://it.wikipedia.org/wiki?curid=2359697", "title": "Wahoo", "text": ""}
{"id": "2359698", "revid": "124123", "url": "https://it.wikipedia.org/wiki?curid=2359698", "title": "Edesio", "text": "Biografia.\nNato da una nobile ma non ricca famiglia della Cappadocia nel 280/290 circa, fu mandato dalla famiglia a studiare ad Atene, ma, contro la loro volont\u00e0, si dedic\u00f2 agli studi filosofici. Si trasfer\u00ec in Siria, attratto dalle lezioni tenute ad Apamea dal filosofo neoplatonico Giamblico, del quale divenne un seguace. Secondo Eunapio, si distinse da Giamblico su alcuni punti connessi alla teurgia e alla magia.\nDopo la morte di Giamblico, la scuola siriana si disperse, e sembra che Edesio cambi\u00f2 il proprio pensiero a causa della paura di Costanzo II rifugiandosi, perci\u00f2, nella divinazione. Dopo che Sopatro di Apamea, suo condiscepolo e nuovo capo della scuola, fu messo a morte da Costanzo II, Edesio si ritir\u00f2 a vita privata, facendo il pastore di capre, come descritto da un oracolo in esametri. I suoi discepoli, forse per ridurne le paure al riguardo di alcune interpretazioni della sua teoria poco gradita all'imperatore, fecero pressioni affinch\u00e9 riassumesse la sua filosofia in un manoscritto e tornasse alla vita pubblica.\nDopo aver donato le proprie propriet\u00e0 in Cappadocia ad Eustazio, si stabil\u00ec a Pergamo, dove raccolse tra i suoi discepoli Eusebio di Mindo, Massimo di Efeso, Crisanzio, Prisco e il futuro imperatore Giuliano. I doni di Giuliano imbarazzavano non poco Edesio, che lo convinse a studiare sotto i due suoi maggiori discepoli, Crisanzio ed Eusebio, i quali vennero nominati su consiglio di Edesio.\nMor\u00ec nel 355, lo stesso anno in cui Giuliano divenne Cesare."}
{"id": "2359699", "revid": "281901", "url": "https://it.wikipedia.org/wiki?curid=2359699", "title": "Acanthocybium", "text": ""}
{"id": "2359700", "revid": "281901", "url": "https://it.wikipedia.org/wiki?curid=2359700", "title": "Acantocibio", "text": ""}
{"id": "2359701", "revid": "281901", "url": "https://it.wikipedia.org/wiki?curid=2359701", "title": "Acanthocybium solanderi", "text": ""}
{"id": "2359704", "revid": "287204", "url": "https://it.wikipedia.org/wiki?curid=2359704", "title": "Apostoli di Bah\u00e1'u'll\u00e1h", "text": "Gli Apostoli di Bah\u00e1'u'll\u00e1h furono diciannove eminenti seguaci di Bah\u00e1'u'll\u00e1h, il fondatore della religione bahai. \nGli apostoli furono designati tali da Shoghi Effendi, il Custode della fede bahai. \nQuesti Bahai ebbero un ruolo importante nello sviluppo e nella diffusione della fede bahai e nel suo consolidamento.\nPer i Bahai questi apostoli ebbero un ruolo simile a quello degli apostoli di Ges\u00f9, o i compagni di Maometto o le Lettere del Vivente del B\u00e1b. \nGli apostoli.\nL'elenco riporta lo stesso riferimento numerico indicato sotto le singole e rispettive foto:\nI pi\u00f9 noti.\nAlcuni di questi apostoli sono particolarmente noti ai Bahai:\nMartha Root.\nShoghi Effendi si rifer\u00ec a Martha Root come \"l'unica apostola di Bah\u00e1'u'll\u00e1h\", anche se essa non rientra tra i diciannove apostoli indicati dallo stesso Shoghi Effendi. \nCollegamenti esterni.\n\"La Rivelazione di Baha-ullah\" di Isabella D. Brittingham, ."}
{"id": "2359706", "revid": "1543377", "url": "https://it.wikipedia.org/wiki?curid=2359706", "title": "T\u00eate de l'Homme", "text": "La T\u00eate de l'Homme (3202 ) \u00e8 una montagna delle Alpi Cozie, situata sul confine tra Francia ed Italia. Appartiene al \"gruppo dello Chambeyron\".\nCaratteristiche.\nSi trova sullo spartiacque alpino principale, a cavallo tra l'italiana valle Maira e la francese valle dell'Ubaye. Dal versante italiano la vetta \u00e8 in comune di Acceglio, mentre da quello francese \u00e8 nel comune di Saint-Paul-sur-Ubaye.\nLa cresta alpina principale scende in direzione sud-sud-ovest dalla Testa del Vallonetto al \"col de Marinet\" (2785\u00a0m), da dove risale alla vetta; di qui la cresta ridiscende al \"passo di Terre Nere (3035 m)\", risale alla cima del \"Point Fond de Chambeyron\", riscende ad un colletto e raggiunge la T\u00eate de la Frema. Dalla vetta dirama in direzione ovest una dorsale secondaria, che piegando poi a nord-ovest raggiunge l'Aiguille de Chambeyron.\nDal punto di vista geologico, la montagna appartiene al \"complesso brianzonese\", e risulta composta da scisti calcarei ed ardesiaci, e calcari marmorei, di et\u00e0 compresa tra l'Eocene inferiore ed il Cretaceo superiore.\nIl nome significa \"testa dell'uomo\" in francese.\nAscensione alla vetta.\nLa via normale si sviluppa sul versante sud-ovest, dal lato francese.\nL'avvicinamento dalla val Maira ha inizio dalla frazione \"Chiappera\" di Acceglio; da qui si sale al rifugio Stroppia, indi al \"vallonasso di Stroppia\", che si risale fino al bivacco Barenghi, che pu\u00f2 fungere da punto d'appoggio. Dal bivacco si raggiunge il soprastante \"colle Gippiera\" (2927\u00a0m), posto tra la T\u00eate de la Frema ed il Brec de Chambeyron. Da qui vi sono due possibilit\u00e0: o scendere al sottostante \"lago dei 9 colori\", costeggiandolo ad ovest fino ad arrivare ai piedi della parete sud-ovest; oppure traversare a mezza costa, fino alla conca ai piedi del versante sud-ovest della montagna. Qui giunti, si risale un canale obliquo (pendenza di 35\u00b0 circa) fino a sbucare in cresta, da dove si raggiunge la vetta con facile arrampicata. Il percorso \u00e8 di tipo alpinistico, con grado di difficolt\u00e0 valutato in F senza neve, e F+ con il canale terminale innevato.\n\u00c8 possibile avvicinarsi anche dal versante francese, raggiungendo il \"lago dei 9 colori\" dalla frazione \"Fouillouse\" di Saint-Paul-sur-Ubaye per il \"vallone dello Chambeyron\", appoggiandosi eventualmente al rifugio Chambeyron."}
{"id": "2359707", "revid": "46291", "url": "https://it.wikipedia.org/wiki?curid=2359707", "title": "Alluaudia", "text": "Alluaudia \u00e8 un genere di piante della famiglia Didiereaceae, endemico del Madagascar.\nTassonomia.\nIl genere comprende 6 specie:"}
{"id": "2359708", "revid": "287204", "url": "https://it.wikipedia.org/wiki?curid=2359708", "title": "Tete de l'Homme", "text": ""}
{"id": "2359709", "revid": "108559", "url": "https://it.wikipedia.org/wiki?curid=2359709", "title": "Edesio di Cappadocia", "text": ""}
{"id": "2359719", "revid": "599013", "url": "https://it.wikipedia.org/wiki?curid=2359719", "title": "Angelo De Magistris", "text": "Biografia.\nSecondo il primo libro dell'Inter che ha pubblicato i suoi dati anagrafici era nato a Ramusano, citt\u00e0 che non compare in alcun elenco di Comuni Italiani, il 1\u00ba gennaio 1886.\nDi fatto l'Inter non ha mai trovato i suoi dati anagrafici, ed avendo supposto fosse il fratello di Alessandro De Magistris, ha attribuito anche a lui l'errore fatto all'atto della rilevazione dei dati anagrafici dalla scheda matricolare di Alessandro presso il Distretto Militare di Milano in possesso dell'Archivio di Stato di Milano.\nPresso l'Archivio di Stato Angelo risulta per\u00f2 registrato in due situazioni differenti: sia le liste di leva che il suo foglio matricolare dicono che \u00e8 nato a Milano il 16 agosto e che sua madre si chiamava Locatelli, e quindi non era affatto fratello di Alessandro.\nLa scheda fornita dall'Anagrafe di Milano che \u00e8 servita a compilare l'elenco dei militari da sottoporre alla visita di leva (lista di leva) per la classe 1886 riporta sotto il suo vecchio nome e cognome (Angelo De Magistris) una nota apposta in rosso a seguito della sua richiesta di variazione di cognome e nome fatta al Tribunale di Milano e divenuta definitiva in data 21 giugno 1906: da Angelo De Magistris a Angelo Demagistris (tutto attaccato). Per questo motivo la sua scheda matricolare \u00e8 intestata a \"De Magistris\" e la scheda anagrafica \u00e8 intestata a \"Demagistris\".\nCarriera.\nProveniente dal Minerva (societ\u00e0 minore di Milano), nel 1909 \u00e8 passato all', con cui ha giocato una gara nella stagione 1909-1910, conclusasi con la vittoria del primo scudetto della societ\u00e0 nerazzurra."}
{"id": "2359725", "revid": "281901", "url": "https://it.wikipedia.org/wiki?curid=2359725", "title": "Pseudocaranx dentex", "text": "Pseudocaranx dentex conosciuto in italiano come carango dentice o anche genericamente come carango, \u00e8 un pesce di mare della famiglia Carangidae.\nDistribuzione e habitat.\nQuesto pesce ha una distribuzione circumtropicale, si trova in tutti i mari tropicali o subtropicali, tra cui il mar Mediterraneo, dove per\u00f2 \u00e8 raro. In Italia non \u00e8 comune anche se si incontra con pi\u00f9 frequenza nelle acque siciliane.\n\u00c8 una specie pelagica e si avvicina alle coste, soprattutto delle piccole isole, in inverno. Non si trova comunque mai in alto mare.\nDescrizione.\nHa un corpo piuttosto schiacciato lateralmente, piuttosto alto, con profilo della fronte piatto ed una lieve concavit\u00e0 frontale (carattere variabile da individuo ad individuo) e muso appuntito. Il terzo posteriore della linea laterale presenta scaglie allargate o scudetti. Le pinnedorsali sono due, la prima breve, con 7 raggi spinosi e la seconda lunga, bassa e senza lobo anteriore appuntito, identica ed opposta alla pinna anale. La pinna pettorale \u00e8 falciforme e non raggiunge gli scudetti della linea laterale. La pinna caudale \u00e8 ampia e molto forcuta.\nIl colore \u00e8 azzurro o argenteo con pinne dorsali, pinna anale, pinna caudale e scudetti della linea laterale di color giallo brillante nell'animale vivo.\nMisura fino ad 80 cm ma la misura media \u00e8 sui 35 cm.\nPesca.\nSi cattura con lenze a traina ed ha carni eccellenti."}
{"id": "2359726", "revid": "1566286", "url": "https://it.wikipedia.org/wiki?curid=2359726", "title": "Lisa Sheridan", "text": "Biografia.\nSheridan \u00e8 nata a Macon, in Georgia, dove si \u00e8 laureata alla Mount de Sales Academy. Ha frequentato la Carnegie Mellon School of Drama di Pittsburgh, in Pennsylvania.\nCarriera.\nIn televisione, Sheridan ha interpretato Chloe Tanner in \"FreakyLinks\", Larkin Groves in \"Invasion\" e Vivian Winters in \"Legacy\". \u00c8 anche apparsa su \"Journeyman\". Ha recitato in alcuni episodi di varie serie, tra cui tre episodi di \"\" e \"Still the King\". L'ultima apparizione di Sheridan \u00e8 stata il ruolo principale nel film del 2018, \"Strange Nature\".\nVita privata.\nSheridan \u00e8 stata fidanzata con Ron Livingston fino al 2003. Si sono incontrati quando hanno lavorato al film \"Beat\" nel 2000.\nMorte.\nSheridan \u00e8 morta il 25 febbraio 2019, all'et\u00e0 di 44 anni, nella sua casa di New Orleans. Il 3 maggio 2019 l'ufficio del coroner della parrocchia di New Orleans ha stabilito che le cause della morte erano complicazioni dovute all'alcolismo cronico, con l'abuso di benzodiazepina e una lesione cerebrale da una caduta precedente."}
{"id": "2359730", "revid": "110157", "url": "https://it.wikipedia.org/wiki?curid=2359730", "title": "Kisn\u00e9medi", "text": "Kisn\u00e9medi \u00e8 un comune dell'Ungheria di 691 abitanti (dati 2001) situato nella provincia di Pest, nell'Ungheria settentrionale."}
{"id": "2359734", "revid": "110157", "url": "https://it.wikipedia.org/wiki?curid=2359734", "title": "Kisoroszi", "text": "Kisoroszi \u00e8 un comune dell'Ungheria di 799 abitanti (dati 2001) situato nella provincia di Pest, nell'Ungheria settentrionale."}
{"id": "2359736", "revid": "327773", "url": "https://it.wikipedia.org/wiki?curid=2359736", "title": "Montebamboli", "text": "Montebamboli \u00e8 una localit\u00e0 del comune italiano di Massa Marittima, nella provincia di Grosseto, in Toscana.\nNello statuto comunale \u00e8 definita con il nome di \"borgata\".\nMenzionato per la prima volta in una pergamena dell'anno 754, Montebamboli \u00e8 un piccolo borgo di poche case situato nelle colline a ovest del centro di Massa Marittima, presso i boschi di Montioni.\nMonumenti e luoghi d'interesse.\nIl nucleo abitativo.\nA Montebamboli vi sono una ventina di poderi e un nucleo abitativo costituito dalla storica fattoria Petrocchi (inizi XIX secolo) che conserva ancora l'antica cantina del vino e un frantoio, oltre a una pregevole chiesa consacrata intitolata ai santi Francesco e Lodovico, risalente alla fine del XVIII secolo. L'insediamento \u00e8 uno dei pochi esempi ancora conservati nel territorio nello stato originario.\nIl castello di Tricase.\nSulla sommit\u00e0 di un'altura nei pressi del borgo si trovano i resti del castello di Tricase. Della struttura rimangono solo tracce del perimetro murario e di alcuni ambienti interni. Se la localit\u00e0 di Tricase \u00e8 attestata sin dalla met\u00e0 dell'VIII secolo, quando probabilmente sorgeva un villaggio, soltanto nel 1099 \u00e8 documentato per la prima volta il castello, la cui met\u00e0 fu donata dagli Aldobrandeschi al vescovo di Massa Marittima. Il castello \u00e8 citato in un documento risalente al 1316, che lo indica come propriet\u00e0 della nobile famiglia senese dei Sergardi.\nLe miniere e la strada ferrata carbonifera.\nLa localit\u00e0 di Montebamboli \u00e8 nota anche per i banchi di lignite, di ottima qualit\u00e0, posti lungo il torrente Ritorto e coltivati, a pi\u00f9 riprese e da differenti societ\u00e0 succedutesi nel tempo, dal 1839, anno in cui furono scoperti, fino al 1921.\nLa lignite estratta veniva trasportata fino al mare, nei pressi di Torre Mozza (nella localit\u00e0 oggi per ci\u00f2 detta \"Carbonifera\"), grazie a una ferrovia di 22\u00a0km, appositamente realizzata che entr\u00f2 in esercizio nel 1849.\nI fossili di Montebamboli.\nNel 1871 nei banchi di lignite di Montebamboli vennero rinvenuti i primi resti fossili di una specie fino ad allora sconosciuta, cui venne dato il nome di Oreopiteco di Montebamboli (\"Oreopithecus bambolii\"). Nel 1884 invece venne descritto un altro fossile ritrovato nelle ligniti, \"Anas lignitifila\" (un Anatidae, poi ribattezzato \"Bambolinetta lignitifila\" nel 2014)."}
{"id": "2359737", "revid": "110157", "url": "https://it.wikipedia.org/wiki?curid=2359737", "title": "Kocs\u00e9r", "text": "Kocs\u00e9r \u00e8 un comune dell'Ungheria di 2.057 abitanti (dati 2001) situato nella provincia di Pest, nell'Ungheria settentrionale. "}
{"id": "2359738", "revid": "533647", "url": "https://it.wikipedia.org/wiki?curid=2359738", "title": "Preconio", "text": ""}
{"id": "2359740", "revid": "110157", "url": "https://it.wikipedia.org/wiki?curid=2359740", "title": "K\u00f3ka", "text": "K\u00f3ka \u00e8 un comune dell'Ungheria di 4.385 abitanti (dati 2001) situato nella provincia di Pest, nell'Ungheria settentrionale. "}
{"id": "2359741", "revid": "110157", "url": "https://it.wikipedia.org/wiki?curid=2359741", "title": "Ethnicity", "text": "Ethnicity \u00e8 il tredicesimo album in studio del compositore greco Yanni, pubblicato l'11 febbraio del 2003 dalla Virgin Records."}
{"id": "2359742", "revid": "287204", "url": "https://it.wikipedia.org/wiki?curid=2359742", "title": "Caranx hippos", "text": "Caranx hippos, conosciuto comunemente come carango cavallo, \u00e8 un pesce di mare della famiglia Carangidae.\nDistribuzione e habitat.\nQuesto pesce vive in tutte le acque tropicali e temperate calde del globo, nel mar Mediterraneo \u00e8 complessivamente raro. Anche nei mari italiani non \u00e8 comune.\nHa uno stile di vita decisamente pelagico ma si pu\u00f2 talvolta incontrare vicino alle coste, soprattutto i giovani esemplari che penetrano anche in foci e lagune. Gli adulti si incontrano vicino a riva solo nei pressi di promontori ed isole.\nDescrizione.\nHa un corpo decisamente alto e compresso lateralmente, con una sagoma caratteristica; la fronte \u00e8 ripida e forma un netto angolo con il profilo del dorso. Il ventre, invece, \u00e8 piatto o concavo. Le pinne dorsali sono due, la prima \u00e8 piccola e ha 7 raggi mentre la seconda \u00e8 lunga, con un lobo anteriore allungato ed acuto, \u00e8 opposta e perfettamente simmetrica alla pinna anale. La pinna caudale \u00e8 profondamente forcuta e molto ampia. Le pinne pettorali sono a forma di falce e molto lunghe, superano di un buon tratto la pinna anale. Le ventrali sono invece piccole. La linea laterale presenta una curva che termina all'incirca alla fine della pinna pettorale dopo che diventa rettilinea ed \u00e8 ricoperta da squame ingrandite (scudetti). Sul peduncolo caudale ci sono due carene.\nIl colore normalmente \u00e8 verde azzurro o grigio piombo con riflessi dorati (non sempre visibili) sul dorso, argentato sui fianchi e bianco o madreperlaceo sul ventre. Sul bordo dell'opercolo branchiale c'\u00e8 un'evidente macchia scura. La pinna caudale (e talvolta anche il lobo delle pinne dorsale ed anale) sono giallastre, a volte giallo canarino. A volte, soprattutto nei piccoli esemplari, l'intero corpo \u00e8 di colore giallo vivo o azzurrognolo con 5 o 6 strisce verticali grigio plumbeo, colori che scompaiono dopo la morte del pesce.\nSupera il metro di lunghezza per 10 kg di peso.\nAlimentazione.\n\u00c8 carnivoro e caccia piccoli pesci pelagici, soprattutto clupeidi.\nPesca.\n\u00c8 una preda molto apprezzata dai pescatori sportivi che lo catturano a traina. \u00c8 uno strenuo combattente e lotta tenacemente riuscendo spesso a riconquistare la libert\u00e0. Ha ottime carni, simili a quelle della ricciola."}
{"id": "2359745", "revid": "281901", "url": "https://it.wikipedia.org/wiki?curid=2359745", "title": "Carango dentice", "text": ""}
{"id": "2359746", "revid": "281901", "url": "https://it.wikipedia.org/wiki?curid=2359746", "title": "Caranx dentex", "text": ""}
{"id": "2359748", "revid": "281901", "url": "https://it.wikipedia.org/wiki?curid=2359748", "title": "Carango cavallo", "text": ""}
{"id": "2359749", "revid": "125215497", "url": "https://it.wikipedia.org/wiki?curid=2359749", "title": "Feudo monastico di Bobbio", "text": "Il feudo monastico di Bobbio o \"feudo monastico di San Colombano di Bobbio\" fu un territorio molto vasto il cui centro religioso, culturale e politico era l'abbazia di San Colombano di Bobbio, oggi in provincia di Piacenza. \n&lt;br&gt;Il suo territorio si estendeva su buona parte delle attuali provincie di Alessandria, Pavia, Piacenza, Parma, Reggio Emilia, Genova, La Spezia, Massa-Carrara, Lucca e Pisa. Inoltre vi erano feudi sparsi sia come abbazie, priorati o semplici monasteri e celle monastiche isolate in tutta la zona del centro-nord d'Italia.\nL'abbazia di Bobbio venne fondata nel 614 dal santo irlandese Colombano, monaco, abate missionario e uomo d'azione che partendo dalla natia Irlanda evangelizz\u00f2 tutta l'Europa ri-cristianizzandola dopo le invasioni barbariche pagane od ariane, fondando centinaia di abbazie, monasteri o semplici chiese tutte seguenti la sua regola dettata attorno al 591 nell'abbazia di Luxeuil in Francia denominata poi regola dell'Ordine di San Colombano. \nPer tutto il Medioevo il monastero di Bobbio fu uno dei pi\u00f9 importanti centri monastici d'Europa, celebre per il suo Scriptorium che tra il VII e il IX secolo fu il principale centro di produzione libraria in Italia e uno dei maggiori in Europa. \n&lt;br&gt;Nel 1014 Bobbio divenne anche sede vescovile nella persona dell'abate-vescovo-conte Pietroaldo costituendo la Contea di Bobbio.\nStoria.\nLa donazione longobarda del re Agilulfo e della regina Teodolinda allo stesso san Colombano comprendeva un territorio esteso per quattro miglia attorno al monastero, ma ben presto il possedimento si estese ulteriormente allargandosi in Emilia, Liguria, Piemonte, Lombardia, Veneto e Toscana.\nTra il VII secolo ed il X secolo Bobbio divenne un vero e proprio \"feudo monastico reale ed imperiale\" grandissimo ed esteso, non raggruppato su di un unico latifondo, salvo la zona centrale attorno alla citt\u00e0 ed alla val Trebbia. Il territorio si estese subito anche all'Oltrep\u00f2, alla val Tidone, alla val Curone e alla val d'Aveto in una zona unica e contigua. Ma era anche formato da terreni e piccoli feudi sparsi per tutta l'Italia Settentrionale, dalle coste del mar Ligure al Piemonte e al lago di Como, al lago di Garda, le zone del Ticino e del Po, fino all'Adriatico, con una flotta di imbarcazioni che collegavano Pavia con la Svizzera e per il Po i possedimenti sul Mincio, di Comacchio, Ferrara, Ravenna, Venezia ed Ascoli Piceno, ma anche sul mare con i porti liguri di Moneglia e Porto Venere.\n&lt;br&gt;Vi furono possedimenti nel Lodigiano (San Colombano al Lambro e Fombio), nella Val Pellice (Bobbio Pellice), in Valsassina (Piani di Bobbio), in Liguria (San Colombano Certenoli), lungo la zona appenninica per la \"Via degli Abati\" (precorritrice dell'antica Via Francigena) da Bobbio passando per Bardi, Borgo Val di Taro, la Cisa e Pontremoli, in Lunigiana, nella Val Fontanabuona, nella Val di Vara e la Magra ed in Garfagnana, ecc.\nIl feudo godette della protezione imperiale e papale e l'abate era \"nullius dioeceseos\" (Abbazia territoriale) e dal 643 l'abate ebbe anche la carica di Abate mitrato. \nDalle incursioni saracene venne difeso anche dagli Obertenghi.\nI monaci avevano eretto numerosi monasteri, sia secondo la regola colombaniana sia secondo quella benedettina: vi coltivavano le terre in modo intensivo, impiantando vigneti, oliveti e castagneti e costruendo mulini; inoltre vi erano numerosi allevamenti specialmente di pecore per l'utilizzarne la \"pergamena\" per gli 'scriptoria' della stessa Bobbio e dei vari altri monasteri.\n&lt;br&gt;I monasteri sparsi dalla Spagna fino alla Germania, in Irlanda ed in Inghilterra erano collegati tra di loro da numerose strade che erano percorse dai pellegrini oltre che dai monaci.\nVerso il IX secolo, come per tutti i monasteri europei di ogni ordine, accolse la riforma benedettina di Benedetto d'Aniane.\nNel IX e X secolo sul territorio furono anche edificati numerosi castelli e fortificazioni varie a protezione dei borghi e dei luoghi religiosi, specialmente in difesa dalle incursioni saracene.\nL'abate \"Agilulfo\" inizi\u00f2 la costruzione nell'883 del nuovo monastero dedicato a San Colombano.\nNella met\u00e0 del X secolo inizi\u00f2 la prima decadenza anche per l'affievolirsi della protezione imperiale e papale e molti feudi passarono direttamente agli Obertenghi e poi ai vari rami famigliari come i Malaspina nel 1164, ma anche le vicine diocesi vescovili divenute potenti via via si impossessarono del territorio. Anche perch\u00e9 il potere degli abati si era affievolito ed in molte zone i religiosi e quindi anche i monaci dovevano obbedienza primaria ai locali vescovi.\nSar\u00e0 l'abate Gerberto, divenuto papa Silvestro II a risolvere le attribuzioni territoriali e sul titolo di conte di cui i predecessori hanno ritenuto effigiarsi dall'846 su di un diploma imperiale ritenuto da molti un falso storico. Infatti ottenne dall'imperatore Ottone III la conferma di tutti i privilegi passati con la conferma del comitato bobbiese all'abate Pietroaldo.\nLa situazione di decadenza anche cittadina venne superata con la creazione a partire dal febbraio 1014 della diocesi di Bobbio sotto la carica dell'abate-vescovo-conte Pietroaldo, che diverr\u00e0 contea vescovile prendendo buona parte del territorio abbaziale con restituzioni parziali e donazioni da parte delle vicine diocesi.\nCon la successiva separazione delle cariche di abate e vescovo e delimitazione dei rispettivi territori si parler\u00e0 esclusivamente di contea vescovile di Bobbio.\nDopo il 1200 l'abate di Bobbio sar\u00e0 sottoposto all'autorit\u00e0 del vescovo locale.\nLa Contea di Bobbio con varie vicissitudini durer\u00e0 fino al 1743 con il passaggio al Regno di Sardegna e la creazione della Provincia di Bobbio.\nInvece la Diocesi di Bobbio rimarr\u00e0 autonoma fino al 1986-89 con le aggregazioni prima sotto Genova e poi sotto Piacenza.\nSviluppo monastico del territorio.\nL'abbazia di Bobbio fu un attivissimo centro di evangelizzazione e di rinascita agricola sotto la protezione reale ed imperiale, e del Papa. Diede le basi e l'impulso per lo sviluppo dell'agricoltura in modo intensivo con il recupero di aree incolte o abbandonate, le bonifiche, le canalizzazioni per scopo irriguo e di drenaggio, acquedotti e migliorie con l'introduzione di innovazioni agricole, agronomiche e le rotazioni agricole, con il recupero di campi ed orti e la diffusione di vigneti, castagneti, oliveti, noceti, piante da frutto, selvicoltura, strumenti agricoli e di aratura, mulini, fratoi, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; introdussero il nuovo tipo di vinificazione per il vino a fermentazione alcolica in botti di legno inuso presso i celti e galli. Inoltre si adoperarono per la riapertura delle vie di comunicazione e commerciali e delle vie del sale ed il commercio lungo la pianura e verso la marittima con conscambi di merci varie come olio, sale, spezie, legname, cereali, ortaggi, formaggi, carni, pesce, vino, ecc.\nI monaci colombaniani di Bobbio nel territorio di loro competenza ma anche nel resto del nord Italia e d'Europa evangelizzarono i popoli insegnando a pregare a dissodare la terra aprendo orti nelle sterpaglie, e nelle selve anche spazi terrazzati per la coltura del castagno, dell'olivo, della vite, degli alberi da frutto, del grano e degli ortaggi.\nDove un tempo vi era la selva, la roccia, lo strapiombo dei dirupi, nascono presso fiumi e fonti le tende, le case, il villaggio, il borgo. la citt\u00e0, la civilt\u00e0. Nascono le edicole, le cappelle, le chiese, i monasteri e le monumentali abbazie.\nL'abbazia ed i monasteri, per i vari feudi e propriet\u00e0 terriere, effettuavano contratti agrari sia di livello (i livellari erano una via di mezzo fra feudatari-fattori non monaci, esperti, che gestivano le terre del monastero dietro pagamento di un fitto) che di enfiteusi (con pagamento di un canone annuo e dopo un certo numero di anni alla possibilit\u00e0 di riscatto per affrancatura diventandone proprietario).\nIl monastero dilata i suoi spazi fino a diventare rifugio e asilo per i poveri, i pellegrini, ospedale per ammalati ed infermi, grazie all'uso della medicina e della farmacopea e nelle zone con sorgenti termali lo sfruttamento delle acque termali, specie le sulfuree, a scopi antisettici e curativi mediante inalazioni e bagni. \nL'abbazia di Bobbio favorisce ed accoglie la cultura ed il sapere grazie al suo scriptorium, la ricchissima biblioteca e le scuole aperte a tutti, e fino alla nascita delle moderne universit\u00e0, essa sar\u00e0 il maggior centro di sapere universitario italiano e d'Europa. I monasteri colombaniani con le loro biblioteche, saranno cenacoli di studio e di incontri culturali. Alla luce del vangelo e del camminare insieme nasce la comunit\u00e0 cristiana e pi\u00f9 tardi la parrocchia.\nAbbazie, monasteri, chiese e celle monastiche.\nOltre che all'abbazia di San Colombano di Bobbio, abbazia matrice in Italia, vi erano numerosi insediamenti monastici, che possiamo suddividere in abbazie autonome, priorati autonomi con un monastero centrale, priorie ed altri monasteri dipendenti con celle monastiche, monasteri e chiese con celle monastiche (\"curtis\",\"domuscultae\", \"sortes\", pievi, xenodochia, mulini, frantoi e feudi agricoli) contigue o isolate dipendenti sempre da Bobbio.\nFeudo compatto attorno a Bobbio.\nCentrale vi era l'abbazia di San Colombano di Bobbio con numerosisimi possedimenti sia nei paesi che nelle valli.\nNel Bobbiese.\nIl territorio di Bobbio descritto nel diploma di Ottone I del 30 luglio 972 comprende oltre Bobbio gli odierni comuni di Coli, Corte Brugnatella e Brallo di Pregola, e le adiacenze nei comuni di Santa Margherita di Staffora, Varzi, Menconico, Zavattarello, Romagnese, Colli Verdi, Alta Val Tidone, Piozzano, Travo, Bettola, Farini, Ferriere:\nFeudi sparsi del centro-nord d'Italia.\nSono indicati sia citt\u00e0 o comuni con un monastero \"colombaniano\" all'interno del paese con possedimenti limitrofi esterni o monasteri esterni con un territorio coltivato.\nVeneto - Priorato di Bardolino e Valpolicella - Trentino - Friuli-Venezia Giulia - Istria.\nAutonomo ma dipendente dall'Abate di Bobbio vi era il vasto e ricco Priorato di Bardolino, con il territorio del lago di Garda ed il Garda orientale, con le propriet\u00e0 veronesi in Verona e fra i fiumi Mincio e Adige, della zona della Valpolicella, del veronese e lungo la Via Postumia, oggi sotto tre regioni (Lombardia, Veneto e Trentino).\nL'elenco di vari monasteri e celle monastiche \u00e8 notevole, possiamo citare fra i maggiori: Bardolino, Pastrengo, Lazise, Garda e Rocca di Garda, Costermano con le priorie di \"Marciaga\", \"Castion\" e \"Sapora\" (attuale Albar\u00e8), Affi, Cavaion Veronese, Pastrengo, Bussolengo, Gaium di Rivoli Veronese, Torri del Benaco con la prioria di Albisano, San Zeno di Montagna, Brenzone sul Garda, Malcesine, Ferrara di Monte Baldo, Ceredello e la prioria Pesina di Caprino Veronese, la prioria di Rivalta di Brentino Belluno, Avio, Riva del Garda, Summo Laco (o \"Summus Lacus\"), San Giorgio e Arco, Brentonico, Mori, Peschiera del Garda, Desenzano del Garda, Lonato del Garda, Sirmione, Sal\u00f2 e la prioria di Solarolo con Balbiana e Manerba del Garda, Toscolano Maderno, Valpolicella con la prioria di San Pietro in Cariano, pieve di San Floriano, pieve di San Martino, prioria di Santa Sofia, e la prioria di Priviniano (\"vallis provinianensis\" vicino al fiume Adige), Fumane, Erbezzo (\"Adarbassium\" o \"Adarbassio\" o \"Aderbassio\"), Marano di Valpolicella e la chiesa di Santo Stefano, Negrar di Valpolicella, Pescantina, pieve di San Giorgio di Valpolicella di Sant'Ambrogio di Valpolicella, Ossenigo di Dolc\u00e8, Casaleone (\"Casaleovani\" e \"Casale Lupani\" con xenodochio), Castel d'Azzano, Povegliano Veronese e Villafranca di Verona, Verona, Chiesa dei Santi Nazaro e Celso, Chiesa di Santa Maria in Organo.\nPer i collegamenti fra Po, Mincio e Lago di Garda: Porto Mantovano (con possedimenti terrieri e diritti sulla navigazione fluviale sul Po), Mantova, Barbasso (\"ad Arbaxium\" o \"Arbaxio\" o \"Arbatium\" o \"Arbatio\") con Barbassolo e Frassinara (\"Fraxeneta\" o \"Fraxineta\") di Roncoferraro e Riva di Suzzara.\nDa Comacchio con le saline gestite dal monastero di Bobbio ed il porto fluviale monastico, Codigoro, Abbazia di Pomposa, con il trasporto di sale con chiatte verso il Po e la pianura padana e verso il Mincio ed il Garda per le peschiere.\nIl \"Monastero di San Colombano\" in Bardolino gestito autonomamente dai monaci colombaniani gestisce numerosi poderi coltivati e molti vengono dati in affitto ala popolazione locale, che ogni anno il 23 novembre (ricorrenza del santo irlandese) versa all'abbazia madre un fitto.\nIn particolare, va segnalata la presenza di aziende e poderi monastici soprattutto nella parte meridionale del Lago di Garda, da cui l'abbazia ricava notevoli quantitativi di olio d'oliva, necessario soprattutto per l'illuminazione, e di pesce, consistente in trote e anguille. Poich\u00e9 i monaci dovevano disporre continuativamente di pesce date le esigenze del loro regime alimentare, dettate dalla regola monastica per la parte igienistica e salutistica, sul lago e nei dintorni di esso figura organizzata una fitta rete di peschiere, che erano delle vere e proprie piccole aziende, dotate di infrastrutture, attrezzi, vasche, che assicuravano lo smistamento della merce sui fiumi mediante imbarcazioni fluviali a chiglia piatta, come sandoni, burchi, burchielli. Scendendo lungo il Mincio, a Porto Mantovano queste imbarcazioni incrociavano i battelli pieni di sale che risalivano da Comacchio, prodotto che veniva utilizzato per la salagione del pesce.\nIl monastero era famoso inoltre per la conciatura delle pelli, per la cui lavorazione usava lo scotano o Rhus cotinus, un arbusto che veniva raccolto e ridotto in polvere.\nUn quarto del raccolto veniva inviato all'Abbazia di Bobbio, ricevendo in cambio libri e codici per la biblioteca del monastero.\nLa prima testimonianza documentale longobarda \u00e8 un atto del re Liutprando che dona al gi\u00e0 esistente priorato di Bardolino una corte regia di pesca al monastero di Bobbio, una seconda donazione da parte di re Rachis si ebbe con la grande \"pischaria\" di Peschiera del Garda che ne muto l'antico nome. Ancora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 dell'Abbazia di Bobbio. Rimarranno di propriet\u00e0 del cenobio bobbiese fino al 1208, quando poi papa Innocenzo III passer\u00e0 il priorato monastico di Bardolino al controllo della Diocesi di Verona. Il priorato ed il monastero di San Colombano di Bardolino vennero soppressi nel 1810 in epoca napoleonica e le propriet\u00e0 terriere passarono al demanio.\nAltre propriet\u00e0 legata a fondazioni monastiche da parte di monaci colombaniani di Bardolino nell'area veneta-friulana:\nBibliografia.\n110-172."}
{"id": "2359750", "revid": "767487", "url": "https://it.wikipedia.org/wiki?curid=2359750", "title": "K\u0151r\u00f6stet\u00e9tlen", "text": "K\u0151r\u00f6stet\u00e9tlen \u00e8 un comune dell'Ungheria di 906 abitanti (dati 2001) situato nella provincia di Pest, nell'Ungheria settentrionale."}
{"id": "2359751", "revid": "248632", "url": "https://it.wikipedia.org/wiki?curid=2359751", "title": "Finale (programma)", "text": ""}
{"id": "2359753", "revid": "110157", "url": "https://it.wikipedia.org/wiki?curid=2359753", "title": "Kosd", "text": "Kosd \u00e8 un comune dell'Ungheria di 2.295 abitanti (dati 2001) situato nella provincia di Pest, nell'Ungheria settentrionale."}
{"id": "2359754", "revid": "267099", "url": "https://it.wikipedia.org/wiki?curid=2359754", "title": "123\u00b0 Reggimento Fanteria Chieti", "text": ""}
{"id": "2359757", "revid": "76963", "url": "https://it.wikipedia.org/wiki?curid=2359757", "title": "Pell James", "text": ""}
{"id": "2359758", "revid": "812213", "url": "https://it.wikipedia.org/wiki?curid=2359758", "title": "Nautilus (programma)", "text": ""}
{"id": "2359759", "revid": "110157", "url": "https://it.wikipedia.org/wiki?curid=2359759", "title": "K\u00f3spallag", "text": "K\u00f3spallag \u00e8 un comune dell'Ungheria di 807 abitanti (dati 2001) situato nella provincia di Pest, nell'Ungheria settentrionale."}
{"id": "2359760", "revid": "42179", "url": "https://it.wikipedia.org/wiki?curid=2359760", "title": "The Golden Compass", "text": ""}
{"id": "2359762", "revid": "62748", "url": "https://it.wikipedia.org/wiki?curid=2359762", "title": "Sentimenti II", "text": ""}
{"id": "2359763", "revid": "248632", "url": "https://it.wikipedia.org/wiki?curid=2359763", "title": "Miro (programma)", "text": ""}
{"id": "2359768", "revid": "114570131", "url": "https://it.wikipedia.org/wiki?curid=2359768", "title": "Caranx crysos", "text": "Caranx crysos, conosciuto comunemente come carango mediterraneo o carango dorato, \u00e8 un pesce di mare della famiglia Carangidae.\nDistribuzione e habitat.\nSi trova nell'Oceano Atlantico sia orientale (da Gibilterra all'Angola) che occidentale (da New York al Brasile) e nel mar Mediterraneo, soprattutto orientale ed \u00e8 penetrato nel canale di Suez effettuando un percorso inverso rispetto alla migrazione lessepsiana. Nei mari italiani \u00e8 raro.\n\u00c8 pelagico costiero, si incontra soprattutto su fondali sabbiosi.\nDescrizione.\nIl corpo \u00e8 fusiforme ma compresso lateralmente, ha pi\u00f9 o meno la stessa curvatura sul lato ventrale e su quello dorsale. L'occhio, abbastanza grande, ha una palpebra simile a quella del cefalo o del sugarello, la bocca raggiunge la pupilla. Le pinne pettorali sono pi\u00f9 corte che nel carango cavallo e raggiungono l'inizio delle pinne pinna anale e seconda dorsale, che hanno lobi appuntiti poco rilevati. La linea laterale ha le squame ingrossate (scudetti) su una porzione rettilinea abbastanza lunga.\nIl colore \u00e8 grigio o verdognolo sul dorso e argentato o dorato su fianchi e ventre.\nMisura al massimo 80 cm di lunghezza per 4 kg di peso.\nRiproduzione.\nSi riproduce in estate in acque costiere.\nPesca.\n\u00c8 una preda della pesca a traina ed ha carni ottime. "}
{"id": "2359769", "revid": "248632", "url": "https://it.wikipedia.org/wiki?curid=2359769", "title": "Ark (programma)", "text": ""}
{"id": "2359771", "revid": "404449", "url": "https://it.wikipedia.org/wiki?curid=2359771", "title": "Carlo Carli (politico 1832)", "text": "Biografia.\nIngegnere, fond\u00f2 nel 1885 a Bologna, con Giuseppe Ceneri e con Aurelio Saffi, la loggia massonica \"VIII Agosto\" della quale fu il primo Maestro venerabile. Consigliere comunale e assessore, fu il primo sindaco di Bologna."}
{"id": "2359773", "revid": "281901", "url": "https://it.wikipedia.org/wiki?curid=2359773", "title": "Caranx fusus", "text": ""}
{"id": "2359776", "revid": "281901", "url": "https://it.wikipedia.org/wiki?curid=2359776", "title": "Carango mediterraneo", "text": ""}
{"id": "2359777", "revid": "919135", "url": "https://it.wikipedia.org/wiki?curid=2359777", "title": "Premio Hugo per la miglior rappresentazione drammatica, forma lunga", "text": "Il premio Hugo per la migliore rappresentazione drammatica, forma lunga (\"Hugo Award for Best Dramatic Presentation, Long Form\") \u00e8 un riconoscimento che, in base al regolamento della manifestazione, viene assegnato ad una rappresentazione drammatica di fantascienza o fantasy la cui durata sia superiore a novanta minuti (esclusa la pubblicit\u00e0). Il prodotto pu\u00f2 essere realizzato su qualsiasi media inclusi cinema, televisione, teatro, videogiochi o musica. Il termine \"drammatico\" \u00e8 inteso, nel senso classico del termine, come un qualsiasi componimento destinato alla scena, sia esso una tragedia o una commedia.\nQuesto premio \u00e8 stato creato nel 2003, dividendo l'originale a seconda della lunghezza dell'opera. Per le opere di durata inferiore novanta minuti \u00e8 istituito il premio per le opere brevi (\"Hugo Award for Best Dramatic Presentation, Short Form\")."}
{"id": "2359779", "revid": "281901", "url": "https://it.wikipedia.org/wiki?curid=2359779", "title": "Carango dorato", "text": ""}
{"id": "2359780", "revid": "109142108", "url": "https://it.wikipedia.org/wiki?curid=2359780", "title": "Colonna del duca di York", "text": "La Duke of York Column \u00e8 un monumento della citt\u00e0 di Londra dedicato a Federico Augusto, duca di York e Albany, figlio secondogenito del re Giorgio III. La colonna si trova fra Regent Street e il Mall e venne costruita con granito di colore rosa; la statua raffigurante il duca, di bronzo e alta 14 piedi, fu scolpita dall'artista inglese Richard Westmacott nel 1834. \nIl duca Federico Augusto era un ufficiale in capo della British Army durante le guerre rivoluzionarie francesi. Quando mor\u00ec nel 1827, fu l'esercito a pagare affinch\u00e9 fosse eretto un monumento commemorativo del duca: i lavori iniziarono nel 1833 e si conclusero l'anno seguente. \nLe dicerie popolari vogliono che la colonna fosse stata costruita tanto alta (37.6 m) perch\u00e9 il duca, in debito di circa 2 milioni di sterline, potesse sfuggire in questo modo ai suoi creditori."}
{"id": "2359782", "revid": "33689", "url": "https://it.wikipedia.org/wiki?curid=2359782", "title": "Editor (programma)", "text": ""}
{"id": "2359784", "revid": "33689", "url": "https://it.wikipedia.org/wiki?curid=2359784", "title": "Crisanzio", "text": "La sua vita fu narrata da Eunapio, suo parente e studente di retorica e filosofia, nell'opera \"Vite dei sofisti\", che Crisanzio stesso gli aveva consigliato di iniziare.\nBiografia.\nCrisanzio nacque nella citt\u00e0 lidia di Sardi, da una famiglia dell'alta aristocrazia locale; suo nonno si chiamava Innocenzio. Rimase orfano del padre in giovane et\u00e0; spos\u00f2 Melite, parente di Eunapio, da cui ebbe un figlio di nome Edesio, morto all'et\u00e0 di vent'anni.\nCrisanzio fu uno dei discepoli preferiti di Edesio a Pergamo, e si occup\u00f2 principalmente del lato mistico del neoplatonismo, studiando Pitagora, Archita e Apollonio di Tiana. Studi\u00f2 teurgia con Massimo ad Efeso, per poi lasciarlo per divergenze circa le interpretazione dei segni rivelati dagli dei.\nIl futuro imperatore Giuliano and\u00f2 a studiare filosofia presso di lui a Pergamo, dietro consiglio di Edesio, e successivamente lo invit\u00f2 due volte a corte (362 circa), ma Crisanzio declin\u00f2 l'invito adducendo come motivazione la forza dei negativi presagi.\nNondimeno l'imperatore lo onor\u00f2, nominando Crisanzio e sua moglie gran sacerdoti della Lidia; in questa funzione si distinse per il suo atteggiamento conciliante verso i cristiani. La sua moderazione gli conserv\u00f2, pertanto, la carica ecclesiastica fino alla sua morte; venne venerato sia dai pagani sia dai cristiani.\nMor\u00ec all'et\u00e0 di ottant'anni, ancora attivo come scrittore."}
{"id": "2359791", "revid": "486946", "url": "https://it.wikipedia.org/wiki?curid=2359791", "title": "Oftalmosauro", "text": ""}
{"id": "2359793", "revid": "248632", "url": "https://it.wikipedia.org/wiki?curid=2359793", "title": "Lugdunum (programma)", "text": ""}
{"id": "2359795", "revid": "121836", "url": "https://it.wikipedia.org/wiki?curid=2359795", "title": "Duke of York Column", "text": ""}
{"id": "2359796", "revid": "248632", "url": "https://it.wikipedia.org/wiki?curid=2359796", "title": "Skyfire (programma)", "text": ""}
{"id": "2359797", "revid": "248632", "url": "https://it.wikipedia.org/wiki?curid=2359797", "title": "FIPS (programma)", "text": ""}
{"id": "2359799", "revid": "287204", "url": "https://it.wikipedia.org/wiki?curid=2359799", "title": "Fritz H\u00f6ger", "text": "Biografia.\nLa sua opera pi\u00f9 conosciuta e importante \u00e8 stato il \"Chilehaus\", costruito tra il 1922 e il 1924 ad Amburgo per l'importatore di nitrato di potassio Henry Sloman. Si tratta di un edificio in mattoni appartenente allo stile espressionista, molto in voga in quel momento.\nH\u00f6ger costru\u00ec anche molti altri edifici, come una scuola con un planetarium, la Kirche am Hohenzollernplatz a Berlino-Wilmersdorf, e il palazzo comunale di Wilhelmshaven.\nIl suo stile fu influenzato dalle opere di Fritz Schumacher, anche se H\u00f6ger si distacc\u00f2 parzialmente dal suo maestro per accostarsi alle tendenze moderniste, raggiungendo ad una mediazione con la tradizione.\nAmmesso che H\u00f6ger ebbe qualche simpatia per il nazionalsocialismo, il suo stile espressionista non piacque a Hitler. Anzi, non volendo cambiare il suo stile con quello pi\u00f9 in voga nel nazismo, non ebbe mai il titolo di architetto di stato."}
{"id": "2359800", "revid": "248632", "url": "https://it.wikipedia.org/wiki?curid=2359800", "title": "XDM (programma)", "text": ""}
{"id": "2359802", "revid": "248632", "url": "https://it.wikipedia.org/wiki?curid=2359802", "title": "Kismet (programma)", "text": ""}
{"id": "2359807", "revid": "486946", "url": "https://it.wikipedia.org/wiki?curid=2359807", "title": "Onironauta", "text": ""}
{"id": "2359808", "revid": "339392", "url": "https://it.wikipedia.org/wiki?curid=2359808", "title": "Konohamaru Sarutobi", "text": ""}
{"id": "2359811", "revid": "1452073", "url": "https://it.wikipedia.org/wiki?curid=2359811", "title": "Caranx rhonchus", "text": "Il carango ronco (Caranx rhonchus) \u00e8 un pesce di mare della famiglia Carangidae.\nDistribuzione e habitat.\nSi tratta di una specie ad areale meridionale, si incontra in Oceano Atlantico orientale tra il golfo di Cadice e l'Angola e nel mar Mediterraneo, soprattutto nel settore orientale. In Italia \u00e8 poco comune nei mari siciliani e decisamente raro altrove. \n\u00c8 un pesce pelagico di profondit\u00e0, si pesca tra 50 e 300 metri di fondale.\nDescrizione.\nIl suo aspetto generale ricorda pi\u00f9 un sugarello che un Caranx. Il corpo \u00e8 abbastanza affusolato, per quanto piuttosto compresso lateralmente. L'occhio \u00e8 pi\u00f9 grande che nei congeneri. Le pinne dorsali sono due, entrambe abbastanza alte, la seconda \u00e8 opposta ed identica alla pinna anale e porta una vistosa macchia nera spesso sormontata da una bianca. N\u00e9 la pinna anale n\u00e9 la pinna dorsale hanno il lobo acuto tipico di altri Caranx. Le pinne pettorali sono falcate e raggiungono l'inizio della seconda pinna dorsale; le pinne ventrali sono invece piccole, quando sono ripiegate sono alloggiate in una scanalatura ventrale. Sul peduncolo caudale sono presenti due piccole pinne (pinnule) una al di sopra ed una al di sotto dello stesso. La linea laterale presenta squame ingrossate (scudetti) nella parte posteriore.\nLa colorazione \u00e8 verdastra sul dorso, argentata sui fianchi e bianchi nella regione ventrale, spesso sono presenti riflessi dorati, su tutto il corpo. La macchia nera sul bordo dell'opercolo branchiale spesso \u00e8 poco visibile.\nMisura fino a 40 cm di lunghezza.\nPesca.\nSi cattura con reti a strascico, reti da circuizione e lenze a traina. Le carni sono ottime ma non ha importanza commerciale data la rarit\u00e0.\nTassonomia.\nTalvolta questa specie \u00e8 stata attribuita al genere \"Decapterus\"."}
{"id": "2359816", "revid": "74801", "url": "https://it.wikipedia.org/wiki?curid=2359816", "title": "Carol Arthur", "text": "Biografia.\nNel 1965 Carol Arthur spos\u00f2 l'attore Dom DeLuise, dal quale ebbe tre figli, anch'essi attori: Peter, Michael e David. Nel 1971 debutt\u00f2 come attrice nella serie televisiva \"Arnie\", a cui seguiranno negli anni successivi una trentina di parti in film e serie televisive, fra cui \"Storie incredibili\" e \"Settimo cielo\", in cui nel 2004 interpret\u00f2 il suo ultimo ruolo."}
{"id": "2359829", "revid": "198277", "url": "https://it.wikipedia.org/wiki?curid=2359829", "title": "Flavio Emoli", "text": "Era soprannominato \"Cuore Matto\" a causa di una malformazione congenita al cuore diagnosticatagli a 23 anni.\nCarriera.\nClub.\nDi famiglia marchigiana emigrata nel capoluogo piemontese, crebbe nel vivaio della . Cominci\u00f2 poi la sua carriera in prestito al , con cui esord\u00ec in Serie A il 10 ottobre 1954 nella sconfitta esterna per 3-0 contro l'. Tornato in pianta stabile a Torino dal 1955, con la squadra bianconera vinse tre Scudetti e due Coppa Italia, fino a diventarne capitano nella stagione 1962-1963.\nPass\u00f2 successivamente al , nell'affare che port\u00f2 alla societ\u00e0 partenopea altri due calciatori provenienti dai piemontesi: Humberto Jorge Rosa e Bruno Garzena. Degli azzurri divenne a sua volta capitano nella stagione 1963-1964 per rimanervi fino alla stagione 1966-1967, nella quale la squadra arriv\u00f2 quarta in campionato.\nIn carriera ha totalizzato complessivamente 245 presenze e 8 reti in Serie A.\nNazionale.\nDurante il periodo della militanza nella Juventus, disput\u00f2 due partite con la nazionale maggiore, due con la rappresentativa B e una con la nazionale giovanile."}
{"id": "2359832", "revid": "404449", "url": "https://it.wikipedia.org/wiki?curid=2359832", "title": "Giuseppe Tanari", "text": "Biografia.\nMarchese, figlio di Luigi (1820-1904), deputato e senatore. Fu consigliere comunale, assessore e sindaco a Bologna. Alla Camera dei Deputati sedette a destra con i moderati. Realizz\u00f2 importanti contributi in campo urbanistico e nell'ediliza pubblica. Diede contributi al Comitato per Bologna storico-artistica per i restauri al palazzo di Re Enzo, a quello dei Notai, al salone del Podest\u00e0, al palazzo d'Accursio. Nell'ultima parte della sua vita ader\u00ec al fascismo."}
{"id": "2359840", "revid": "109143303", "url": "https://it.wikipedia.org/wiki?curid=2359840", "title": "Little Ben", "text": "Il Little Ben \u00e8 una torre dell'orologio in miniatura che si trova a Londra. Costruita in ghisa, la torre si trova nel centro della capitale inglese, presso Victoria Station, e ricalca la famosa torre dell'orologio del Parlamento, il Big Ben. \nIl Little Ben \u00e8 stato costruito, stando a quanto sostiene lo storico dell'architettura Nikolaus Pevsner, da Gillett &amp; Johnston di Croydon e fu eretto nel 1892. Venne rimosso dalla sua postazione nel 1964 ma vi torn\u00f2 nel 1981 grazie all'accordo fra il Westminster City Council e la compagna francese ELF Aquitaine. Sul fondo della torre \u00e8 stata posta la seguente frase: \nUna replica del monumento fu costruita nel 1903 e si trova presso la citt\u00e0 di Port Victoria, capitale delle Seychelles. "}
{"id": "2359843", "revid": "2122884", "url": "https://it.wikipedia.org/wiki?curid=2359843", "title": "L'olimpiade della risata", "text": "L'olimpiade della risata (\"Scooby's All-Star Laff-a-Lympics\") \u00e8 una serie di cartoni animati prodotti da Hanna-Barbera, con tutti i personaggi della stessa creazione. In Italia \u00e8 stata trasmessa dalla Rai.\nProduzione e distribuzione.\nLa prima stagione della serie \u00e8 andata in onda durante lo show televisivo di due ore Scooby's All Star Laff-a-Lympics del sabato mattina andato in onda sulla ABC dal 10 settembre al 29 ottobre 1977 prodotta da Hanna-Barbera. Insieme alla prima stagione dell'olimpiade della risata, sono state trasmesse nello show la seconda stagione di \"The Scooby-Doo Show\", la prima stagione di \"Capitan Cavey e le Teen Angels\" e \"Blue Falcon e Cane Prodigio\". La seconda stagione della serie \u00e8 andata in onda sulla ABC dall'11 novembre al 23 dicembre 1978 durante lo stesso show rinominato per\u00f2 Scooby's All-Star, insieme alla seconda parte della terza stagione di \"The Scooby-Doo Show\" e la seconda stagione di \"Capitan Cavey e le Teen Angels\".\nIn Italia tutte le serie sono state trasmesse indipendentemente o nei programmi televisivi rispettivi al canale TV.\nTrama.\nYogi Yaoo vs Scooby Dooby vs Reanni Rottens \nI nostri famosi campioni e le loro squadre sono pronti a tutto pur di vincere l'olimpiade della risata in giro per il mondo con sfide poco convenzionali.\nFumetto.\nDalla serie animata, \u00e8 stato tratto un fumetto con lo stesso nome, mai pubblicato in Italia.\nPubblicazione in DVD.\nQuattro episodi sono stati pubblicati in DVD che s'intitola \"Scooby-Doo - Olimpiadi della risata - I giochi del mistero\"."}
{"id": "2359845", "revid": "729019", "url": "https://it.wikipedia.org/wiki?curid=2359845", "title": "Druga slovenska nogometna liga 2006-2007", "text": "L'edizione 2006-2007 della Druga slovenska nogometna liga, il secondo livello del campionato sloveno di calcio, vide la vittoria finale del NK Livar Ivan\u010dna Gorica che viene cos\u00ec promosso nella PrvaLiga. Il Bonifika ha perso lo spareggio promozione e resta in seconda divisione.\nLa stagione inizi\u00f2 il 13 agosto 2006 e termin\u00f2 il 27 maggio 2007 dopo 27 turni."}
{"id": "2359847", "revid": "767487", "url": "https://it.wikipedia.org/wiki?curid=2359847", "title": "Luigi Pogliana", "text": "Carriera.\nCresciuto nel Legnano, il lo acquist\u00f2 a 22 anni dal Novara e da allora rimase sempre nelle file dei partenopei. Fu il terzino fluidificante della squadra azzurra per undici anni, dal 1967 al 1978, conquistando la Coppa Italia nella stagione 1975-1976.\nDebutt\u00f2 in Serie A con i campani il 24 settembre 1967 nella vittoria casalinga contro l'Atalanta per 1-0 e segn\u00f2 6 gol in campionato durante la militanza napoletana, 4 di essi in casa a squadre di vertice come Juventus ed : ai piemontesi segn\u00f2 l'8 novembre 1970 consentendo al Napoli di battere la \"vecchia signora\" per 1-0 ed il 19 marzo 1972 il gol del pareggio contro la Juventus nell'1-1 finale, mentre ai lombardi il 22 novembre 1970 il gol del momentaneo pareggio nella sfida poi vinta dagli azzurri per 2-1 e l'11 aprile 1976 il momentaneo 1-0 nella gara in casa contro l' terminata poi 3-1. Tre anni prima, a Torino, un suo autogol permise alla Juventus di pareggiare la partita.\nNegli ultimi anni lasci\u00f2 spesso spazio al pi\u00f9 giovane Antonio La Palma. Concluse la sua carriera al Napoli all'et\u00e0 di 33 anni. In carriera ha totalizzato complessivamente 196 presenze e 6 reti in Serie A e 52 presenze e una rete in Serie B."}
{"id": "2359848", "revid": "212348", "url": "https://it.wikipedia.org/wiki?curid=2359848", "title": "Trip Through Your Wires", "text": ""}
{"id": "2359864", "revid": "709565", "url": "https://it.wikipedia.org/wiki?curid=2359864", "title": "Capitan Flamingo", "text": "Capitan Flamingo \u00e8 una serie animata canadese del 2006. In Italia la serie fu trasmessa dal gennaio 2008 su Jetix, e poi su Rai 2 dall'8 agosto 2011 e Frisbee dal febbraio 2012.\nTrama.\nLa storia narra di un bambino, Milo Powell, oppresso da \"un mondo fatto per adulti\", e dal cugino Wendell, che crede di essere migliore del cugino in tutti i campi solo perch\u00e9 \u00e8 pi\u00f9 alto di mezzo centimetro, decide di diventare un supereroe per salvare i suoi amici da situazioni complicate. La sua aiutante \u00e8 Liz-Beth, molto innamorata di lui, ma che sembra essere molto pi\u00f9 intelligente di Milo."}
{"id": "2359865", "revid": "767487", "url": "https://it.wikipedia.org/wiki?curid=2359865", "title": "Stelio Nardin", "text": "Carriera.\nGiocatore.\nClub.\nDopo aver giocato nelle giovanili della come attaccante, per diventare terzino dietro suggerimento del suo compagno di squadra e concittadino Dionigio Zanutel, cominci\u00f2 la sua carriera professionistica al , con cui trascorse cinque campionati di Serie B per passare poi al a 26 anni, dove form\u00f2 form\u00f2 con Pogliana un tandem ben assortito di terzini. Ha disputato complessivamente 135 partite in Serie A coi partenopei, vincendo una Coppa delle Alpi nella stagione 1965-1966 (campionato in cui la squadra raggiunse il terzo posto, risultato migliorato poi con il secondo posto della stagione 1967-1968), prima di chiudere la carriera alla in Serie C.\nNazionale.\nGioc\u00f2 una partita in nazionale, il 27 marzo 1967 allo stadio Olimpico di Roma contro il , per via di un infortunio occorso a Tarcisio Burgnich. Disput\u00f2 una gara anche con la nazionale B, in occasione di Italia-.\nDopo il ritiro.\nHa ricevuto un premio per il suo contributo al calcio locale durante i festeggiamenti per l'85\u00ba anniversario della Pro Romans."}
{"id": "2359879", "revid": "324090", "url": "https://it.wikipedia.org/wiki?curid=2359879", "title": "Running to Stand Still", "text": "Running to Stand Still \u00e8 la quinta canzone dell'album The Joshua Tree del gruppo rock U2.\nStoria.\nQuesta canzone \u00e8 un brano di denuncia sociale nei confronti dell'uso dell'eroina. Bono ha tratto ispirazione nello scrivere il testo da un fatto di cronaca avvenuto nella sua citt\u00e0 natale: Dublino. Pi\u00f9 precisamente si trattava della storia di una coppia che era arrivata ad essere talmente dipendente dall'uso di questa sostanza stupefacente che erano arrivati al punto di vendere tutto per potersi procurare la loro dose quotidiana. Decisero, inoltre, di tentare di guadagnare denaro facendo i corrieri di una grossa quantit\u00e0 di droga. Se la consegna fosse andata bene, loro sarebbero stati ricchi, altrimenti avrebbero passato molti anni in galera. L'autore, scosso da tale notizia, ha voluto cercare di capire le motivazioni che spingessero delle persone ad arrivare a tanto.\nCover.\nI seguenti gruppi e artisti hanno effettuato una cover di questo brano:"}
{"id": "2359885", "revid": "357738", "url": "https://it.wikipedia.org/wiki?curid=2359885", "title": "Battericidi", "text": ""}
{"id": "2359888", "revid": "287204", "url": "https://it.wikipedia.org/wiki?curid=2359888", "title": "Vicer\u00e8 di Sicilia", "text": ""}
{"id": "2359889", "revid": "28592", "url": "https://it.wikipedia.org/wiki?curid=2359889", "title": "Garzia De Toledo", "text": ""}
{"id": "2359890", "revid": "2050449", "url": "https://it.wikipedia.org/wiki?curid=2359890", "title": "Shake Your Money Maker", "text": "Shake Your Money Maker \u00e8 il primo album in studio del gruppo musicale statunitense The Black Crowes, pubblicato dalla Def American Recordings nel 1990.\nDescrizione.\nRegistrato durante l'estate del 1989 tra Atlanta e Los Angeles, questo album \u00e8 fortemente influenzato dal rock degli anni settanta, in particolare The Rolling Stones e Faces, contrastando con la scena musicale dei primi anni novanta, caratterizzata dall'esplosione del grunge a Seattle. L'album prende il nome da una canzone di Elmore James, che il gruppo non ha mai suonato dal vivo fino a \"Live at the Greek\" (2000) con Jimmy Page.\nFurono estratti cinque singoli, tra cui la cover di Otis Redding \"Hard to Handle\" e la ballad acustica \"She Talks to Angels\", che raggiunsero la prima posizione nella classifica Mainstream Rock Airplay. L'intero album invece, dopo un inizio a rilento, scal\u00f2 la classifica settimanale fino al quarto posto e concluse al terzo in quella annuale del 1991. In totale vendette oltre cinque milioni di copie.\nIn occasione del trentesimo anniversario \u00e8 uscita una edizione deluxe con tre dischi, che includono l'album originale rimasterizzato, una raccolta di inediti e lati B, e un disco dal vivo registrato ad Atlanta."}
{"id": "2359893", "revid": "28592", "url": "https://it.wikipedia.org/wiki?curid=2359893", "title": "Diocesi di Teano", "text": ""}
{"id": "2359894", "revid": "287204", "url": "https://it.wikipedia.org/wiki?curid=2359894", "title": "Kodigenahalli", "text": " \nKodigenahalli (o Kodiganballi) \u00e8 una suddivisione dell'India, classificata come \"census town\", di 5.448 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 43' 12 N e 77\u00b0 23' 25 E e ha un'altitudine di 667 .\nSociet\u00e0.\nEvoluzione demografica.\nAl censimento del 2001 la popolazione di Kodigenahalli assommava a 5.448 persone, delle quali 2.791 maschi e 2.657 femmine. I bambini di et\u00e0 inferiore o uguale ai sei anni assommavano a 827, dei quali 416 maschi e 411 femmine. Infine, coloro che erano in grado di saper almeno leggere e scrivere erano 2.588, dei quali 1.532 maschi e 1.056 femmine."}
{"id": "2359895", "revid": "124447751", "url": "https://it.wikipedia.org/wiki?curid=2359895", "title": "Atomic Betty", "text": "Atomic Betty \u00e8 una serie animata franco-canadese prodotta da Atomic Cartoons, Breakthrough Films &amp; Television e Tele Images Kids. Viene mandata in onda in Canada dal 29 agosto 2004 su Teletoon, e sia negli Stati Uniti che in Italia viene trasmessa su Cartoon Network, rispettivamente il 17 settembre 2004 e il 31 gennaio 2005.\nTrama.\nBetty Barrett \u00e8 una ragazzina statunitense-canadese di 12 anni che ama la scuola, sognare ad occhi aperti, stare a contattato con i luoghi aperti, guardare i film di Fantascienza e cantare nella sua band. Betty un giorno scopre di essere un \"Guardiano e Difensore dell'intero Cosmo\" assumendo cos\u00ec l'identit\u00e0 segreta di Atomic Betty, per difendere la pace interstellare e le forze dell'ordine nello spazio. In questo arduo compito non \u00e8 da sola: al suo fianco ci sono Sparky (un alieno pilota) e Robot X-5. Con loro Atomic Betty, dotata di armi e gadget, affronter\u00e0 Maximus IQ e altri nemici, combattendoli con abilit\u00e0 fisiche e magiche. Nonostante sulla Terra Betty sia una ragazza normale, in tutta la Galassia \u00e8 considerata una superstar e ha anche il proprio fanclub di fedeli ammiratori.\nFormat degli episodi.\nLa struttura tipica degli episodi prevede che una crisi, un guaio o un problema si verifichi da qualche parte nello spazio, di solito mentre Betty sta trascorrendo del tempo con i suoi amici o la sua famiglia. Il problema le viene comunicato dall'ammiraglio De Gill tramite il suo cerca-persona intergalattico. La ragazzina si allontana, si trasforma in Atomic Betty e risolve il problema. Alla fine Atomic Betty ritorna sulla Terra nella forma di Betty e spiega la sua assenza agli amici o ai presenti."}
{"id": "2359898", "revid": "133248", "url": "https://it.wikipedia.org/wiki?curid=2359898", "title": "The Tar-Aiym Krang", "text": ""}
{"id": "2359902", "revid": "287204", "url": "https://it.wikipedia.org/wiki?curid=2359902", "title": "Maria Beatrice di Savoia", "text": ""}
{"id": "2359904", "revid": "28592", "url": "https://it.wikipedia.org/wiki?curid=2359904", "title": "Signore di Guastalla", "text": ""}
{"id": "2359907", "revid": "1543377", "url": "https://it.wikipedia.org/wiki?curid=2359907", "title": "Vincent Nichols", "text": "Biografia.\nAllievo del Venerabile Collegio Inglese di Roma, \u00e8 ordinato sacerdote il 21 novembre 1969, e consacrato vescovo il 24 gennaio 1992.\nIl 5 novembre 1991 \u00e8 eletto vescovo titolare di Othona ed ausiliare di Westminster.\nIl 15 febbraio 2000 \u00e8 nominato arcivescovo di Birmingham.\nIl 3 aprile 2009 \u00e8 promosso arcivescovo di Westminster; succede al cardinale Cormac Murphy-O'Connor, dimessosi per raggiunti limiti d'et\u00e0. Assume anche il titolo onorifico di primate d'Inghilterra e Galles.\n\u00c8 poi eletto presidente della Conferenza Episcopale di Inghilterra e Galles il successivo 30 aprile, sempre in sostituzione del cardinale Murphy-O'Connor.\nIl 15 gennaio 2011 ordina sacerdoti cattolici i primi tre membri della Chiesa d'Inghilterra, ex vescovi anglicani, i quali avevano chiesto e ottenuto di rientrare in comunione con la Chiesa di Roma, grazie all'erezione dell'ordinariato personale di Nostra Signora di Walsingham.\nIl 12 gennaio 2014 papa Francesco ne annuncia la creazione a cardinale nel concistoro del 22 febbraio seguente.\nNell'ottobre 2016 \u00e8 eletto vicepresidente del Consiglio delle conferenze dei vescovi d'Europa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2359908", "revid": "2043462", "url": "https://it.wikipedia.org/wiki?curid=2359908", "title": "Luisa, principessa reale", "text": "Biografia.\nInfanzia e giovent\u00f9.\nLuisa nacque principessa Luisa del Galles a Marlborough House, l'abitazione londinese dei suoi genitori, che allora erano il Principe e la Principessa di Galles (divenuti in seguito re Edoardo VII e regina Alessandra). Pass\u00f2 gran parte della sua infanzia a Sandringham House, la residenza di campagna dei genitori nel Norfolk; come le sorelle, principesse Maud e Vittoria, ricevette un'educazione formale limitata.\nVenne battezzata nella casa natale il 10 maggio 1867 dall'arcivescovo di Canterbury, Charles Thomas Longley. Furono suoi padrini:\nDi questi solo due presenziarono alla cerimonia, la regina Luisa di Danimarca e la granduchessa Augusta, mentre gli altri vennero rappresentati per procura.\nMatrimonio.\nSabato 27 luglio 1889, la principessa Luisa spos\u00f2 Alexander Duff, 6\u00ba Conte Fife (11 ottobre 1849 \u2013 29 dicembre 1912), di diciotto anni pi\u00f9 vecchio di lei, nella cappella privata di Buckingham Palace. Furono sue damigelle d'onore le principesse Maud e Vittoria di Galles, Vittoria Maria di Teck, Maria Luisa ed Elena Vittoria di Schleswig-Holstein e le contesse Fedora, Elena e Vittoria Gleichen.\nDue giorni dopo il matrimonio, la regina Vittoria cre\u00f2 Alexander Duca di Fife e Marchese di Macduff nei Pari del Regno Unito. Le lettere patenti che crearono il ducato contenevano il tradizionale riferimento agli \u00aberedi maschi legalmente generati\u00bb; con il tempo divenne per\u00f2 chiaro che la coppia non avrebbe avuto un figlio maschio, cos\u00ec, il 24 aprile 1900, la Regina firm\u00f2 delle lettere patenti per la creazione di un nuovo Ducato di Fife, assieme alla Contea di Macduff, nei Pari del Regno Unito, con un riferimento speciale: in mancanza di un erede maschio, il titolo sarebbe passato alle figlie del 1\u00ba Duca e poi ai loro discendenti maschi.\nPrincipessa Reale.\nIl 9 novembre 1905 Edoardo VII nomin\u00f2 Luisa Principessa Reale, il pi\u00f9 alto onore concesso ad un membro femminile della famiglia reale; ne deriv\u00f2 che Luisa venne intitolata \"Sua Altezza Reale\" La Principessa Reale, Duchessa di Fife. Allo stesso tempo, il Re dichiar\u00f2 che le due figlie di Luisa dovessero avere la dignit\u00e0 titolare di Principesse di Gran Bretagna e Irlanda ed il trattamento di \"Altezza\", con ordine di precedenza immediatamente successivo a quella degli altri membri della famiglia con il trattamento di \"Altezza Reale\". Da quel momento in poi le sue figlie, divenute \"Sua Altezza\" Principessa Alexandra di Fife e \"Sua Altezza\" Principessa Maud di Fife, non derivarono il loro rango dal padre, bens\u00ec dalla volont\u00e0 del sovrano.\nNel dicembre 1911, mentre si recavano in nave in Egitto, Luisa e la sua famiglia fece naufragio al largo delle coste del Marocco; bench\u00e9 si salvarono tutti senza rimanere feriti, il marito Alexander si ammal\u00f2 di pleurite, come probabile conseguenza dell'incidente. Egli mor\u00ec ad Assuan nel gennaio 1912, e la figlia maggiore Alexandra gli successe nel ducato, divenendo Duchessa di Fife come suo proprio diritto. Si deve notare che Alexandra in seguito spos\u00f2 il principe Arturo di Connaught, un primo cugino di sua madre, e venne quindi conosciuta come \"Sua Altezza Reale\" Principessa Arturo di Connaught, adottando i titoli ed il trattamento del marito, un\"'Altezza Reale\", visto che egli era il figlio del principe Arturo, duca di Connaught, terzo figlio della regina Vittoria.\nUltimi anni.\nLa principessa Luisa ricevette l'onorificenza dell'Ordine Reale di Vittoria ed Alberto nel 1885 e, due anni dopo, quella dell'Ordine Imperiale della Corona d'India. Nel 1888 divenne inoltre una Dama del Venerabile Ordine di San Giovanni di Gerusalemme e nel 1929 una Dama di Gran Croce dello stesso ordine. Per quanto riguarda gli onori militari, nel 1914 fu nominata colonnello in capo del 7\u00b0 Guardie Dragoni (reggimento personale della principessa reale) e nel 1921, quando venne creato, anche del 4\u00b0 Guardie Dragoni.\nLuisa mor\u00ec nel gennaio 1931 nella sua casa di Portman Square, a Londra, e venne sepolta nella cappella di San Giorgio, nel castello di Windsor; i suoi resti vennero poi traslati nella cappella privata del mausoleo di Mar Lodge a Braemar, nell'Aberdeenshire.\nDiscendenza.\nIl Duca e la Duchessa di Fife ebbero tre figli:\nTitoli nobiliari e stemma.\nStemma.\nIn occasione del suo matrimonio venne concesso a Luisa l'uso di un proprio stemma, cio\u00e8 quello del regno con uno scudo interno per la Sassonia, il tutto differenziato da una fascia d'argento a cinque punte, le due pi\u00f9 esterne e quella centrale recanti croci rosse ed il paio centrale con il cardo. Lo scudo centrale venne poi tolto con decreto reale nel 1917."}
{"id": "2359911", "revid": "695564", "url": "https://it.wikipedia.org/wiki?curid=2359911", "title": "Jet Lag", "text": ""}
{"id": "2359912", "revid": "17654", "url": "https://it.wikipedia.org/wiki?curid=2359912", "title": "Diocesi di Avellino e Frigento", "text": ""}
{"id": "2359913", "revid": "287204", "url": "https://it.wikipedia.org/wiki?curid=2359913", "title": "Aglaspidida", "text": "Gli aglaspidi (Aglaspidida, altrimenti noti come Aglaspida) sono un gruppo di artropodi estinti, vissuti tra il Cambriano e il Siluriano (500 \u2013 390 milioni di anni fa). I loro resti sono stati ritrovati in Nordamerica, Europa e Australia.\nDescrizione.\nL'aspetto di questi animali era piuttosto simile a quello di altri artropodi primitivi, i trilobiti, da cui per\u00f2 si differenziavano per alcune caratteristiche fondamentali. L'esoscheletro, ad esempio, non era distinto nei caratteristici \u201ctre lobi\u201d longitudinali, ma solo in quelli trasversali (prosoma, opistosoma e spina caudale). Il cephalon era largo e piatto, dalla struttura molto robusta e a forma di ferro di cavallo; spesso era munito di spine rivolte all'indietro. Gli occhi erano molto sviluppati e sporgevano dalla parte alta del cephalon. Il torace era costituito da segmenti larghi e piatti, di forma molto simile fra loro, in numero compreso tra dieci e quindici. La coda (telson) era costituita da una spina notevolmente allungata. In generale, gli aglaspidi raggiungevano dimensioni notevoli per un artropode, e a volte superavano i 20 centimetri di lunghezza.\nClassificazione.\nA causa della loro somiglianza superficiale con l'odierno limulo, gli aglaspidi sono stati in passato considerati come possibili antenati degli xifosuri (Xiphosura, il gruppo al quale appartiene il limulo) e inclusi quindi nel gruppo dei chelicerati. Pi\u00f9 di recente, gli aglaspidi sono stati studiati approfonditamente a livello morfologico e attualmente i paleontologi ritengono che questi animali possano essere imparentati con i trilobiti. Tra i generi pi\u00f9 noti di aglaspidi, da ricordare \"Aglaspis\", \"Aglaspoides\", \"Angarocaris\" e \"Beckwithia\". Un piccolo gruppo di generi, tra cui \"Strabops\" e \"Parapaleomerus\", furono precedentemente ascritti agli aglaspidi ma ora sono ritenuti un taxon distinto, gli Strabopida.\nStile di vita.\nI fossili degli aglaspidi sono molto rari, nonostante abbiano una distribuzione geografica e temporale piuttosto diffusa. Molti loro fossili sono stati ritrovati in giacimenti originatisi in ambienti di acqua dolce, o di acque molto basse. I grandi occhi prominenti e la forma del corpo suggeriscono che questi animali fossero predatori attivi, e probabilmente si nutrivano di altri artropodi come i trilobiti.\nLe caratteristiche morfologiche degli aglaspidi hanno condotto gli scienziati a ritenere che questi animali possano essere gli autori di numerose tracce fossili, denominate \"Protichnites\", rinvenute in numerose localit\u00e0 a partire dal periodo Cambriano. Queste tracce mostrano chiaramente il movimento di un artropode sulla terraferma; se l'ipotesi fosse confermata, gli aglaspidi potrebbero essere stati i primi animali a vivere, seppur per brevi periodi, sulle terre emerse."}
{"id": "2359915", "revid": "22356", "url": "https://it.wikipedia.org/wiki?curid=2359915", "title": "Aglaspida", "text": ""}
{"id": "2359916", "revid": "28592", "url": "https://it.wikipedia.org/wiki?curid=2359916", "title": "Vescovo di Frigento", "text": ""}
{"id": "2359922", "revid": "108737917", "url": "https://it.wikipedia.org/wiki?curid=2359922", "title": "Pterorhynchus wellnhoferi", "text": "Lo pterorinco (Pterorhynchus wellnhoferi) \u00e8 un rettile volante estinto, appartenente agli pterosauri. Visse nel Giurassico superiore (circa 150 milioni di anni fa) e i suoi resti sono stati ritrovati in Cina.\nDescrizione.\nQuesto animale \u00e8 conosciuto per uno scheletro quasi completo e articolato, in cui si sono conservate numerose parti molli, come le membrane alari e strutture simili a peli. Come molti pterosauri primitivi (ranforincoidi) del Giurassico, questo animale possedeva una lunga coda che terminava in una struttura simile a un rombo, formata da un lembo di pelle allargata. Le ali membranose erano relativamente ampie. L'aspetto pi\u00f9 curioso dello pterorinco era dato dalla testa: era presente, infatti, un'alta cresta formata da una zona ossea alla base e da una grande estensione di tessuto molle. Il cranio era lungo quasi 12 centimetri, mentre l'apertura alare dell'animale doveva raggiungere gli 85 centimetri.\nClassificazione.\nDescritto per la prima volta nel 2002 da Czerkas e Ji, lo pterorinco \u00e8 stato subito riconosciuto come un appartenente ai ranforincoidi (Rhamphorhynchoidea), il gruppo pi\u00f9 primitivo di pterosauri. Originariamente la formazione Daohugou, dove \u00e8 stato rinvenuto l'esemplare, era stata attribuita al Cretaceo inferiore, ma successivamente \u00e8 risultato chiaro che i fossili risalivano alla fine del Giurassico. \u00c8 possibile che lo pterorinco fosse strettamente imparentato con altri ranforincoidi del periodo, come \"Scaphognathus\" e \"Harpactognathus\".\nStile di vita.\nLa grande e alta cresta cranica era un carattere decisamente inusuale per uno pterosauro primitivo; la sua funzione non \u00e8 nota, ma \u00e8 possibile che fosse utile per spostarsi attraverso il mezzo aereo, come anche la coda dotata di una struttura a forma di rombo. \u00c8 possibile anche che la cresta fosse un segnale di riconoscimento intraspecifico."}
{"id": "2359923", "revid": "22356", "url": "https://it.wikipedia.org/wiki?curid=2359923", "title": "Pterorhynchus", "text": ""}
{"id": "2359924", "revid": "287204", "url": "https://it.wikipedia.org/wiki?curid=2359924", "title": "Kampli", "text": " \nKampli (o Kamplee) \u00e8 una citt\u00e0 dell'India di 35.386 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 24' 0 N e 76\u00b0 37' 0 E e ha un'altitudine di 413 .\nSociet\u00e0.\nEvoluzione demografica.\nAl censimento del 2001 la popolazione di Kampli assommava a 35.386 persone, delle quali 17.803 maschi e 17.583 femmine. I bambini di et\u00e0 inferiore o uguale ai sei anni assommavano a 4.751, dei quali 2.392 maschi e 2.359 femmine. Infine, coloro che erano in grado di saper almeno leggere e scrivere erano 19.634, dei quali 11.616 maschi e 8.018 femmine."}
{"id": "2359927", "revid": "99357472", "url": "https://it.wikipedia.org/wiki?curid=2359927", "title": "Adua Veroni", "text": ""}
{"id": "2359932", "revid": "267975", "url": "https://it.wikipedia.org/wiki?curid=2359932", "title": "Thomas Christopher Collins", "text": "Biografia.\nThomas Christopher Collins \u00e8 nato il 16 gennaio 1947 a Guelph, provincia dell'Ontario e diocesi di Hamilton, nella parte sud-orientale del Canada. Proveniente da una devota famiglia cattolica, \u00e8 nato da Thomas Collins (1895 \u2013 1967) e Juliana Keen (1899 \u2013 1978), che si erano sposati nel 1938 dopo aver rimandato le nozze per tre anni a causa di due lutti in famiglia; prima di lui, i suoi genitori avevano avuto altri tre figli, due femmine ed un maschio: Catharine e Patricia Anne, entrambe future insegnanti rimaste nubili, e George Anthony, morto bambino.\nOrigini familiari.\nI suoi antenati paterni provenivano da Drogheda, in Irlanda, ed erano migrati a Guelph nel 1832: il suo bisnonno Patrick Downey divenne preside della scuola locale nel 1850 ed in seguito lo \u00e8 divenuto anche suo nonno Christopher; suo padre lavorava in ferrovia prima di diventare direttore della circolazione del quotidiano \"The Guelph Mercury\", dove suo zio Joseph era l'editore ed in seguito \u00e8 divenuto membro conservatore del parlamento provinciale di Wellington South.\nI suoi avi materni, invece, erano originari di Birmingham, in Inghilterra, ed erano migrati a Brantford nel 1904: suo nonno George Keen era il fondatore e segretario generale della \"Co-operative Union of Canada\" (CCA) ed aveva ricevuto un dottorato ad honorem dalla Saint Francis Xavier University per il suo lavoro pionieristico nella creazione di cooperative di credito in tutto il Paese; sua madre, arrivata in Canada quando aveva cinque anni, lavorava in un'azienda che costruiva mausolei e nel 1928 si era trasferita a Guelph per un progetto, dove poi ha incontrato il futuro marito.\nFormazione e ministero sacerdotale.\nHa ricevuto l'istruzione primaria alla \"St. Stanislaw's Elementary School\" nella citt\u00e0 nativa, dopo aver gi\u00e0 imparato a leggere da autodidatta prima di iniziare, mostrandosi un eccellente alunno e saltando per questo la quarta elementare; in questo periodo, nelle notti invernali, spesso camminava con suo padre in cima ad una collina per assistere all'adorazione eucaristica, un'esperienza che lo ha segnato profondamente. Nel 1953, quando aveva sei anni, suo padre ha sofferto di tubercolosi spinale ed ha trascorso l'intero anno in un sanatorio vicino a Kitchener; era troppo giovane per essere ammesso alle visite ed ha visto suo padre solo una volta quell'anno. Per questo motivo, sua madre ha trovato lavoro come segretaria in uno studio legale.\nLa sua casa d'infanzia a Guelph era situata in \"Durham Street\", dietro la chiesa \"Our Lady Immaculate\", dove ad otto anni ha cominciato a servire come ministrante la prima messa della mattina; un giorno, al termine di una celebrazione, una croce di pietra \u00e8 caduta dalla facciata della chiesa sfiorandolo e danneggiando le scale e la ringhiera in acciaio ma, pur essendosi spaventato, \u00e8 rimasto illeso. Aveva anche provato ad entrare nel coro della parrocchia ma il direttore ed organista John Marrin lo ha scoraggiato. Fin da bambino ha sviluppato un grande interesse per la lettura, mentre non \u00e8 mai stato appassionato di sport e preferiva giocare a scacchi; \u00e8 divenuto appassionato anche di fotografia, filatelia ed ha preso lezioni di chitarra.\nHa proseguito gli studi secondari alla \"Bishop Macdonnell Catholic High School\", dove i suoi insegnanti lo hanno descritto come un ragazzo tranquillo, umile e brillante nonch\u00e9 socievole ma sempre un po' in secondo piano; in particolare il suo docente di inglese, don John Newstead, \u00e8 stato il primo a suggerire al giovane sedicenne di intraprendere la via del sacerdozio, quando lui immaginava un futuro da avvocato oppure insegnante. Alla fine ha scelto di entrare in seminario ma ha dovuto tardare gli studi perch\u00e9 suo padre \u00e8 rimasto parzialmente paralizzato e su una sedia a rotelle a causa di un ictus, morendo nel 1967; sua invece madre \u00e8 morta nel 1978. Il suo primo lavoro \u00e8 stato quello di cameriere in un ristorante drive-in, continuando poi a servire ai tavoli del collegio gesuita nella periferia nord della citt\u00e0, lavorando in seguito durante il periodo universitario in una fabbrica di fibra di vetro ed anche come scavatore di tombe nel cimitero cattolico di Guelph.\nDopo aver ottenuto il diploma si \u00e8 iscritto al \"St. Jerome's College\" di Waterloo, conseguendo il \"Bachelor of Arts\" in inglese nel 1969 ed in seguito ha frequentato il \"St. Peter's Seminary\" e la \"University of Western Ontario\", entrambe a London. \u00c8 stato ordinato diacono il 14 maggio 1972, ricevendo poi l'ordinazione sacerdotale il 5 maggio 1973, nella cattedrale di Cristo Re ad Hamilton, per imposizione delle mani di Paul Francis Reding, vescovo di Hamilton; si \u00e8 incardinato, ventiseienne, come presbitero della medesima diocesi. Lo stesso anno ha conseguito il \"Bachelor of Theology\" al seminario ed il \"Master of Arts\" in inglese all'universit\u00e0. Ha celebrato la sua prima messa presso la chiesa \"Our Lady Immaculate\" nella sua citt\u00e0 natale.\nPoco dopo gli \u00e8 stato affidato il primo incarico pastorale come vicario parrocchiale nella \"Holy Rosary Parish\" di Burlington, dove \u00e8 rimasto brevemente, servendo poi come vicario nella cattedrale di Hamilton ed insegnante e cappellano alla \"Cathedral boy's high school\". In seguito si \u00e8 trasferito a Roma, in Italia, dove ha frequentato il Pontificio Istituto Biblico ottenendo la licenza in Sacre scritture nel 1978. Al rientro in patria, lo stesso anno \u00e8 divenuto docente al dipartimento d'inglese del \"King's University College\" e di Sacre scritture al \"St. Peter's Seminary\" di London; in quest'ultimo \u00e8 divenuto poi direttore spirituale nel 1981 e professore associato nel 1985.\n\u00c8 tornato poi nella capitale italiana, dove ha studiato alla Pontificia Universit\u00e0 Gregoriana conseguendo il dottorato in teologia nel 1986, avendo come relatore don Ugo Vanni, S.I., con una tesi intitolata \"L'Apocalisse 22,6-21 come punto focale dell'insegnamento morale e dell'esortazione nell'Apocalisse\". Nuovamente in Canada, nel 1989 \u00e8 divenuto editore associato di \"Discover the Bible\" ed ha ripreso l'insegnamento al \"St. Peter's Seminary\", di cui \u00e8 divenuto decano di teologia e vicerettore nel 1992 ed infine rettore nel 1995, svolgendo tale incarico fino alla promozione all'episcopato.\nMinistero episcopale.\nCoadiutore e vescovo di Saint Paul in Alberta.\nIl 25 marzo 1997 papa Giovanni Paolo II lo ha nominato, cinquantenne, vescovo coadiutore di Saint Paul in Alberta. Ha ricevuto la consacrazione episcopale il 14 maggio seguente, nella cattedrale di Cristo Re ad Hamilton, per imposizione delle mani di Anthony Frederick Tonnos, vescovo di Hamilton, assistito dai co-consacranti Raymond Roy, vescovo di Saint Paul in Alberta, e John Michael Sherlock, vescovo di London. Come suo motto episcopale ha scelto \"Deum adora\", che tradotto vuol dire \"\u00c8 Dio che devi adorare\" (Apocalisse 22, 9).\nSolo un mese dopo, il 30 giugno, con l'accettazione della rinuncia per motivi d'et\u00e0 del settantottenne monsignor Roy, che aveva guidato la diocesi per ben venticinque anni, \u00e8 succeduto per coadiutoria come vescovo di Saint Paul in Alberta; ha preso possesso della diocesi durante una cerimonia svoltasi nella cattedrale di San Paolo a Saint Paul lo stesso giorno.\nIl medesimo anno, in ambito della Conferenza dei vescovi cattolici del Canada (CCCB o CECC), \u00e8 divenuto membro della Commissione nazionale teologica per poi divenirne presidente dal gennaio 1999 al 2001.\nCoadiutore ed arcivescovo metropolita di Edmonton.\nIl 18 febbraio 1999 il papa lo ha promosso, cinquantaduenne, arcivescovo coadiutore di Edmonton, facendo in seguito il proprio ingressi in arcidiocesi. Nel marzo seguente \u00e8 divenuto anche membro del Consiglio permanente della CCCB fino al 2003.\nQuattro mesi dopo, il 7 giugno, con l'accettazione della rinuncia per motivi d'et\u00e0 del settantacinquenne Joseph Neil MacNeil, che aveva guidato l'arcidiocesi per ben ventisei anni, \u00e8 succeduto per coadiutoria come arcivescovo metropolita di Edmonton. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato presso la basilica di San Pietro in Vaticano, dove il pontefice gli ha imposto il pallio, simbolo di comunione tra la Santa Sede e il metropolita. Rientrato in Canada, ha preso possesso dell'arcidiocesi durante una cerimonia svoltasi nella basilica cattedrale di San Giuseppe ad Edmonton il 13 settembre successivo.\nNel mese di luglio aveva ricevuto anche gli incarichi di presidente della Conferenza dei vescovi cattolici dell'Alberta, capo del Consiglio dei governatori del \"Newman Theological College\" e del \"St. Joseph's College\" dell'Universit\u00e0 dell'Alberta, membro del Consiglio di amministrazione del \"Caritas Health Group\" e della \"Alberta Catholic Health Corporation\".\nDurante il suo ministero ad Edmonton ha avviato sessioni mensili di \"lectio divina\" presso la basilica cattedrale di San Giuseppe. Ha anche fondato la cappella di San Benedetto in un negozio vuoto nel centro commerciale \"City Center\" della citt\u00e0 per il ministero verso gli acquirenti del centro e gli impiegati.\nNel febbraio 2000 \u00e8 stato nominato membro del Comitato per l'organizzazione della Giornata mondiale della giovent\u00f9 2002, che si \u00e8 svolta dal 23 al 28 luglio 2002 a Toronto. Il 16 marzo 2001 \u00e8 stato nominato amministratore apostolico di Saint Paul in Alberta ed ha ricoperto tale ufficio fino al 9 novembre successivo, giorno dell'installazione del suo successore Joseph Luc Andr\u00e9 Bouchard; sempre in marzo \u00e8 stato eletto presidente della Commissione per l'unit\u00e0 dei cristiani della CCCB per un triennio.\nIl 16 ottobre 2006 si \u00e8 recato in Vaticano, assieme agli altri membri dell'episcopato del Canada occidentale, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nArcivescovo metropolita di Toronto.\nIl 16 dicembre 2006 papa Benedetto XVI lo ha trasferito, cinquantanovenne, come arcivescovo metropolita di Toronto; \u00e8 succeduto al settantaseienne cardinale Aloysius Matthew Ambrozic, contestualmente dimissionario per motivi d'et\u00e0 dopo sedici anni di governo pastorale. Ha preso possesso dell'arcidiocesi durante una cerimonia svoltasi nella cattedrale di San Michele a Toronto il 30 gennaio 2008, mentre il 29 giugno si \u00e8 recato nella basilica vaticana per ricevere nuovamente il pallio ed il 30 giugno \u00e8 stato ricevuto dal pontefice insieme agli altri metropoliti. \u00c8 divenuto anche gran priore per la luogotenenza Canada-Toronto dell'Ordine equestre del Santo Sepolcro di Gerusalemme.\nLo stesso anno \u00e8 entrato a far parte del Consiglio permanente della Conferenza dei vescovi cattolici del Canada, divenendo anche cancelliere della \"University of St. Michael's College\" e del \"Pontifical Institute of Mediaeval Studies\" di Toronto, presidente del Consiglio di amministrazione del \"St. Augustine's Seminary\" e del \"Redemptoris Mater Missionary Seminary\", degli enti e dei cimiteri cattolici. Nel 2008 \u00e8 stato eletto presidente della Conferenza dei vescovi cattolici dell'Ontario. \nIl 5 gennaio 2010 il papa lo ha nominato membro del Pontificio consiglio delle comunicazioni sociali, mentre il 31 maggio successivo lo ha nominato visitatore apostolico per l'arcidiocesi di Cashel e Emly a seguito della pubblicazione dei rapporti sui casi di pedofilia Ryan e Murphy nel 2009. Lo stesso anno ha preso parte all'assemblea speciale per il Medio Oriente del Sinodo dei vescovi, svoltosi dal 10 al 24 ottobre nella Citt\u00e0 del Vaticano, con tema \"La Chiesa Cattolica nel Medio Oriente: Comunione e testimonianza. \"La moltitudine di coloro che erano diventati credenti aveva un cuore solo e un'anima sola\" (At 4, 32)\". Ha anche servito come delegato della Congregazione per la dottrina della fede per l'Anglicanorum coetibus, al fine di provvedere all'istituzione degli ordinariati personali per gli anglicani che entrano in piena comunione con la Chiesa cattolica.\n\u00c8 fortemente coinvolto nel movimento pro-life e si prodiga in particolare per l'educazione e la formazione dei giovani, dando particolare impulso alla missione delle scuole cattoliche; \u00e8 inoltre autore di numerose pubblicazioni a carattere pastorale e scientifico.\nCardinalato.\nIl 6 gennaio 2012, durante l'angelus domenicale, papa Benedetto XVI ha annunciato la sua creazione a cardinale nel concistoro del 18 febbraio seguente; sessantacinquenne, \u00e8 il sedicesimo porporato canadese nella storia della Chiesa ed il quarto alla guida dell'arcidiocesi di Toronto.\nDurante la cerimonia, svoltasi nella basilica di San Pietro in Vaticano, gli sono stati conferiti la berretta, l'anello ed il titolo presbiterale di San Patrizio, vacante dal 31 dicembre 2009, giorno della morte del cardinale irlandese Cahal Brendan Daly, arcivescovo emerito di Armagh. Due giorni dopo \u00e8 stato ricevuto in udienza assieme agli altri neo cardinali, mentre il 21 aprile \u00e8 stato nominato membro della Congregazione per l'educazione cattolica e nuovamente del Pontificio consiglio delle comunicazioni sociali. Tornato a Roma, ha preso possesso del suo titolo in una celebrazione svoltasi il 23 ottobre dello stesso anno.\nDopo la rinuncia di papa Benedetto XVI, ha preso parte al conclave del 2013, che si \u00e8 concluso il 13 marzo con l'elezione al soglio pontificio di papa Francesco. Il 30 novembre il nuovo pontefice lo ha confermato nel suo incarico presso la Congregazione per l'educazione cattolica.\nIl 15 gennaio 2014 il papa lo ha nominato anche membro della Commissione cardinalizia di vigilanza sullo I.O.R. per un mandato di un quinquennio, che \u00e8 terminato il 21 settembre 2021.\nIl 27 giugno 2015 \u00e8 stato nominato membro della Congregazione per le Chiese orientali e lo stesso anno la conferenza episcopale lo ha eletto per prendere parte alla XIV assemblea generale ordinaria del Sinodo dei vescovi, svoltasi dal 4 al 25 ottobre successivi, con tema \"La vocazione e la missione della famiglia nella Chiesa e nel mondo contemporaneo\".\nIl 25 aprile 2017 ha compiuto una seconda visita \"ad limina\" assieme agli altri vescovi dell'Ontario.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2359935", "revid": "149727", "url": "https://it.wikipedia.org/wiki?curid=2359935", "title": "Brandenburg/Havel", "text": ""}
{"id": "2359937", "revid": "28592", "url": "https://it.wikipedia.org/wiki?curid=2359937", "title": "Dominazione bizantina in Sicilia", "text": ""}
{"id": "2359940", "revid": "339392", "url": "https://it.wikipedia.org/wiki?curid=2359940", "title": "Circondario di Altenburg", "text": ""}
{"id": "2359944", "revid": "339392", "url": "https://it.wikipedia.org/wiki?curid=2359944", "title": "Landkreis Altenburg", "text": ""}
{"id": "2359945", "revid": "71482", "url": "https://it.wikipedia.org/wiki?curid=2359945", "title": "Gran Premio di Portogallo", "text": ""}
{"id": "2359946", "revid": "1305772", "url": "https://it.wikipedia.org/wiki?curid=2359946", "title": "Rivolta di Messina", "text": ""}
{"id": "2359947", "revid": "339392", "url": "https://it.wikipedia.org/wiki?curid=2359947", "title": "Landkreis Altenburger Land", "text": ""}
{"id": "2359948", "revid": "71482", "url": "https://it.wikipedia.org/wiki?curid=2359948", "title": "Gran Premio di Portogallo 1989", "text": ""}
{"id": "2359949", "revid": "287204", "url": "https://it.wikipedia.org/wiki?curid=2359949", "title": "Kannur (Karnataka)", "text": " \nKannur \u00e8 una suddivisione dell'India, classificata come \"census town\", di 7.241 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 17\u00b0 1' 60 N e 75\u00b0 42' 0 E e ha un'altitudine di 570 .\nSociet\u00e0.\nEvoluzione demografica.\nAl censimento del 2001 la popolazione di Kannur assommava a 7.241 persone, delle quali 3.672 maschi e 3.569 femmine. I bambini di et\u00e0 inferiore o uguale ai sei anni assommavano a 1.109, dei quali 583 maschi e 526 femmine. Infine, coloro che erano in grado di saper almeno leggere e scrivere erano 5.168, dei quali 2.862 maschi e 2.306 femmine."}
{"id": "2359951", "revid": "1543377", "url": "https://it.wikipedia.org/wiki?curid=2359951", "title": "Vito De Grisantis", "text": "Biografia.\nFormazione e ministero sacerdotale.\nComp\u00ec gli studi classici presso il Liceo \"Palmieri\" di Lecce, quindi quelli teologici presso il Pontificio Seminario regionale di Molfetta. Il 27 giugno 1965 venne ordinato sacerdote. Frequent\u00f2 il corso biennale della facolt\u00e0 di Scienze dell'educazione, con indirizzo in Sociologia dell'educazione, presso la Universit\u00e0 Pontificia Salesiana di Roma e consegu\u00ec il dottorato in Teologia (summa cum laude) con specializzazione in \"Teologia del matrimonio e della famiglia\" presso l'istituto \"Giovanni Paolo II\" per studi su matrimonio e famiglia della Pontificia Universit\u00e0 Lateranense di Roma.\nIn diocesi di Lecce rivest\u00ec diversi incarichi: direttore spirituale nel Seminario vescovile, dove fu anche docente di Italiano e Latino, segretario dell'Ufficio amministrativo diocesano, vice assistente diocesano della Giovent\u00f9 italiana di Azione cattolica, poi vicario cooperatore (1970-1974) nella parrocchia Santa Rosa di cui era parroco il futuro cardinale Salvatore De Giorgi, quindi, sempre qui, vicario economo ed infine parroco, dal 1975 al 2000. Successivamente, fu vicario foraneo della citt\u00e0 di Lecce e vicario episcopale per il laicato, direttore dell'Ufficio diocesano di Pastorale familiare e delegato dell'arcivescovo per il consultorio familiare cattolico \"La Famiglia\" e consulente etico presso lo stesso consultorio.\nMembro del Consiglio episcopale, del Consiglio presbiterale, del Consiglio pastorale diocesano, del Collegio dei consultori, del Consiglio per la rimozione e trasferimento dei parroci, svolse poi le mansioni di docente di Teologia pastorale del Matrimonio e della famiglia presso l'Istituto superiore di scienze religiose di Lecce e di insegnante di Religione presso il liceo scientifico \"De Giorgi\", sempre nel capoluogo.\nMinistero episcopale.\nIl 13 maggio 2000 fu nominato vescovo di Ugento-Santa Maria di Leuca da papa Giovanni Paolo II. Fu consacrato vescovo il successivo 26 giugno dal cardinale Salvatore De Giorgi, coconsacranti Cosmo Francesco Ruppi, arcivescovo di Lecce e Domenico Caliandro, suo predecessore. Prese possesso canonico della diocesi il 29 luglio.\nIl 14 giugno 2008 accolse a Santa Maria di Leuca il papa Benedetto XVI in occasione della visita ufficiale nella sua diocesi.\nNei primi mesi del 2010 avvi\u00f2 un progetto di microcredito sociale denominato \"Tobia\".\nMor\u00ec il 1\u00ba aprile 2010 all'ospedale \"Giovanni Panico\" di Tricase, dopo mesi di sofferenza, a causa di un linfoma. \u00c8 sepolto nel cimitero di Lecce.\nGenealogia episcopale.\nLa genealogia episcopale \u00e8:"}
{"id": "2359952", "revid": "339392", "url": "https://it.wikipedia.org/wiki?curid=2359952", "title": "Holzlandkreis", "text": ""}
{"id": "2359954", "revid": "682087", "url": "https://it.wikipedia.org/wiki?curid=2359954", "title": "Emanuele Filiberto di Savoia detto Testa di Ferro", "text": ""}
{"id": "2359955", "revid": "46118293", "url": "https://it.wikipedia.org/wiki?curid=2359955", "title": "Schwarza-Kreis", "text": ""}
{"id": "2359956", "revid": "647919", "url": "https://it.wikipedia.org/wiki?curid=2359956", "title": "Weimar-Land", "text": ""}
{"id": "2359960", "revid": "466539", "url": "https://it.wikipedia.org/wiki?curid=2359960", "title": "Friedrich Olbricht", "text": "Biografia.\nCarriera.\nFriedrich Olbricht nacque a Leisnig, in Sassonia. Suo padre, Richard Olbricht, era professore di matematica. Terminati gli studi, nel 1907 si arruol\u00f2 nel 106\u00ba Reggimento di fanteria a Lipsia con il grado di sottotenente. Combatt\u00e9 nella prima guerra mondiale ed in seguito, promosso al rango di capitano, entr\u00f2 nella Reichswehr, il cui potenziale bellico era stato notevolmente ridotto, in conformit\u00e0 alle imposizioni del Trattato di Versailles del 1919. Successivamente si spos\u00f2 con Eva Koeppel, la quale gli diede un figlio ed una figlia.\nLa sua sfiducia per il nazismo fu chiara subito, soprattutto dopo il Putsch di Monaco del 1923. Si schier\u00f2 allora al fianco di Hans Oster, Erwin von Witzleben e Georg Thomas, i quali avevano preso le distanze dal nuovo movimento nazional-socialista, preoccupati per il fascino che quest'ultimo esercitava su numerosi militari. Nel 1926 ricopr\u00ec il ruolo di responsabile del \"Dipartimento degli affari militari esteri\", presso il Ministero degli Esteri del Reich. Nel 1933, fu nominato comandante in capo della divisione di Dresda.\nNei giorni successivi la Notte dei lunghi coltelli, riusc\u00ec a salvare numerosi uomini, gi\u00e0 arrestati e prossimi all'esecuzione, assegnando loro, sotto protettorato militare, incarichi politico-militari. Nel 1935 fu promosso al grado di capo di stato maggiore del IV Corpo d'armata di stanza a Dresda e nel 1938 divent\u00f2 comandante della 4\u00aa Divisione Fanteria. Lo stesso anno tent\u00f2, senza successo, la reintegrazione del generale Werner von Fritsch, costretto a cedere la sua carica a causa di un'accusa di omosessualit\u00e0 (vedi anche Scandalo Fritsch-Blomberg).\nSeconda guerra mondiale.\nAllo scoppio della seconda guerra mondiale (1\u00ba settembre 1939) Olbricht guid\u00f2 la 24\u00aa Divisione fanteria nella Campagna di Polonia. Condusse la divisione al fronte, creando una sorta di \"Unit\u00e0 motorizzata\", caricando le truppe su vetture, cos\u00ec da effettuare spostamenti rapidi attraverso importanti viadotti, prima che venissero distrutti dal nemico. Per il suo valore e la sua abilit\u00e0 di mobilitazione, fu decorato con la Croce di Ferro al valor militare. Il 15 febbraio 1940, fu promosso generale di fanteria e nominato capo dell'Ufficio affari generali dell'Esercito presso l'Oberkommando des Heeres, ed, in seguito comandante della riserva dell'esercito presso l'Oberkommando der Wehrmacht.\nIl complotto.\nDall'inverno del 1941 cur\u00f2 la stesura dell'Operazione Valchiria, piano militare a cui ricorrere, almeno apparentemente, in caso di rivolte intestine, ma che, in realt\u00e0, costitu\u00ec l'ossatura del fallimentare colpo di stato. In collaborazione con i circoli di opposizione, orbitanti attorno alla figura del colonnello-generale Ludwig Beck, dell'ex borgomastro di Lipsia Carl Friedrich Goerdeler e del maggior generale Henning von Tresckow, organizz\u00f2 attentati alla vita di Adolf Hitler, al fine di deporre il regime nazista. Nel 1943, ordin\u00f2 il trasferimento del colonnello Claus Schenk von Stauffenberg presso il suo ufficio all'Alto comando. Costui sarebbe diventato la figura chiave del complotto ed ebbe l'incarico di piazzare una bomba direttamente nella Tana del Lupo.\nIl giorno del colpo di Stato, 20 luglio 1944, Olbricht ed il colonnello Albrecht Ritter Mertz von Quirnheim diedero il via all'operazione Valchiria, mobilitando la Riserva. Tuttavia, quando fu chiaro che la bomba piazzata da Stauffenberg non aveva ucciso il F\u00fchrer, il tentativo di prendere possesso dei luoghi chiave a Berlino (come ad esempio la sede del Governo, il Ministero degli Interni, il Quartier generale delle SS), assieme a tutti i suoi distretti, fall\u00ec.\nI Nazisti riuscirono a riprendere il controllo in poche ore, grazie alle truppe rimaste fedeli al regime. Alle 21:00 dello stesso giorno, soldati del distaccamento di Berlino arrestarono Olbricht e numerosi cospiratori. Il colonnello generale Friedrich Fromm convoc\u00f2 una sommaria corte marziale. Olbricht, Quirnheim, Haeften e Stauffenberg furono condotti nel cortile del Benderblock e giustiziati da un plotone d'esecuzione (il colonnello generale Ludwig Beck invece si suicid\u00f2), contravvenendo cos\u00ec all'ordine di Hitler di consegnargli i congiurati vivi."}
{"id": "2359961", "revid": "599013", "url": "https://it.wikipedia.org/wiki?curid=2359961", "title": "Jos\u00e9 Eulogio G\u00e1rate", "text": "Carriera.\nClub.\nInizi.\nNato a Sarand\u00ec, Buenos Aires nel 1944 da genitori Baschi \u00e8 cresciuto ad Eibar. Ha iniziato la sua carriera con l'SD Eibar nel 1960 prima di passare all'SD Indautxu nel 1963. Proprio come due precedenti giocatori dell'Indautxu, Jes\u00fas Mar\u00eda Pereda e Miguel Jones, \u00e8 stato trascurato dall'Atletico Bilbao perch\u00e9 non era nato nei Paesi Baschi si trasfer\u00ec all'Atl\u00e9tico Madrid.\nAtletico Madrid.\nHa debuttato nel massimo campionato di calcio spagnolo il 16 ottobre 1966 nella partita vinta 2-1 contro il Las Palmas.\nCon l'Atletico vinse per 3 volte consecutive il Trofeo Pichichi, segnando 14 reti nel 68-69, 16 nel 69-70 e 17 nel 70-71. In nessuna di queste stagioni fu il miglior goleador del campionato in solitaria. Nella stagione 68-69 pareggi\u00f2 con Amancio, l'anno dopo sempre con Amancio e il suo compagno di squadra Luis Aragon\u00e9s e nel 70-71 con Carles Rexach. Il primo anno che vinse il Pichichi lo fece impressionando tutti dato che \u00e8 stato in grado di partecipare a sole 20 partite di campionato a causa di un infortunio.\nCon l'Atletico vinse il primo campionato della stagione 1969-70, per poi rivincerlo nel 1972/73 e nell'anno del ritiro (1976/77). Oltre ai 3 campionati con l'Atl\u00e9tico Madrid ottiene due Coppe del Re e 1 Coppa Intercontinentale nel 1974 dopo il 2\u00ba posto della Coppa dei Campioni.\nG\u00e1rate fu un buon attaccante con il fiuto del gol, inoltre fu un giocatore molto corretto (in tutta la sua carriera venne espulso una sola volta). Venne soprannominato \"El ingeniero del \u00e1rea\", per la sua abilit\u00e0 in area di rigore e perch\u00e9 durante la sua carriera da calciatore studi\u00f2 Ingegneria industriale. Disput\u00f2 un totale di 241 partite nella Liga spagnola segnando 109 gol.\nNazionale.\nHa giocato 18 partite per la Spagna segnando 5 reti. Ha debuttato il 22 ottobre 1967 contro la Cecoslovacchia vincendo 2-1 segnando anche un gol. Durante la sua militanza in Nazionale, la Spagna non riusc\u00ec mai a qualificarsi per le fasi finali dei Campionati Europei e dei Mondiali.\nLa sua ultima partita la gioc\u00f2 contro la Romania il 17 aprile 1975."}
{"id": "2359962", "revid": "384063", "url": "https://it.wikipedia.org/wiki?curid=2359962", "title": "\u00c7ameria", "text": ""}
{"id": "2359966", "revid": "111442071", "url": "https://it.wikipedia.org/wiki?curid=2359966", "title": "A Word in Spanish", "text": "A Word in Spanish \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1988 \"Reg Strikes Back\" (ne costituisce la seconda traccia), si caratterizza come una delle rarissime canzoni pop di stampo latino nella grande produzione discografica eltoniana. John suona le tastiere, accompagnato da Davey Johnstone alle chitarre, Charlie Morgan alla batteria e David Paton al basso. Fred Mandel si occupa dei sintetizzatori, mentre ai cori si cimentano Dee Murray, Nigel Olsson e il gi\u00e0 citato Johnstone (presente anche nel videoclip della canzone). Il titolo del testo vuol dire letteralmente \"Una Parola In Spagnolo\".\n\"A Word In Spanish\", pubblicata come singolo nel 1988, riusc\u00ec a guadagnare una #19 USA; il successo pi\u00f9 grande si ebbe comunque in Italia, pur se ritardato. Elton, infatti, esegu\u00ec il brano al Festival di Sanremo 1989 ed esso riusc\u00ec a conseguire una #13."}
{"id": "2359969", "revid": "729019", "url": "https://it.wikipedia.org/wiki?curid=2359969", "title": "Sindrome di Dubin-Johnson", "text": "La sindrome di Dubin-Johnson \u00e8 una malattia ereditaria autosomico recessiva caratterizzata da alterata escrezione attraverso la membrana canalicolare epatocitaria della bilirubina coniugata (diretta) e di altri anioni organici. Il disturbo provoca un aumento isolato della bilirubina coniugata nel siero. Classicamente, la condizione provoca un fegato nero a causa della deposizione di un pigmento simile alla melanina. Questa condizione \u00e8 associata a un difetto nella capacit\u00e0 degli epatociti di secernere bilirubina coniugata nella bile ed \u00e8 simile alla sindrome di Rotor. Di solito \u00e8 asintomatica, ma pu\u00f2 essere diagnosticata nella prima infanzia sulla base di test di laboratorio. Di solito non \u00e8 necessario alcun trattamento.\nPatofisiologia.\nL'iperbilirubinemia coniugata \u00e8 il risultato di un errato trasferimento endogeno ed esogeno di coniugati anionici dagli epatociti nella bile L'escrezione biliare della bilirubina coniugata o diretta \u00e8 dovuta a una mutazione nella proteina di resistenza multipla ai farmaci 2 (MRP2). Un fegato con presenza di pigmenti scuri \u00e8 dovuto a metaboliti di epinefrina polimerizzati, non dalla stessa bilirubina.\nDiagnosi.\nUn tratto distintivo della sindrome di Dubin-Johnson \u00e8 il rapporto insolito tra i sottoprodotti della biosintesi dell'eme :\nPer i primi due giorni di vita, i neonati sani hanno rapporti di coproporfirina urinaria simili a quelli osservati in pazienti con sindrome di Dubin-Johnson; entro 10 giorni di vita, tuttavia, questi livelli si convertono nel normale rapporto adulto.\nNell'autopsia post mortem, il fegato avr\u00e0 un aspetto rosa scuro o nero a causa dell'accumulo di pigmento.\nUn'abbondante proteina canalicolare multipla resistente al farmaco provoca il trasferimento della bilirubina nei canali biliari. Un'isoforma di questa proteina \u00e8 localizzata nella membrana apicale degli epatociti, consentendo il trasporto di glucuronide e coniugati di glutatione nel sangue. Alti livelli di gamma-glutamil transferasi (GGT) aiutano a diagnosticare patologie che coinvolgono l'ostruzione biliare.\nDifferenziazione dalla Sindrome di Rotor.\nLa sindrome di Dubin-Johnson \u00e8 simile alla sindrome di Rotor, ma pu\u00f2 essere differenziata da:\n\u00c8 inoltre possibile eseguire un test dell'attivit\u00e0 MRP2 per distinguere tra sindrome di Dubin-Johnson e sindrome di Rotor. Per determinare ci\u00f2 negli anni passati, veniva utilizzata la clearance della bromosolftaleina, il cui test \u00e8 chiamato test della clearance della bromosolftaleina. Nel caso della sindrome di Dubin-Johnson, la clearance della bromsulftalina avviene entro 90 minuti, mentre nel caso della sindrome di Rotor, la clearance \u00e8 lenta, cio\u00e8 impiega pi\u00f9 di 90 minuti .\nAnatomia patologica.\nIl fegato si presenta macroscopicamente nerastro e all'esame microscopico si possono notare accumuli intracitoplasmatici (nei lisosomi) di pigmento la cui origine non \u00e8 certa, trattasi forse di cataboliti dell'adrenalina.\nClinica.\nClinicamente il paziente \u00e8 asintomatico, talvolta pu\u00f2 presentarsi ittero, da classificarsi come ittero epatico da iperbilirubinemia coniugata (diretta) con indici di colestasi normali.\nTrattamento.\nLa sindrome di Dubin-Johnson \u00e8 una condizione benigna e non \u00e8 richiesto alcun trattamento. Tuttavia, \u00e8 importante riconoscere la condizione in modo da non confonderla con altri disturbi epatobiliari associati all'iperbilirubinemia coniugata che richiedono un trattamento o hanno una prognosi diversa.\nPrognosi.\nLa prognosi \u00e8 buona e il trattamento di questa sindrome di solito non \u00e8 necessario. La maggior parte dei pazienti \u00e8 asintomatica e ha una durata normale. Alcuni neonati presentano colestasi. I contraccettivi ormonali e la gravidanza possono portare a ittero evidenti (ingiallimento degli occhi e della pelle)."}
{"id": "2359970", "revid": "287204", "url": "https://it.wikipedia.org/wiki?curid=2359970", "title": "Kotturu", "text": " \nKotturu (o Kottur, Kothur) \u00e8 una suddivisione dell'India, classificata come \"town panchayat\", di 22.667 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 49' 0 N e 76\u00b0 13' 0 E e ha un'altitudine di 586 .\nSociet\u00e0.\nEvoluzione demografica.\nAl censimento del 2001 la popolazione di Kotturu assommava a 22.667 persone, delle quali 11.803 maschi e 10.864 femmine. I bambini di et\u00e0 inferiore o uguale ai sei anni assommavano a 2.650, dei quali 1.399 maschi e 1.251 femmine. Infine, coloro che erano in grado di saper almeno leggere e scrivere erano 15.580, dei quali 8.935 maschi e 6.645 femmine."}
{"id": "2359971", "revid": "1935652", "url": "https://it.wikipedia.org/wiki?curid=2359971", "title": "Edwin Frederick O'Brien", "text": "Biografia.\nPrimo dei tre figli di Edwin Frederick e Mary Winifred O'Brien. Ha due fratelli pi\u00f9 giovani: Ken e Tom.\nRiceve l'ordinazione presbiterale il 29 maggio 1965\nDal 1990 al 1994 ricopre la carica di rettore del Pontificio collegio americano del Nord.\nIl 6 febbraio 1996 \u00e8 nominato vescovo ausiliare di New York, con il titolo di vescovo di Tizica.\nRiceve la consacrazione episcopale il 25 marzo 1996.\nMantiene l'incarico per poco pi\u00f9 di un anno, fino all'8 aprile 1997, data in cui \u00e8 nominato arcivescovo coadiutore dell'ordinariato militare negli Stati Uniti d'America. Diviene ordinario militare il 12 agosto 1997.\nDal 12 luglio 2007, per volont\u00e0 di papa Benedetto XVI, diviene arcivescovo di Baltimora. Succede al cardinale William Henry Keeler, dimessosi per raggiunti limiti d'et\u00e0.\nIl 29 agosto 2011 Benedetto XVI lo nomina pro-gran maestro dell'Ordine equestre del Santo Sepolcro di Gerusalemme succedendo al cardinale John Patrick Foley dimissionario per raggiunti limiti di et\u00e0. Il 16 settembre successivo giunge in Vaticano, per prendere possesso del suo ufficio.\nPapa Benedetto XVI lo nomina cardinale diacono di San Sebastiano al Palatino nel concistoro del 18 febbraio 2012.\nIl 15 marzo 2012 Benedetto XVI lo nomina gran maestro dell'Ordine equestre del Santo Sepolcro di Gerusalemme.\nPrende parte al conclave del 2013.\nL'8 aprile 2019, al compimento dell'ottantesimo compleanno, esce dal novero dei cardinali elettori.\nL'8 dicembre papa Francesco accoglie la sua rinuncia all'incarico di gran maestro e nomina, come suo successore, il cardinale Fernando Filoni.\n\u00c8 presidente del Comitato scientifico dell'Istituto Nazionale Azzurro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2359977", "revid": "81103", "url": "https://it.wikipedia.org/wiki?curid=2359977", "title": "Pietro Pensa", "text": "Biografia.\nPietro Pensa, figlio del maestro e direttore didattico Giuseppe Pensa e di Rita Fontana, \u00e8 il secondogenito con la sorella Massima (1905-). Cresce a Milano trascorrendo le vacanze a Esino Lario e Bene Lario. Si laurea in ingegneria elettrotecnica al Politecnico di Milano mentre frequenta la scuola militare per ufficiali degli Alpini. Nel 1923 conosce Jolanda Cerpelli, figlia dell'ing. Attilio Cerpelli, imprenditore e deputato liberale. Si sposano nel 1932 e dal matrimonio nasceranno quattro figli, l'ingegnere e imprenditore Giovannimaria (1934-2006), il cardiochirurgo Piermaria (1938), l'ingegnere e imprenditore Carlo Maria (1940) e Albrizia Maria (1943), professoressa di matematica. Si trasferisce appena dopo il matrimonio a La Spezia dove inizia a lavorare nella ditta Cerpelli del suocero. Nel giro di alcuni anni diventa responsabile tecnico e segue lo sviluppo delle applicazioni di pompe sulle navi e nelle miniere. Per queste applicazioni viaggia in Unione Sovietica pi\u00f9 volte negli anni trenta, durante l'epoca di Stalin. e rischia la vita in fondo ad una miniera, salvato grazie dall'aiuto dell'interprete. \nAlla fine degli anni trenta lascia La Spezia e si trasferisce a Milano, trovando impiego nella ditta di macchinari Vender. L'azienda vince un bando di concorso dell'esercito per l'acquisto di trattori e progetta e realizza i primi mezzi cingolati, che diventeranno poi il suo principale lavoro di progettista su motori e cingoli. Allo scoppio della seconda guerra mondiale viene richiamato come capitano degli alpini ma poi esonerato dall'andare al fronte per proseguire la produzione di trattori per l'esercito. Durante i bombardamenti trasferisce la sua famiglia a Esino Lario. Dopo la seconda guerra mondiale l'azienda Vender cresce e Pietro Pensa registra diversi brevetti. Costruisce il trattore cingolato pi\u00f9 grande e pi\u00f9 potente mai realizzato sino ad allora, i cui esemplari vennero mandati in Africa ed in Australia a dissodare terreni e foreste vergini. Seguendo le macchine, gira il mondo. Negli anni sessanta l'azienda Vender viene ceduta alla societ\u00e0 americana Allis. Studia, disegna e realizza in proprio un trattore con caratteristiche innovative che gli permise di diventare direttore tecnico della multinazionale Massey Ferguson nel nuovo stabilimento di Aprilia dove si dovevano costruire pale ed escavatori. Crea un ufficio tecnico coinvolgendo il figlio Carlo Maria e realizza una gamma di nuove macchine. In pensione collabora come consulente con l'azienda nello stabilimento di Como e progetta e sviluppa sempre insieme al figlio Carlo Maria nuovi trattori idrostatici. Quando la Massey Ferguson, per ragioni commerciali, decide di cedere la produzione delle macchine movimento terra e dismette gli stabilimenti italiani, lascia definitivamente il lavoro di progettista e si dedica interamente alla scrittura e al lavoro di storico. Muore a Bellano nel 1996.\nAltre attivit\u00e0.\nOltre all'attivit\u00e0 professionale di ingegnere, Pietro Pensa svolge come volontario numerose attivit\u00e0 nell'amministrazione pubblica. \u00c8 autore di pubblicazioni e opere pittoriche e a partire dal 2007 le sue imprese di alpinista sono state documentate e giudicate eccezionali.\nAmministrazione pubblica.\nNegli anni trenta progetta gratuitamente la sistemazione delle baite del Moncodeno e ne cura la realizzazione. Viene eletto sindaco di Esino Lario nel 1956 e progetta grandi infrastrutture per il paese. Con i trattori di nuova progettazione, che mandava gratuitamente a collaudare, apre le strade che collegano il paese alle due frazioni di Ortanella e di Cainallo. Realizza acquedotti, stazioni di pompaggio, uno dei primi depuratori della zona, l'allestimento del Museo delle Grigne, scuola elementare, scuola dell'infanzia, cinema, porfidatura, parcheggi, strade e loro asfaltatura e il collegamento viario con la Valsassina con il capocantiere Antonio Viglienghi. Un'opera ancora fondamentale per il paese di Esino Lario \u00e8 il grande acquedotto che dalla Valsassina porta l'acqua al paese. Diviene presidente del Consiglio di Valle della Valsassina che anticipava con un organismo volontario le future Comunit\u00e0 Montane; realizza la Prealpina Orobica, il collegamento intervallivo con la Bergamasca. Viene poi chiamato a far parte della commissione regionale per la stesura della legge sulle Comunit\u00e0 Montane e, alla loro costituzione, diviene il primo presidente della Comunit\u00e0 Montana della Valsassina, Valvarrone, Val d'Esino e Riviera dove avvia la nuova Ballabio-Lecco e il collegamento tra Vendrogno e Taceno.\nOpere letterarie e scritti.\nPietro Pensa \u00e8 autore di romanzi e di numerosi articoli, saggi e pubblicazioni di storia locale. Nella sua attivit\u00e0 di studioso si \u00e8 dedicato in particolare alla storia, alla cultura e all'ambiente del Lario orientale, concentrandosi sulla Valsassina, la Riviera orientale del lago di Como, la Valtellina e su Esino Lario e Lecco. Federico Cereghini descrive il lavoro di storico di Pietro Pensa con le parole \"Le sue voluminose opere, ritengo, siano una pietra miliare e una sorta di enciclopedia della cultura comasca tra lago e montagna\".\n\"L'Ambrosino d'oro\" \u00e8 un romanzo storico ambientato nelle valli del Lario nel 1446 all'epoca della repubblica ambrosiana. Il testo \u00e8 pubblicato nel 1956 con prefazione di Emilio Guicciardi. Nel 1960 pubblica il suo primo libro di storia locale \"L'assedio del Medeghino in Lecco\" e collabora con le riviste \"Pagine di vita lecchese\", \"La Martinella di Milano\", \"Economia Lariana\", il \"Periodico della Societ\u00e0 Storica Comense\" con contributi sulle fortificazioni, le vie di comunicazione, la toponomastica, la geologia, i rapporti tra Como e Milano, le vicende legate al ferro ed al suo utilizzo. Scrive due capitoli riguardanti Il castello di Lecco e Il ponte sull'Adda nel secondo volume dell\"'Antologia Larius\" diretta da Pietro Gini. Nel 1973, con la collaborazione della moglie Yolanda, pubblica \"Manzoni nostro - Rivendichiamo il Manzoni ai Manzoni\"; nel 1977 \"Il ferro della Valsassina e del Lecchese\". La ricerca sulle famiglie del lecchese e della Valsassina porta alla stesura del volume \"Le antiche famiglie nobili e notabili del Lario orientale\" ed \u00e8 origine di un'indagine approfondita della storia della famiglia Pensa che segue e documenta sino al 1300 nelle sue vicende riguardanti Esino e Aosta. Nel marzo del 1979 inizia, con il primo volume Il Territorio, la serie intitolata \"Introduzione al Lario\", promossa dalla Comunit\u00e0 Montana per far conoscere e per divulgare nelle scuole la geologia, la storia, il folclore e la cultura del territorio. Gli scritti si arricchirono e diventano una sola opera, la pubblicazione \"Noi gente del Lario\", considerata la sua opera pi\u00f9 significativa\nNel 1984 pubblica \"La strada del Viandante\", un romanzo storico ambientato sulle montagne del Lario al tempo di San Carlo. Pubblica i due volumi di \"L'Adda, il nostro fiume\" all'interno dei quali sviluppa e completa il lavoro gi\u00e0 iniziato con gli altri suoi scritti, ampliandolo all'intero bacino dell'Adda.\nIn un'intervista racconta che nei suoi studi sono due le caratteristiche che emergono della gente del Lario: da una parte la costante miseria e dall'altra l'insofferenza ai padroni.\nIl lavoro di ricerca lo porta a produrre e accumulare nel corso degli anni un'ingente quantit\u00e0 di materiale documentario e librario che oggi costituisce l'Archivio Pietro Pensa.\nAlpinismo.\nNegli anni trenta si dedica ad alcune imprese alpinistiche, seguito da Piero Gulfi e Mario Bertarini. Apre diverse vie e in particolare le sue ascese al Pizzo d'Eghen sono oggi considerate \"tra le pi\u00f9 difficili scalate su calcare portate a termine prima della seconda Guerra Mondiale nelle Alpi Centrali\". Le vie aperte da Pietro Pensa non vengono ripetute e solo nel 2003 si cominciano a percorrere. La difficolt\u00e0 della via dello spigolo nord aperta da Pietro Pensa viene riconosciuta da ripetitori di fama nel 2003 e definita via dolomitica con tratti continui di VI atletico obbligato affrontata da Pietro Pensa con pedule leggere, senza protezioni, frends e dadi e con pochissimi rudimentali chiodi.\nLa via \"Battaglione Morbegno\" aperta da Pietro Pensa viene giudicata inizialmente al massimo di IV e IV+, con un passaggio verosimilmente di A1; in realt\u00e0 nel 2004 viene tentata la salita che Pietro Pensa aveva definito \"impegnativa\" da Cendali, Festorazzi e Galperti, ma gli arrampicatori sono costretti a retrocedere; solo nel 2005 Pietro Buzzoni riesce la salita e descrive il primo tratto di V, seguito poi da una placca rossa con traverso esposto e difficile (ora proteggibile con un chiodo a lama), che Pietro Pensa super\u00f2 a vista, senza protezioni e con difficolt\u00e0 ora stimate di VI/VI+, sopra 400 metri di vuoto, forse senza chiodi.\nIn omaggio all'abilit\u00e0 come alpinista di Pietro Pensa gli viene dedicato nel 2007 il libro \"Calcare d'autore, arrampicare nella Grigna dimenticata e sconosciuta\".\nOltre alle scalate della Grigna, Pietro Pensa esplora la Ghiacciaia del Moncodeno scendendo nel \"sorel\" che porta l'aria fredda nella grande grotta a formare le colonne di ghiaccio, un tempo utilizzate per rifornire gli alberghi del lago e di Milano; scende con la corda tenuta dal capomastro che al tempo curava i lavori delle baite ed esplora una grande sala di ghiaccio.\nFotografia, disegno e pittura.\nFin dagli anni trenta Pietro Pensa realizza disegni, opere pittoriche e xilografie. La sua produzione artistica si concentra sui paesaggi montani e i suoi mestieri tradizionali. Come strumento di lavoro realizza fotografie preparatorie per disegni e quadri. Una sua tela partecipa alla prima edizione del Premio Cremona del 1939 intitolata \"Non so se la mia parola sia giunta a voi ma il mio cuore si (M.)\", il tema del premio era \"Ascoltando alla radio un discorso del Duce\". La tela di 140x100 cm rappresenta una scena di interno; quattro adulti e un bambino in piedi sono ritratti mentre ascoltano la radio; in primo piano, insieme all'uomo pi\u00f9 anziano c'\u00e8 un infante disteso nella culla. I volti, gli sguardi bassi, le mani contratte e i colori cupi esprimono preoccupazione e angoscia. I protagonisti del quadro hanno i lineamenti di una famiglia di Esino Lario. Dopo la guerra Pietro Pensa cancell\u00f2 il quadro che ritraeva Mussolini appeso alle spalle dei protagonisti; il profilo della cornice \u00e8 ancora visibile sulla tela. La foto originale \u00e8 pubblicata nei due cataloghi della mostra.\nRiconoscimenti.\nA Pietro Pensa sono dedicati la piazza del municipio e la scuola dell'infanzia di Esino Lario, il collegamento della Valsassina tra Parlasco ed Esino Lario con una lapide commemorativa al Passo d'Agueglio e la sala riunioni della Comunit\u00e0 montana della Valsassina, Valvarrone, Val d'Esino e Riviera e il primo tratto della pista ciclabile lungo l'Adda a Pescate. Pietro Pensa \u00e8 insignito della Commenda al merito della Repubblica. \u00c8 membro dal 1961 della National Geographic Society e socio del Centro Studi Storici di Val Menaggio. Nel 1991 riceve il riconoscimento di cittadino benemerito del Comune di Lecco"}
{"id": "2359984", "revid": "110157", "url": "https://it.wikipedia.org/wiki?curid=2359984", "title": "Coma Chameleon", "text": "Coma Chameleon \u00e8 il settimo album studio del gruppo pop punk tedesco Donots, pubblicato il 19 maggio 2008."}
{"id": "2359986", "revid": "287204", "url": "https://it.wikipedia.org/wiki?curid=2359986", "title": "Kudchi", "text": " \nKudchi (o Kudachi) \u00e8 una suddivisione dell'India, classificata come \"town panchayat\", di 19.852 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 37' 60 N e 74\u00b0 50' 60 E e ha un'altitudine di 536 .\nSociet\u00e0.\nEvoluzione demografica.\nAl censimento del 2001 la popolazione di Kudchi assommava a 19.852 persone, delle quali 10.319 maschi e 9.533 femmine. I bambini di et\u00e0 inferiore o uguale ai sei anni assommavano a 3.079, dei quali 1.607 maschi e 1.472 femmine. Infine, coloro che erano in grado di saper almeno leggere e scrivere erano 10.560, dei quali 6.142 maschi e 4.418 femmine."}
{"id": "2359988", "revid": "1649409", "url": "https://it.wikipedia.org/wiki?curid=2359988", "title": "Zygmunt Zimowski", "text": "Biografia.\nZygmunt Zimowski nacque a Kupienin il 7 aprile 1949.\nFormazione e ministero sacerdotale.\nNel 1967 si diplom\u00f2 al liceo. Tra il 1967 e il 1973 studi\u00f2 filosofia e teologia presso il seminario maggiore di Tarn\u00f3w.\nIl 25 maggio 1973 fu ordinato presbitero nella cattedrale di Tarn\u00f3w dal vescovo Jerzy Karol Ablewicz. Dal 1973 al 1975 fu vicario parrocchiale nella parrocchia di Santa Elisabetta a Stary S\u0105cz. Nel 1975 inizi\u00f2 gli studi specialistici nel campo della teologia dogmatica presso la Facolt\u00e0 di teologia dell'Universit\u00e0 Cattolica di Lublino e si laure\u00f2 nel 1978. Dallo stesso anno studi\u00f2 presso la Facolt\u00e0 di teologia dell'Universit\u00e0 di Innsbruck presso la quale, nel 1983, ottenne il dottorato in teologia dogmatica con una tesi intitolata \"L'influenza dei vescovi delle Chiese Orientali nella teologia Della \"Lumen Gentium\".\nLo stesso anno inizi\u00f2 a lavorare nella Congregazione per la dottrina della fede a Roma. Collabor\u00f2 alla redazione del Catechismo della Chiesa cattolica e ne cur\u00f2 l'edizione polacca. Fu anche postulatore presso la Congregazione per le cause dei santi nei processi di beatificazione di Karolina K\u00f3zka, don Roman Sitko e Maria Julitta Ritz. Collabor\u00f2 anche con la sezione polacca di Radio Vaticana. Allo stesso tempo, dal 1983 al 1990 continu\u00f2 il ministero pastorale nella parrocchia di Nostra Signora del Buon Consiglio a Roma e dal 1991 fu cappellano presso la casa madre delle Riparatrici del Santo Volto di Nostro Signore Ges\u00f9 Cristo a Bassano Romano. Contribu\u00ec all'istituzione di una casa di riposo gestita dall'ordine. Nel 1988 ricevette la dignit\u00e0 di cappellano di Sua Santit\u00e0 e nel 1999 quella di prelato d'onore di Sua Santit\u00e0\nMinistero episcopale.\nIl 28 marzo 2002 papa Giovanni Paolo II lo nomin\u00f2 vescovo di Radom. Ricevette l'ordinazione episcopale il 25 maggio successivo nella cattedrale di Radom dal cardinale Joseph Ratzinger, prefetto della Congregazione per la dottrina della fede, coconsacranti l'arcivescovo J\u00f3zef Kowalczyk, nunzio apostolico in Polonia, e il vescovo emerito di Radom Edward Henryk Materski. Come motto episcopale scelse l'espressione \"Non ministrari sed ministrare\" che significa \"Io non sono venuto per essere servito, ma per servire\".\nCome ordinario della diocesi di Radom nel 2005 guid\u00f2 un congresso eucaristico diocesano e nel 2008 avvi\u00f2 il secondo sinodo diocesano. Contribu\u00ec a far ottenere il titolo di basilica minore alla chiesa di San Casimiro a Radom nel 2003, all'incoronazione della Madonna di Ostra Brama a Skarzysko-Kamienna nel 2005 e della Madonna Addolorata di Ka\u0142k\u00f3w-Godowie nel 2007. Dall'aprile del 2006 al giugno del 2007 la sua diocesi ospit\u00f2 la copia dell'immagine della Vergine nera di Cz\u0119stochowa. Nel 2005 introdusse in diocesi i ministri straordinari della comunione. Nel 2003 istitu\u00ec la Fondazione \"Dare speranza ai cuori\" per gestire il Centro di psicoterapia famigliare. Per sua iniziativa, nel 2007, venne istituito il Centro per la formazione e la carit\u00e0 della diocesi di Radom \"Emmaus\", un luogo di svago per bambini e giovani provenienti da famiglie numerose e povere. Nel 2004 istitu\u00ec il Centro pastorale diocesano accademico a Radom e nel 2008 fond\u00f2 l'Istituto teologico di Radom che oltre allo svolgimento delle comuni attivit\u00e0 didattiche promuove il pensiero teologico di Joseph Ratzinger.\nNell'ambito della Conferenza episcopale polacca fu presidente della commissione episcopale della dottrina della fede dal 2002 al 2009, membro del consiglio permanente dal 2007, delegato per la pastorale degli emigranti polacchi dal 2008 al 2009, membro della commissione ecumenica e del gruppo per i contatti con il consiglio ecumenico della Polonia, membro del Gruppo dei vescovi per la sollecitudine pastorale per Radio Maria e membro della Societ\u00e0 polacca di mariologia. A nome dell'episcopato polacco, nel 2005 partecip\u00f2 al Sinodo dei vescovi dedicato all'Eucaristia e nel 2004 al 48\u00ba congresso eucaristico internazionale di Guadalajara. Partecip\u00f2 alla giornata mondiale della giovent\u00f9 2002 a Toronto e a quella di Colonia del 2005 per la quale cur\u00f2 la catechesi.\nIl 18 aprile 2009 papa Benedetto XVI lo nomin\u00f2 presidente del Pontificio consiglio della pastorale per gli operatori sanitari, elevandolo alla dignit\u00e0 arcivescovile e liberandolo dal ministero episcopale nella diocesi di Radom. Il 21 aprile prese possesso del suo ufficio in Vaticano e fino al 30 giugno guid\u00f2 la diocesi di Radom come amministratore apostolico. Papa Benedetto XVI il 4 maggio 2011 lo nomin\u00f2 membro della Congregazione per le cause dei santi e il 28 luglio 2012 della Congregazione per i vescovi.\nNel dicembre 2014 venne ricoverato a Varsavia per curarsi da un cancro al pancreas. Il 10 maggio successivo dopo due operazioni, trattamenti chemioterapici e un periodo di riposo torn\u00f2 a lavorare nella Curia romana.\nMor\u00ec all'ospedale di D\u0105browa Tarnowska la sera del 12 luglio 2016 all'et\u00e0 di 67 anni dopo una ricaduta della malattia. \nLe esequie si tennero il 19 luglio nella cattedrale di Radom e furono presiedute dal cardinale Stanis\u0142aw Dziwisz. Al termine del rito fu sepolto nella cappella dedicata alla Madonna di Cz\u0119stochowa, nella tomba inizialmente preparata per monsignor Edward Henryk Materski che per\u00f2 prefer\u00ec farsi seppellire nel cimitero di Radom.\nGenealogia episcopale.\nLa genealogia episcopale \u00e8:"}
{"id": "2359992", "revid": "88740", "url": "https://it.wikipedia.org/wiki?curid=2359992", "title": "Bethesda", "text": ""}
{"id": "2359995", "revid": "154326", "url": "https://it.wikipedia.org/wiki?curid=2359995", "title": "Mafalda Maria Elisabetta di Savoia", "text": ""}
{"id": "2360002", "revid": "287204", "url": "https://it.wikipedia.org/wiki?curid=2360002", "title": "Toronto Raptors 2006-2007", "text": "La stagione 2006-07 dei Toronto Raptors fu la 12\u00aa nella NBA per la franchigia.\nI Toronto Raptors vinsero la \"Atlantic Division\" della \"Eastern Conference\" con un record di 47-35. Nei play-off persero al primo turno con i New Jersey Nets (4-2)."}
{"id": "2360004", "revid": "154326", "url": "https://it.wikipedia.org/wiki?curid=2360004", "title": "Mafalda di Savoia, regina del Portogallo", "text": ""}
{"id": "2360008", "revid": "2169993", "url": "https://it.wikipedia.org/wiki?curid=2360008", "title": "Monika So\u0107ko", "text": "Carriera.\nGiovanili e juniores.\nGiunse seconda nel campionato del mondo giovanile under 10 a Timi\u0219oara nel 1988 e nel campionato del mondo under 12 nel 1990 a Fond du Lac. \u00c8 stata inoltre campionessa europea under 18 nel 1996.\nRisultati individuali.\nHa conseguito il titolo di Grande Maestro assoluto nel 2008, prima giocatrice polacca ad ottenere questo risultato.\nHa vinto per otto volte il campionato polacco femminile, nel 1995, 2004, 2008, 2010, 2013, 2014, 2016 e 2017.\nNel 2010 \u00e8 giunta terza ai campionati europei individuali femminili.\nNel novembre 2018 ha preso parte al Campionato del mondo femminile. Dopo aver superato nel primo turno l'Ucraina giocatrice per Israele Yuliya Shvayger per 1\u00bd - \u00bd \u00e8 stata eliminata al secondo turno dalla iraniana Mobina Alinasab per 0 - 2.\nHa raggiunto il massimo punteggio Elo nell'aprile 2008 con 2505 punti Elo (11\u00aa al mondo in campo femminile e 1\u00aa polacca).\nNazionale.\nHa partecipato con la squadra femminile polacca a undici olimpiadi degli scacchi dal 1994 al 2016, ottenendo una medaglia d'oro individuale in terza scacchiera, una medaglia d'argento di squadra alle Olimpiadi di Baku 2016 e una di bronzo di squadra alle Olimpiadi di Bled 2002.\nNei campionati europei a squadre femminili ha vinto un oro (2005), due argenti (2007 e 2011) e un bronzo (2013), oltre a un oro individuale (seconda scacchiera) nel 2005.\nClub.\nDal 2014 al 2016 ha vinto 3 Campionati Italiani Femminili a Squadre (CISF) con la squadra del Fischer Chieti .\nVita privata.\n\u00c8 sposata con il grande maestro polacco Bartosz So\u0107ko. Hanno tre figli."}
{"id": "2360011", "revid": "712828", "url": "https://it.wikipedia.org/wiki?curid=2360011", "title": "Jean Roque Raltique", "text": ""}
{"id": "2360015", "revid": "1305772", "url": "https://it.wikipedia.org/wiki?curid=2360015", "title": "Mona Lisas and Mad Hatters (Part Two)", "text": "Mona Lisas and Mad Hatters (Part Two) \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\nLa canzone proviene dall'album del 1988 \"Reg Strikes Back\" (ne costituisce la terza traccia); il testo costituisce il proseguimento logico della prima \"Mona Lisas and Mad Hatters\" (proveniente dall'LP del 1972 \"Honky Ch\u00e2teau\"), parlando anch'esso di New York. Musicalmente parlando, invece, il brano \u00e8 completamente differente dal precedente omonimo: la melodia, pi\u00f9 complessa, mette in evidenza un tempo e un arrangiamento differenti; inoltre, presenta diversi cambi di tonalit\u00e0. Elton \u00e8 impegnato alle tastiere, accompagnato da Davey Johnstone alle chitarre, David Paton al basso e Charlie Morgan alla batteria. Mentre Fred Mandel si esibisce al sintetizzatore, Dee Murray e Nigel Olsson si cimentano ai cori insieme a Johnstone. \u00c8 presente anche Freddie Hubbard alla tromba e al flicorno. Al minuto 2:48, Elton e i coristi esclamano \"Beep beep, beep beep, yeah!\", omaggiando il brano dei Beatles \"Drive My Car\".\n\"Mona Lisas and Mad Hatters (Part Two)\" fu commercializzata come singolo subito dopo \"A Word in Spanish\", ma non ebbe successo e non raggiunse alcuna posizione in classifica. Ci\u00f2 nonostante, fu parte integrante delle scalette dei live di Elton dal 1989 al 1993 insieme alla prima \"Mona Lisas\" (come mostra chiaramente il \"Live in Barcelona\" del 1992). Del brano esistono anche delle versioni remix pubblicate su un raro 12\" americano, una delle quali \u00e8 stata pubblicata come traccia bonus nella versione rimasterizzata dell'album di provenienza (1998)."}
{"id": "2360034", "revid": "124436452", "url": "https://it.wikipedia.org/wiki?curid=2360034", "title": "Christian Camargo", "text": "Il ruolo per cui \u00e8 pi\u00f9 noto \u00e8 quello di Rudy Cooper/Brian Moser nella serie televisiva \"Dexter\".\nBiografia.\nCamargo nasce a New York City, New York, figlio dell'attrice Victoria Wyndham e nipote dell'attore Ralph Camargo. Ha un fratello, Darian Minnick, un fotografo.\nNel 1992 si diploma all'Hobart College e nel 1996 si laurea alla Juilliard School. Dopo la laurea si trasferisce in Inghilterra per unirsi alla compagnia teatrale inaugurale \"Shakespeare's Globe Theatre\" nel South Bank, dove incontra la futura moglie, l'attrice Juliet Rylance, che sposer\u00e0 nel novembre 2008.\nIl nonno di Christian convinse le due figlie, Victoria e Felice, a cambiare cognome perch\u00e9 convinto di aver perso ruoli a causa del suo essere latinoamericano. Successivamente Christian cambi\u00f2 nuovamente il proprio nome, per dimostrare di essere orgoglioso delle sue origini.\nCarriera.\nCamargo ha recitato in numerose serie televisive, come \"CSI - Scena del crimine \", \"Ghost Whisperer - Presenze\", \"Law &amp; Order - I due volti della giustizia\", \"The Mentalist\", \"The Good Wife\" e \"Dexter\".\nPer il cinema ha interpretato John Wilkes Booth ne \"Il mistero delle pagine perdute\" e ha partecipato ai film di Kathryn Bigelow \"K-19\" e \"The Hurt Locker\".\nNel 2008 interpreta il suo primo ruolo da protagonista in \"Henry May Long\".\nNel 2011 fa parte del cast della saga di \"\", dove interpreta Eleazar, un ex-membro della guardia dei Volturi."}
{"id": "2360070", "revid": "1718077", "url": "https://it.wikipedia.org/wiki?curid=2360070", "title": "Ludovico Settala", "text": "Biografia.\nNacque a Milano dal medico Francesco Settala e da Giulia Ripa, figlia del giureconsulto pavese Giovanni Francesco Ripa.\nStudi\u00f2 nel collegio dei Gesuiti di Brera e si laure\u00f2 in Medicina all'Universit\u00e0 degli Studi di Pavia nel 1571. Due anni dopo ottenne la prima cattedra straordinaria di Medicina a Pavia; ma vi rinunci\u00f2 poco tempo dopo per svolgere l'attivit\u00e0 medica a Milano. Ebbe tuttavia le cattedre di politica e di morale nelle Scuole canobiane di Milano e l'incarico di protofisico generale dello stato di Milano nel 1600.\nConobbe e strinse legami con molti gesuiti originari del Brasile e, grazie a queste conoscenze, Settala otten\u00e9 moltissimi doni esotici da quel luogo che conserv\u00f2 con cura in una \"wunderkamera\" costruita e finanziata da lui stesso\".\" Questi molti oggetti provenienti dal Brasile possono essere visti oggi nella Pinacoteca Ambrosiana a Milano e tra questi possiamo trovare persino uno straordinario mantello che i sacerdoti della popolazione dei Tupinanb\u00e0 indossavano durante le cerimonie sacre e durante i sacrifici, composto interamente con piume di pappagalli, il cui restauro nel 2018 si deve all' Opificio delle pietre dure a Firenze. \nLodovico Settala si prodig\u00f2 in occasione delle epidemie di peste che si svilupparono a Milano nel 1576, e nel biennio 1628-1630 (la famosa peste dei \"I promessi sposi\"). Alessandro Manzoni lo nomina ne \"I promessi sposi\", una prima volta nel capitolo XXVIII, quando parla del figlio, Senatore Settala, medico, membro, insieme ad Alessandro Tadino del tribunale della sanit\u00e0 ai tempi della vicenda di Renzo e Lucia; e una seconda volta nel capitolo XXXI, allorch\u00e9 \u00e8 tra i primi ad accorgersi che la \"strana malattia\" che si stava diffondendo nella zona lecchese, era la peste.\nOpere.\nLodovico Settala scrisse numerose opere, di medicina, filosofia e di storia naturale, altre di morale e di politica. Fra le sue opere si ricordano la traduzione latina, con commento, dei libri ippocratici \"De a\u00ebribus, aquis et locis\" (\"In librum Hippocratis Coi de aeribus, aquis, locis, commentarii V. Appositus est Graecus Hippocratis contextus ope antiquorum exemplarium, restitutus, ... Cum indice rerum et verborum locupletissimo\", Coloniae: Ioan. Baptistae Ciotti Senensis aere, 1590) e dei \"Problemata\" di Aristotele (\"Commentariorum in Aristotelis problemata Tomus I-II\", Francoforte sul Meno: apud haeredes Andreae Wecheli, Claudium Marnium, &amp; Ioannem Aubrium, 1602)."}
{"id": "2360086", "revid": "110157", "url": "https://it.wikipedia.org/wiki?curid=2360086", "title": "The Complete Thom Bell Sessions", "text": "The Complete Thom Bell Sessions (MCA-39115) \u00e8 un album dell'artista britannico Elton John, distribuito dalla \"MCA Records\".\nL'LP include tutte le tracce prodotte nelle sessioni di registrazione dell'EP \"The Thom Bell Sessions\" (MCA-13921) nell'autunno del 1977; contiene quindi tre tracce in pi\u00f9 (due delle quali vedono Elton in veste di coautore): \"Country Love Song\", \"Nice and Slow\" (composta da Elton, Bernie Taupin e Thom Bell) e una prima versione di \"Shine on Through\" (composta da Elton e da Gary Osborne). Quest'ultimo brano sar\u00e0 poi registrato nuovamente e incluso nell'album del 1979 \"A Single Man\".\nI brani delle \"Thom Bell sessions\" sono le versioni originali e quindi sono diversi da quelli, rimixati dallo stesso Elton John con Clive Franks, che furono pubblicati nel 1979."}
{"id": "2360093", "revid": "92723", "url": "https://it.wikipedia.org/wiki?curid=2360093", "title": "Zhao Xue", "text": "\u00c8 diventata nel 2008 il 24\u00ba Grande maestro assoluto cinese.\nCarriera.\nGiovanili e juniores.\nHa vinto i mondiali giovanili U12 femminile (1997, Cannes) e U14 femminile (1999, Oropesa del Mar),\nNel 2002 ha vinto a Goa il Campionato del mondo junores femminile under 20.\nNel ciclo mondiale.\nIn agosto-settembre 2008 ha partecipato al Campionato del mondo femminile di Nal'\u010dik, venendo superata nella semifinale dalla connazionale Shen Yang.\nNel novembre 2018 ha preso parte al Campionato del mondo femminile. Dopo aver superato nel primo turno l'argentina Carolina Lujan per 2 - 0 \u00e8 stata eliminata al secondo turno dalla kazaka Zhansaya Abdumalik per 1 - 3 dopo gli spareggi rapid.\nNazionale.\nHa partecipato a sei Olimpiadi degli scacchi dal 2002 al 2012, ottenendo il risultato complessivo di +44 \u20137 =17 (77,2 %). Ha vinto undici medaglie: sette d'oro (cinque individuali e due di squadra), due d'argento di squadra e due di bronzo (una individuale e una di squadra)."}
{"id": "2360096", "revid": "106456", "url": "https://it.wikipedia.org/wiki?curid=2360096", "title": "Torre di San Romano", "text": ""}
{"id": "2360103", "revid": "57342", "url": "https://it.wikipedia.org/wiki?curid=2360103", "title": "Mario Pezzotta", "text": "Biografia.\nMario Pezzotta, uno dei pi\u00f9 noti trombonisti italiani, inizi\u00f2 suonando a otto anni il bombardino (in duo con il fratello, che suonava invece il basso tuba) dopo aver conosciuto il maestro di banda napoletano Francesco Bonomo, grazie al quale decise di iscriversi al Conservatorio. Dopo essere stato fra i componenti di un complessino di internati italiani in Svizzera durante la guerra, esord\u00ec nel 1945, dopo essersi accostato al trombone in seguito alla sua passione per il jazz (ed in particolare per lo swing di Glenn Miller e Tommy Dorsey), nell\"'Orchestra del Momento\" diretta da Aldo Rossi, che si esibiva nella \"Taverna Ferrario\" di Milano.\nL\u00ec venne notato da Gorni Kramer, che gli propose l'ingresso nel suo complesso, in cui Pezzotta suon\u00f2 dal vivo, anche in numerose trasmissioni radiofoniche. Pezzotta rimase con Kramer fino al 1950, quando form\u00f2 un suo quintetto specializzato nel dixieland, che si esib\u00ec in alcuni noti locali milanesi (come l'Arethusa e il Santa Tecla) e che era costituito da Enrico Cuomo alla batteria, Ubaldo Beduschi al contrabbasso (alternato con Antonio De Serio), Giuseppe Al\u00f9 alla tromba, Lorenzo Nardini al clarinetto e al sassofono ed Eraldo Romanoni al pianoforte.\nNello stesso periodo Pezzotta collabor\u00f2 con la \"Big Band\" di Armando Trovajoli, con l'orchestra del maestro Cinico Angelini e con l'ottetto formato da Oscar Valdambrini e Gianni Basso, incidendo per molte etichette (come la Meazzi, la Fonit e la Durium), apparendo anche in alcune trasmissioni televisive come \"Alta fedelt\u00e0\", \"Leggerissimo\", \"Buone Vacanze\"\nCon Angelini inoltre partecip\u00f2 a molte incisioni di dischi di musica leggera, tra cui molti di Nilla Pizzi (suo, ad esempio, il trombone in \"Papaveri e papere\" e di Mario Bosi la voce di Paperino, al Festival di Sanremo del 1952), e a varie edizioni del Festival di Sanremo.\nDal 1963 al 1965 collabor\u00f2 con l'orchestra di Ely Neri (con Adriano Renna alla tromba, i fratelli Andrea Fabbri al canto ed al basso e Africo Fabbri alle chitarre, Enzo Costantini al pianoforte e lo stesso Neri al sax); accompagn\u00f2 inoltre, sia su disco che dal vivo, Noris De Stefani.\nNei decenni successivi continu\u00f2 l'attivit\u00e0, collaborando anche con l\"Orchestra del Teatro alla Scala\" (come Primo Trombone) e con l\"Orchestra Sinfonica di Milano della RAI\", di cui far\u00e0 parte fino al 1980, diventando anche insegnante al Conservatorio di Verona; continu\u00f2 per\u00f2 ad incidere per la Vedette e per altre etichette e ad esibirsi dal vivo con il suo quintetto, formato con musicisti provenienti dall\"'Orchestra Ritmica\" della Rai (Franco Campioni alla batteria, Carlo Milano al contrabbasso, Lorenzo Nardini al clarinetto e sax, Emilio Soana alla tromba ed Ettore Righello al pianoforte).\nNel 1975 \u00e8 il principale fautore della trasformazione della Banda Cittadina di Verona in Banda Ritmo-Sinfonica \"Citt\u00e0 di Verona\": rinnova completamente organico e genere, portando a Verona il genere afro-americano ancora poco conosciuto. Questa sua attivit\u00e0, dal 1975 al 1984, ha probabilmente portato ad uno sviluppo musicale, che \u00e8 riscontrabile nel fatto che Verona conta almeno 6 big band cittadine, pi\u00f9 altre nella provincia.\nDurante la sua attivit\u00e0 nella Banda Ritmo-Sinfonica Citt\u00e0 di Verona ha sempre avuto al suo fianco l'amico Renzo Nardini, che proseguir\u00e0 la direzione nel 1984, trasformando il complesso in Big Band Ritmo-Sinfonica \"Citt\u00e0 di Verona\" (www.bigband.vr.it). Dal 1995 il gruppo \u00e8 diretto da Marco Pasetto.\nNel 1990, a causa di alcuni problemi di salute legati alla malattia di Alzheimer (che lo port\u00f2 poi alla morte), fu costretto a ritirarsi dall'attivit\u00e0.\nAlcuni colleghi gli hanno dedicato dei brani, come Oscar Valdambrini con \"When The Angel Listen To Mario\" ed Eraldo Romanoni con \"Pezzottando in swing\"."}
{"id": "2360113", "revid": "287204", "url": "https://it.wikipedia.org/wiki?curid=2360113", "title": "Lega Nazionale A 1952-1953 (hockey su ghiaccio)", "text": "La stagione 1952-1953 del campionato svizzero di hockey su ghiaccio ha visto campione l'EHC Arosa.\nSpareggio (LNA-LNB).\nL'HC Ambr\u00ec-Piotta sconfigge l'EHC Basel 7-3 e viene promosso in prima divisione."}
{"id": "2360130", "revid": "287204", "url": "https://it.wikipedia.org/wiki?curid=2360130", "title": "Lega Nazionale A 1953-1954 (hockey su ghiaccio)", "text": "La stagione 1953-1954 del campionato svizzero di hockey su ghiaccio ha visto campione l'EHC Arosa.\nSpareggio (LNA-LNB).\nL'EHC St. Moritz sconfigge il Lausanne HC 9-4 e viene promosso in prima divisione."}
{"id": "2360131", "revid": "124123", "url": "https://it.wikipedia.org/wiki?curid=2360131", "title": "James Fontanella-Khan", "text": "Carriera.\nJames Fontanella-Khan \u00e8 corrispondente per il Financial Times da New York.\nIn passato ha lavorato a Mumbai e Bruxelles, come corrispondente, a Londra nella sezione esteri, e come inviato speciale sempre per il Financial Times in Burkina Faso e in Italia durante le elezioni del 2006.\n\u00c8 stato un regolare commentatore su questioni politico-economiche riguardanti l'Italia per BBC World e BBC Radio 5.\nDa giornalista freelance ha svolto inchieste e reportage in Birmania, Corea del Sud, Francia, India, Iran, Gran Bretagna e Nepal per riviste e giornali nazionali Italiani ed Inglesi.\nLaureato in Economia alla Royal Holloway - University of London (2004), ha un Master in scienze politiche europee, Sciences-Po Paris (2005), e un Master in giornalismo internazionale, City University di Londra.\nPrima di partire per Londra, James Fontanella-Khan ha giocato a calcio nelle giovanili del Piacenza calcio, tra il 1995 e il 2001."}
{"id": "2360132", "revid": "110157", "url": "https://it.wikipedia.org/wiki?curid=2360132", "title": "Museo diocesano di Fermo", "text": "Il museo diocesano di Fermo \u00e8 stato inaugurato il 16 aprile 2004. La sua sede si trova nella parte sinistra della cattedrale della citt\u00e0, nei locali che hanno accolto la Confraternita del suffragio prima e l'oratorio poi. Nasce su iniziativa dell'arcivescovo Cleto Bellucci.\nLa struttura contiene opere di arte sacra, che coprono un arco di tempo che va dal paleocristiano al XX secolo, tracciando le linee fondamentali sulla storia della chiesa cattolica, sul rapporto dell'arcidiocesi fermana con la Chiesa di Roma, sulla liturgia e sulla devozione della stessa comunit\u00e0 fermana.\nLe sale.\nLe sale che compongono il museo sono quattro:\nLe opere.\nIl museo documenta il rilievo attribuito nel tempo al patrimonio artistico-culturale, attraverso le opere provenienti dal Tesoro della cattedrale e dell'episcopio fermano, oltre che da varie chiese dell'arcidiocesi.\nIn particolare sono presenti argenterie, suppellettili, e paramenti sacri, tra cui la casula di Tommaso Becket, di arte araba.\nTra le opere d'arte pittorica risaltano, nel compendio museale, lavori di Federico Barocci, Vittore Crivelli, Corrado Giaquinto, Francesco Hayez, Carlo Maratta, e del Pomarancio."}
{"id": "2360135", "revid": "292162", "url": "https://it.wikipedia.org/wiki?curid=2360135", "title": "Carboj", "text": "Il Carboj \u00e8 un fiume della lunghezza di 30\u00a0km che nasce dai Monti Sicani, in Sicilia, e scorre interamente in provincia di Agrigento. Il suo bacino idrografico \u00e8 di circa 208\u00a0km\u00b2 (27\u00b0 in Sicilia per dimensioni) e ricade per la maggior parte nella provincia di Agrigento ed una piccola parte nella provincia di Palermo.\nParte alta.\nIl fiume, nella parte alta del suo percorso \u00e8 denominato torrente Rincione e passa accanto al paese di Sambuca di Sicilia. I suoi affluenti principali sono T.Rincione, il Vallone Cava ed il Vallone Carricagiachi.\nDopo aver ricevuto le acque dei suoi affluenti il fiume diventa un immissaro del bacino artificiale Lago Arancio che fu costruito nel periodo 1949-1952. Il fiume Carboj riempiendo l'invaso con le sue acque, per sei mesi l'anno, sommerge il fortino di Mazzallakkar, residuo della dominazione araba.\nParte bassa.\nUna volta lasciato il lago, di cui \u00e8 l'unico emissario, il Carboj scorre attraverso le strette gole della Tardara, a pareti sub-verticali caratterizzate da larghezze alla base molto piccole.\nA valle delle gole si apre la valle del Carboj ed il fiume prosegue verso il mare passando a pochi chilometri a sud di Menfi. Il fiume termina la sua corsa sfociando nel mar Mediterraneo in localit\u00e0 Contrada Maragani tra Sciacca e Menfi."}
{"id": "2360136", "revid": "303585", "url": "https://it.wikipedia.org/wiki?curid=2360136", "title": "Carboi", "text": ""}
{"id": "2360140", "revid": "1564499", "url": "https://it.wikipedia.org/wiki?curid=2360140", "title": "Leno (disambigua)", "text": ""}
{"id": "2360142", "revid": "326822", "url": "https://it.wikipedia.org/wiki?curid=2360142", "title": "Princess Protection Program", "text": ""}
{"id": "2360148", "revid": "333440", "url": "https://it.wikipedia.org/wiki?curid=2360148", "title": "Parlamento di Gran Bretagna", "text": ""}
{"id": "2360150", "revid": "380380", "url": "https://it.wikipedia.org/wiki?curid=2360150", "title": "Pesce elefante", "text": ""}
{"id": "2360157", "revid": "287204", "url": "https://it.wikipedia.org/wiki?curid=2360157", "title": "Lega Nazionale A 1954-1955 (hockey su ghiaccio)", "text": "La stagione 1954-1955 del campionato svizzero di hockey su ghiaccio ha visto campione l'EHC Arosa.\nSpareggio (LNA-LNB).\nL'HC La Chaux-de-Fonds sconfigge l'EHC St. Moritz 10-1 e viene promosso in prima divisione."}
{"id": "2360161", "revid": "6923", "url": "https://it.wikipedia.org/wiki?curid=2360161", "title": "Emmanuel Drake del Castillo", "text": "Studi\u00f2 botanica a Parigi e fu allievo di Louis \u00c9douard Bureau (1830-1918), si occup\u00f2 in particolare della flora della Polinesia francese e di quella del Madagascar.\nDurante la sua carriera realizz\u00f2 un erbario, che al momento della sua morte comprendeva circa 500.000 campioni, e che fu donato al Museo nazionale di storia naturale di Francia di Parigi.\nBiografia.\nFiglio del ricco proprietario terriero cubano Santiago Drake del Castillo e della sua seconda moglie, Charlotte Claire Spitz, Emmanuel era fratello del politico e viticoltore Jacques Drake del Castillo. Alla morte del padre nel 1876, eredit\u00f2 con quest'ultimo i possedimenti del genitore, ed in particolare a lui spett\u00f2 il castello di Saint-Hilaire-les-Andr\u00e9sis (nella Loira), acquistando nel 1883 anche quello di Saint-Cyran-du-Jambot (nel dipartimento dell'Indre) dove si dedic\u00f2 ad un'ampia opera di ripiantumazione.\nDopo aver studiato giurisprudenza a Parigi su impulso del padre, si appassion\u00f2 al mondo della botanica e divenen allievo di \u00c9douard Bureau (1830-1918), professore al Museo nazionale di storia naturale di Parigi.\nNel 1882 spos\u00f2 Marthe de La Ville Le Roulx con la quale ebbe sei figli.\nNel 1884 divenne sindaco di Saint-Cyran-du-Jambot e rimase in carica sino alla propria morte nel 1904.\nTra il 1886 ed il 1892, pubblic\u00f2 le \"Illustrationes Florae Insulae Maris Pacifici\", una sintesi dei suoi studi sulla flora della Polinesia francese. Si interess\u00f2 anche alla flora del Madagascar, studiando in particolare le raccolte di Guillaume Grandidier.\nParallelamente, costitu\u00ec un erbario di 500.000 esemplari che venne in seguito donato al Museo nazionale di storia naturale di Parigi, gran parte del quale venne costituito dal lavoro di Albert Belhomme de Franqueville con fiori provenienti anche dall'India.\nBotanico affermato, Emmanuel Drake del Castillo divenne socio di numerose istituzioni prestigiose come la Societ\u00e0 reale di botanica del Belgio, la Societ\u00e0 reale bavarese di botanica di Ratisbona, la Soci\u00e9t\u00e9 philomathique di Parigi, e della Soci\u00e9t\u00e9 linn\u00e9enne. Fu presidente della Societ\u00e0 botanica di Francia nel 1900.\nEmmanuel Drake del Castillo dedic\u00f2 il genere \"Alluaudia\" della famiglia delle \"Didiereaceae\" a Charles Alluaud."}
{"id": "2360171", "revid": "767487", "url": "https://it.wikipedia.org/wiki?curid=2360171", "title": "The Bastard Sons of Dioniso", "text": "The Bastard Sons of Dioniso (noti anche con la sigla TBSOD) sono un gruppo musicale rock italiano, i cui componenti sono tutti originari della Valsugana, in Trentino. Giungono alla notoriet\u00e0 grazie alla partecipazione alla seconda edizione di X Factor in cui si classificano secondi.\nBiografia.\nPrimi anni (2003\u20132008).\nIl trio trentino si forma il 15 agosto 2003, durante una festa di una sera d'estate in una baita di Baselga di Pin\u00e9 (i tre membri facevano parte di tre band diverse). Il nome \u00e8 letteralmente traducibile dalla lingua inglese come \"I figli bastardi di Dioniso\" (corrispondente greco del dio latino \"Bacco\"). Dopo tre anni e la partecipazione ad alcuni concorsi musicali, nel 2006 i tre musicisti incidono il loro primo album \"Great Tits Heat!\". Ad esso fa seguito, l'anno successivo, \"Even Lemmy Sometimes Sleeps\", con arrangiamenti acustici, a cui segue un tour fra Trentino-Alto Adige e Veneto.\nPartecipazione ad \"X Factor\" e \"L'amor carnale\" (2009).\nNel 2009 i The Bastard Sons of Dioniso hanno partecipato alla seconda edizione del talent show \"X Factor\", classificandosi al secondo posto; il gruppo \u00e8 stato seguito da Mara Maionchi e ha vinto il premio della critica del programma. Il gruppo inoltre ha partecipato insieme agli altri finalisti del talent show alla reinterpretazione del brano \"You've Got a Friend\" di Carole King per la raccolta benefica di fondi in favore delle popolazioni colpite dal terremoto in Abruzzo.\nSuccessivamente il gruppo pubblica l'EP \"L'amor carnale\", supportato dall'omonimo singolo; L'EP ha venduto pi\u00f9 di 35.000 copie ed \u00e8 stato certificato disco d'oro dalla FIMI.\nSempre nel 2009 vengono premiati ai Wind Music Awards 2009 come giovani talenti.\n\"In stasi perpetua\" (2009\u20132010).\nIl 9 ottobre 2009 esce il singolo dei Bastard Sons of Dioniso intitolato \"Mi par che per adesso\", il quale anticipa \"In stasi perpetua\", il nuovo album in studio del trio, che esce il 23 ottobre 2009. Nel novembre dello stesso anno il trio riceve il Premio Speciale Rivelazione Giovani del MEI. Il 5 marzo 2010 esce \"Senza colore\", secondo singolo tratto da \"In stasi perpetua\". Il 4 luglio 2010 i tre si esibiscono all'Heineken Jammin' Festival.\n\"Per non fermarsi mai\" (2011\u20132013).\nNella primavera 2011 i The Bastard Sons of Dioniso annunciano la rottura con l'etichetta Sony Music e con la Non ho l'et\u00e0 di Mara Maionchi, che ne curava il management. Dopo aver partecipato a numerose iniziative benefiche, il gruppo ha preso parte al supergruppo Rezophonic incidendo il singolo \"Ci vuole un fiore\", pubblicato il 21 maggio 2011. Il singolo fa parte del progetto \"Rezophonic 2 - Nell'acqua\", il cui ricavato \u00e8 stato devoluto ad AMREF per la costruzione di pozzi d'acqua nel Kajiado.\nPochi mesi dopo viene annunciato il quarto album \"Per non fermarsi mai\", la cui data di pubblicazione, inizialmente fissata per il mese di settembre 2011, \u00e8 stata spostata al 15 novembre. Anticipato dal singolo \"Rumore nero\", pubblicato il 26 settembre, l'album \u00e8 stato prodotto dal gruppo stesso insieme a Piero Fiabane di Live Nation e a LP &amp; Friends ed \u00e8 stato distribuito dalla Universo Media Group, che si appoggia alla Universal Music Group per la distribuzione nei negozi e a Parrini SPA per quella nelle edicole. L'album contiene undici brani originali, tutti in italiano, e una cover di \"Tomorrow Never Knows\" dei The Beatles. Viene premiato da presidente dell'Associazione fonografici italiani (AFI) Leopoldo Lombardi come \"miglior disco indie-rock del 2011\".\nNel tour estivo 2011, il gruppo ha supportato le due date del tour di Ben Harper e Robert Plant (a Roma e Milano), assieme all'amico musicista reggae Anansi, con il quale avevano gi\u00e0 collaborato nel loro brano \"The Zwang Song\" e nel brano \"Carpe Diem\", contenuto nell'ultimo album del musicista trentino, \"Tornasole\". Il 23 marzo 2012 esce il secondo singolo \"Veleno\", mentre il 27 novembre dello stesso anno viene pubblicato il videoclip per il brano \"Lucidare i tagli\".\nIl 26 aprile 2013 i The Bastard Sons of Dioniso pubblicano il singolo \"Ti sei fatto un'idea di me\", nato da una collaborazione del gruppo con il cantautore Bugo; il singolo ha inoltre ricevuto un videoclip, uscito il giorno successivo. Il 24 maggio aprono il concerto dei Green Day alla Fiera Rho di Milano.\nNel 2013 partecipano facendo un cameo, interpretando loro stessi, ad un episodio di \"Benvenuti a tavola 2 nord vs sud\".\n\"The Bastard Sons of Dioniso\" (2014).\nAnticipato dal video di \"Trincea\", nell'aprile 2014 il trio pubblica il quinto album in studio, dal titolo omonimo. L'album ha debuttato al 59\u00ba posto della classifica italiana degli album.\n\"Sulla cresta dell'ombra\" e \"Cambogia\" (2016-presente).\nIl 22 gennaio 2016 esce il sesto album \"Sulla cresta dell'ombra\", raccolta di dodici tracce suonate in acustico di cui nove gi\u00e0 pubblicate in precedenza e riarrangiate in versione acustica con la partecipazione dei GnuQuartet, a cui si aggiungono i due inediti \"Sulla cresta dell'ombra\" (pubblicati l'11 dicembre 2015) e \"Vorrei un d\u00e9j\u00e0-vu\" e una cover di \"\" di Crosby, Stills &amp; Nash.\nDopo quasi due anni, il 1\u00ba dicembre 2017 esce \"Cambogia\", il settimo per il trio pubblicati dalla Fiabamusic, anticipata dai singoli \"Non farsi domande\" e \"Cambogia\"."}
{"id": "2360172", "revid": "767487", "url": "https://it.wikipedia.org/wiki?curid=2360172", "title": "The Song Remains the Same (film)", "text": "The Song Remains the Same \u00e8 un film concerto del 1976 dei Led Zeppelin, diretto da Peter Clifton e Joe Massot; si basa sulle riprese dei concerti tenuti dal gruppo al Madison Square Garden di New York del 27-28-29 luglio 1973, durante il tour nordamericano per la promozione del loro album \"Houses of the Holy\".\nDopo la proiezione nei cinema, il film fu distribuito in commercio, inizialmente in VHS, quindi (nel 1999) in DVD. Nel 2007 ne venne pubblicata una versione rimasterizzata per migliorare la qualit\u00e0 sonora e visiva, con aggiunti dei contenuti speciali.\nProduzione.\nNel 1973 i Led Zeppelin decisero di riprendere i tre concerti che avrebbero tenuto al Madison Square Garden. Sfortunatamente il giovane regista Joe Massot calcol\u00f2 male la quantit\u00e0 di pellicola per registrare il tutto, cos\u00ec si accorsero che mancavano alcune scene fondamentali. In seguito i Led Zeppelin stessi, per colmare queste lacune, si fecero filmare in una serie di scene del tutto estranee ai concerti, dove vestivano i panni di vari personaggi, per cui chiesero nuovamente aiuto a Massot. Alla fine per\u00f2 questi venne licenziato e i quattro musicisti si affidarono al regista australiano Peter Clifton, che li convinse a registrare negli Shepperton Studios per suonare in playback e recuperare altre scene. Gli Zeppelin affidarono poi i montaggi al regista per completare il film. Tutte le prove delle sequenze successive ai concerti vennero registrare il 10 ottobre 1973, mentre la scena dell'eremita di Jimmy Page venne registrata il 10 e 11 dicembre 1973. L\u00ec per l\u00ec il progetto venne ostacolato quando il sindacato locale tent\u00f2 di bloccare la troupe ma gli avvocati del gruppo negoziarono con esso, permettendo cos\u00ec alla troupe di registrare.\nI filmati della band appena atterrata e a bordo delle limousine seguite dalla polizia vennero registrati a Pittsburgh, prima del concerto al Three Rives Stadium del 24 luglio 1973. Per facilitare le registrazioni la band, a eccezione di Jimmy Page e John Paul Jones, us\u00f2 gli stessi abiti in tutti e tre i concerti. In un'intervista del 1997 John Paul Jones dichiar\u00f2 che il motivo per cui non indoss\u00f2 gli stessi abiti fu che chiese alla troupe se sarebbero stati filmati durante i concerti e gli fu risposto di no. \"Pensai di non preoccuparmi, conserver\u00f2 gli abiti usati la notte precedente per le prossime riprese\".\nLa popolarit\u00e0 dei Led Zeppelin era notevolmente aumentata a partire dal 1970, e il produttore Peter Grant inizi\u00f2 a diventare famoso per la sua brutalit\u00e0, al fine di proteggere la band. Nel film ci sono scene in cui Grant litiga con un promoter del concerto. In queste scene Grant fa anche un uso di parolacce; la Warner Bros. decise di approvare il film alla condizione che le parole venissero censurate. Clifton utilizz\u00f2 quindi una stampa ottica e censur\u00f2 le parole rendendole inascoltabili, permettendo la visione del film a tutti. Tuttavia nelle altre edizioni del film sono state eliminate le censure. Nella scena in cui Grant si trova a bordo di un'auto della polizia che si dirige verso la stazione di polizia per essere interrogato sul furto della cassetta di sicurezza al Drake Hotel, ha un braccio fuori dall'auto. Nel 1989 rivel\u00f2 il motivo per cui non \u00e8 stato ammanettato: Il poliziotto che guidava la macchina era un batterista di una band semi professionista che ha fatto da supporto agli Yardbirds nei college americani nel loro tour estivo del 1960 (dato che Grant \u00e8 stato manager degli Yardbirds). Il furto al Drake Hotel \u00e8 rimasto irrisolto e nessuno \u00e8 stato incolpato.\nLe scena in cui dei poliziotti rincorrevano un intruso a torso nudo e in cui Grant rimproverava un promoter del concerto per avere preso delle mazzette sono state entrambe filmate al Civic Center di Baltimora nel 23 luglio 1973. Grant probabilmente raccomand\u00f2, nella scena in cui c'\u00e8 uno zoom negli occhi di Page durante \"Dazed And Confused\", di mostrare la scena di inseguimento dell'intruso. Ci sono altre scene registrate nel backstage che verranno poi utilizzate nel video promozionale di \"Travelling Riverside Blues\" del 1990.\nSequenze successive e pubblicazione.\nFu Grant, insoddisfatto dai progressi con il film, a licenziare Massot sostituendolo con Clifton nel 1974. Massot ricevette un compenso di poche migliaia di sterline. In seguito Grant mand\u00f2 qualcuno a prendere le riprese alla casa di Massot, che nascose da qualche parte e cos\u00ec fu deciso che una macchina da presa costosissima di Massot venne presa come garanzia. Massot us\u00f2 un atto di citazione la quale caus\u00f2 un periodo di stallo nella lavorazione del film, che venne rotto quando Grant e l'avvocato dei Led Zeppelin Steve Weiss accettarono di pagare la somma dovuta a Massot, dopodich\u00e9 consegn\u00f2 il film. Massot non fu invitato alla premi\u00e8re del film a New York ma ci and\u00f2 lo stesso comprando un biglietto.\nClifton si rese conto che c'erano molte lacune nelle registrazioni, cos\u00ec sugger\u00ec di ricreare il Madison Square Garden agli Shepperton Studios del Surrey nell'agosto del 1974 per registrare le scene mancanti. Le registrazioni della band effettuate a Shepperton slittano poi alle registrazioni originali permettendo di completare il film. Quando la band accett\u00f2 di registrare le scene mancanti a Shepperton, John Paul Jones aveva nel frattempo tagliato i capelli e fu costretto a indossare una parrucca. I denti di Robert Plant furono sistemati tra le registrazioni del 1973-1974. In un'intervista Jimmy Page ricord\u00f2 gli eventi accaduti durante le registrazioni a Shepperton:\n\"Sono una specie di mimo nelle registrazioni effettuate a Shepperton, ma ovviamente, avevo una rozza approssimazione di quello che avevo suonato nei concerti. Quindi i filmati che ne uscirono fuori furono un po' imperfetti.\"\nProgrammarono di registrare altre scene nell'autunno del 1975, ma Plant ebbe un incidente in Grecia.\nNel 1976 la Atlantic Records programm\u00f2 una proiezione del film a mezzanotte prima della sua pubblicazione, dove il presidente dell'etichetta Ahmet Erteg\u00fcn si addorment\u00f2.\n\"The Song Remains The Same\" venne finalmente completato nel 1976, ritardando la sua uscita di diciotto mesi. In seguito Peter Grant dichiar\u00f2: \"\u00c8 il pi\u00f9 costoso film autoprodotto mai realizzato\". Nella prima settimana il film guadagn\u00f2 200.000 sterline al botteghino.\nA seguito del completamento del film gli Zeppelin litigarono con Clifton. Sospettarono che Clifton avesse rubato i negativi del film; Grant ordin\u00f2 che la sua casa venisse setacciata per ritrovarli. Trovarono diverse registrazioni, ma non erano altro che una raccolta di registrazioni migliori che Clifton voleva dare alla band come regalo. Clifton venne pure infastidito sulla decisione di rimuovere dai crediti del film le persone che lavorarono con gli editing ed effetti. A differenza di Massot Clifton venne invitato alla premi\u00e8re sia di New York che di Londra.\nPeter Grant e Richard Cole.\nPeter Grant e Richard Cole sono stati filmati come sicari che si dirigevano nei pressi dell'Hammerwood Park nel Sussex a bordo di una Pierce-Arrow. In questa scena c'\u00e8 anche Roy Harper che per\u00f2 compare come ospite non accreditato interpretando la parte di uno degli avidi milionari in una riunione di affari delle multinazionali. Massot decise di affidare i ruoli di sicari a Grant e Cole che, essendo i manager dei Led Zeppelin, simboleggiano nel prendere decisioni difficili nel business che hanno preso al nome della band. La donna con la sciarpa che \u00e8 nella macchina con Grant \u00e8 sua moglie Gloria. Inizialmente Massot pens\u00f2 di riprendere Grant che camminava vicino a una collezione di automobili d'epoca, ma l'idea fu subito abbandonata.\nJohn Paul Jones.\nJohn Paul Jones viene dapprima ritratto mentre racconta alle sue tre figlie la storia di Jack e i fagioli magici, poi viene filmato con la moglie la quale lo avverte che Peter Grant gli aveva lasciato una lettera con le date dei concerti al Madison Square Garden a New York, ma Jones non appare tanto entusiasta. La sua sequenza immaginaria \u00e8 principalmente una reinterpretazione del film Doctor Syn, dove Jones suona un organo a canne e poi interpreta un personaggio mascherato, conosciuto come \"lo spaventapasseri\", che gira a cavallo assieme ad altri tre uomini sempre in maschera (un riferimento questo agli altri membri della band), mentre ritorna a casa dalla sua famiglia nel Sussex. Verso la fine della sequenza compaiono anche Charlotte Martin e Scarlet Page, rispettivamente fidanzata e figlia del chitarrista. Le registrazioni iniziali della sequenza immaginaria, dove Jones suona l'organo, sono state fatte all'Alexandra Palace e possiamo vedere la scena all'inizio dell'assolo con il Fender Rhodes in \"No Quarter\".\nRobert Plant.\nInizialmente Plant si trova nella sua fattoria nel Galles con la moglie Maureen e i figli Karac e Carmen. Nella sequenza immaginaria -una sua personale ricerca del Santo Graal- \u00e8 un cavaliere che deve salvare una fanciulla (interpretata da Virginia Parker). Le scene del combattimento sono state girate al Raglan Castle nel Galles, mentre Aberdyfi \u00e8 il set utilizzato per le altre scene in cui Plant compare su una spiaggia. Le riprese sono precedute rispettivamente dall'introduzione strumenteale di \"The Song Remains the Same\" e da \"The Rain Song\".\nJimmy Page.\nPage \u00e8 filmato mentre \u00e8 seduto vicino al lago di Plumpton, intento a suonare alla ghironda il motivo di Autumn Lake (mai registrato in studio). Nella sua scena immaginaria sta scalando una montagna vicino alla Boleskine House, nei dintorni di Loch Ness; raggiunta la cima, si imbatte in un eremita che si riveler\u00e0 essere ancora lui. Questa particolare scena significa che Jimmy Page si trovava entro una sorta di missione in cui voleva illuminare se stesso. Va ricordato che Page nutriva una grande passione per l'occulto, e l'eremita \u00e8 un personaggio molto illustre nelle carte dei tarocchi. L'effetto di invecchiamento del viso era stato ottenuto grazie a un calco della faccia di Page. Nel film, le scene compaiono durante l'assolo di chitarra suonata con l'archetto di violino in \"Dazed and Confused\".\nJohn Bonham.\nAll'inizio del film John Bonham interpreta a sua volta un gangster insieme a Richard Cole e Peter Grant. Successivamente viene filmato con una motocicletta in una foresta da cui si allontana per fare ritorno acasa dalla sua famiglia. A differenza dei compagni, Bonham non ha qui una vera e propria sequenza immaginaria in stile onirico o trascendente; lo si vede in una serie di brevi registrazioni che mettono in luce piuttosto i suoi hobby e le sue passioni: giocare a biliardo, suonare con suo figlio Jason, correre ad alta velocit\u00e0 su una pista da drag racing, occuparsi della fattoria. Ma la cosa che preferiva di pi\u00f9 era stare con la moglie e i figli. \nPare che in momenti di tristezza dovuti alla distanza dai propri cari, il musicista, dandosi all'alcool, quasi diventasse un'altra persona, anche estremamente violenta fino ad alzare le mani su chiunque, salvo provare sensi di colpa dopo essersi reso conto di quanto aveva combinato. Le sue sequenze sono visibili all'inizio di \"Moby Dick\".\nVersione del 2007.\nIl 20 novembre 2007 la Warner Brothers annunci\u00f2 che avrebbero rimasterizzato il film con la supervisione di Jimmy Page. Ne fu pubblicata una riedizione in Blu-ray con registrazioni a 1080p e Dolby Surround 5.1, e con oltre 40 minuti di materiale inedito; in particolare furono aggiunti i brani \"The Ocean\", \"Misty Mountain Hop\", \"Celebration Day\", \"Over the Hills and Far Away\", quindi un'intervista di Robert Plant e Peter Grant alla BBC, un notiziario stampa della Tampa del 1973 e il trailer originale del film, il tutto registrato a 480p o 480i. Venne confezionato un imponemte box set contenente due DVD con contenuti speciali, T-Shirt con la cover dell'album originale, i cartelli dello show di New York e diverse fotografie. L'ingegnere del suono Kevin Shirley rimiss\u00f2 completamente i tre concerti in modo da ottenere un sincrono migliore con le scene filmate. Con questa release il film e l'album hanno una maggiore aderenza di contenuti. Tuttavia il disco doppio riporta la scaletta completa organizzata con la stessa tracklist originale dei concerti, a eccezione di \"The Ocean\".\nReazioni della critica e popolarit\u00e0.\nPer la premi\u00e8re del film a New York, il cinema era stato attrezzato con un sistema sonoro quadrifonico noleggiato dallo Showco (un fornitore di apparecchiature sonore). Per le premi\u00e8re della West Coast invece la quadrifonia non venne utilizzata. A queste proiezioni, inclusa quella di Londra, la band era sempre presente. Il film incass\u00f2 dieci milioni di dollari nel 1977. La critica lo recens\u00ec comunque negativamente per via della produzione amatoriale che ne era alla base e per i contenuti autoindulgenti (le critiche pi\u00f9 dure riguardavano proprio le sequenze immaginarie). Inoltre il film fu un fallimento in Inghilterra, dove la band non avrebbe suonato per due anni a causa dell'esilio fiscale in cui i membri erano coinvolti, ragion per cui il gruppo non pot\u00e9 nemmeno promuovere il film in patria. Tuttavia la pellicola ha mantenuto la sua popolarit\u00e0, essendo all'epoca l'unico titolo ufficiale (film e disco) della band con materiali dal vivo (solo molti anni dopo sarebbero usciti il ricco DVD \"Led Zeppelin\" a cura dello stesso Page, contenente il concerto alla Royal Albert Hall, alcuni scarti da \"The Song Remains The Same\" e diversi altri filmati, e l'album \"How The West Was Won\"). Negli anni fu molto trasmesso tra le proiezioni notturne, e la successiva pubblicazione in DVD ne increment\u00f2 la popolarit\u00e0. Al di l\u00e0 di tutto ci\u00f2, esso rappresenta indubbiamente bene gli alti standard delle performance live dei Led Zeppelin.\nJimmy Page, nel 1976, dichiar\u00f2: \"\"The Song Remains The Same\" non \u00e8 un gran film, ma non c'\u00e8 motivo di trovare scuse. \u00c8 solo una ragionevolmente onesta dichiarazione di come suonavamo all'epoca. Per me \u00e8 molto difficile guardarlo ora, ma mi piacerebbe riguardarlo tra un anno solo per vedere come si tiene in piedi\". Tuttavia gli altri membri della band non furono altrettanto indulgenti: John Paul Jones dichiar\u00f2 che il film era \"un massiccio compromesso\", Robert Plant invece lo liquid\u00f2 come \"un mucchio di cazzate\". \nMalgrado i vari problemi tecnici, oggi \"The Song Remains The Same\" \u00e8 inteso da molti come un interessante documento storico che immortala il gruppo a un particolare momento del proprio percorso, in cui era di fatto al picco della popolarit\u00e0; pi\u00f9 in generale \u00e8 visto come una rappresentazione degli eccessi musicali e dell'industria dello show business degli anni '70. In un'intervista a James McNair per l'edizione del 2007 del film, questi gli diede quattro stelle su cinque, e dichiar\u00f2: \"La buona notizia \u00e8 che Jimmy Page e il tecnico del suono Kevin Shirley hanno fatto un lavoro meticoloso sul controllo di qualit\u00e0. Le tre notti del luglio del 1973 al Madison Square Garden usate nella colonna sonora originale sono state saccheggiate di nuovo... In verit\u00e0 il DVD del 2003 contiene delle migliori performance live, ma se vuoi vedere i Led Zeppelin nel loro assurdo, \"The Song Remains The Same\" \u00e8 il numero uno\".\nCast.\nLed Zeppelin:\nManager:\nCast aggiuntivo(sequenze immaginarie No Quarter)"}
{"id": "2360182", "revid": "287204", "url": "https://it.wikipedia.org/wiki?curid=2360182", "title": "Lega Nazionale A 1955-1956 (hockey su ghiaccio)", "text": "La stagione 1955-1956 del campionato svizzero di hockey su ghiaccio ha visto campione l'EHC Arosa.\nClassifica Finale.\nSpareggio.\nI GCK Lions sconfiggono lo SC Bern per 5-2.\nSpareggio (LNA-LNB).\nL'EHC Basel sconfigge lo SC Bern 10-9 e viene promosso in prima divisione."}
{"id": "2360189", "revid": "2072471", "url": "https://it.wikipedia.org/wiki?curid=2360189", "title": "Masserie fortificate di Altamura", "text": "Le masserie fortificate sono nate principalmente per garantire la difesa del territorio circostante. Alcune masserie sono state dotate di torri e fossati anche molto tempo dopo la loro costruzione, a causa del susseguirsi di attacchi da parte dei briganti.\nNel territorio di Altamura si contano svariate masserie fortificate. Tra le pi\u00f9 importanti:\nMasseria Marinella (ex Melodia).\nIl complesso dell'antica Masseria Marinella, ex Melodia, si colloca tra Altamura e Matera e rappresenta la testimonianza di un insediamento rurale con annessa residenza, che presenta elementi di elegante fattura ed un notevole valore paesaggistico.\nLe sue origini sono antecedenti al XVIII secolo come dimostra anche la presenza di una torre a pianta circolare a qualche decina di metri dal corpo di fabbrica principale.\nLe prime testimonianze documentarie riportano alla ricca famiglia dei Martini. In particolare al dottor Vincenzo Martini (1630-1704) che nel dicembre del 1656 ottenne la nobilt\u00e0 dal re di Spagna Filippo IV d'Asburgo. Successivamente la masseria venne ereditata dalla famiglia Melodia. Il complesso divent\u00f2 parte dei possedimenti della famiglia di Tommaso Melodia, sindaco di Altamura tra 1867 e 1869, insignito dell'onorificenza di Commendatore dell'Ordine della Corona d'Italia. Nel 1960 i fratelli Melodia, in qualit\u00e0 di proprietari e la loro mamma, Teresa Tresca, in qualit\u00e0 di coniuge superstite, usufruttaria in parte, vendettero ai fratelli Pasquale, Vitantonio e Nicola Francesco Moramarco la masseria e i terreni circostanti al prezzo di 6 milioni di lire. \nL'importanza di questo insediamento \u00e8 testimoniata dall'esistenza dell'omonima stazione ferroviaria della linea Bari-Matera costruita nel 1915 che sembrerebbe correlata all' attivit\u00e0 politica di Nicola Melodia, figura di spicco della societ\u00e0 altamurana. Questi infatti fu deputato e senatore della Repubblica a partire dal 1892, durante il primo governo di Giolitti.\nIl complesso presenta vaste dimensioni ed \u00e8 caratterizzato da elementi originali rispetto ad altri insediamenti rurali del territorio altamurano come l'imponente terrazza su arcate a sesto acuto in pietra che caratterizza il fronte. La Masseria presenta un impianto del tipo a corte e si sviluppa attraverso l'annessione di pi\u00f9 corpi di fabbrica secondo uno schema di forma rettangolare: il prospetto est, oltre a stalle e depositi, presenta una cappella dal semplice partito architettonico, con terminazione a timpano su cui svetta il campanile a vela. La cappella presenta un semplice altare di stile riferibile al periodo neoclassico ubicato nella zona del presbiterio, rialzata e coperta da volta a botte. Vi sono depositi, ambienti funzionali e alloggi dei coloni separati dalla casa padronale che si sviluppa prevalentemente sul fronte sud e presenta caratteristiche di elegante fattura. Il fronte \u00e8 caratterizzato da una terrazza sorretta da sette archi a sesto acuto in pietra, su cui si affacciano le finestre dei vani di rappresentanza, coperti da una volta a crociera decorata con stucchi dorati. Inoltre gli ampi terreni che la circondano erano adibiti all'agricoltura; a sud infatti sono organizzati secondo un sistema di terrazzamenti coltivati ad uliveto e ad orti che declina verso la vallata. A est invece del complesso principale \u00e8 ancora esistente la struttura in pietra a secco che rappresenta il tipico \"Jazzo\" dell\u2019Altopiano Murgiano.\nMasseria Calderoni.\nQuesta masseria costituisce un esempio di masseria da campo, vale a dire una masseria costruita per la gestione di poderi agricoli, e non per ospitare il bestiame; come testimonia l'assenza di recinti e \"jazzi\", elementi caratteristici negli altri tipi di masserie. L'edificio, risalente al 1530 circa, fu costruito da un non meglio conosciuto ordine religioso. In seguito la masseria fu acquistata dalla famiglia Calderoni di Gravina in Puglia che nel XVII secolo (1620 ca) ampli\u00f2 sensibilmente la masseria e che nel 1758 riadatt\u00f2 la stalla principale. L'abitazione patronale e la cappella presentano affreschi risalenti al XVII secolo. Il complesso \u00e8 composto da tre edifici, che delimitano su tre lati un cortile. L'edificio principale era utilizzato come abitazione padronale, e presenta ancora oggi alcuni elementi, che dovevano concorrere alla difesa della masseria, come il torrino centrale, sormontato da una cupola con quattro feritoie; e una garitta pensile, anch'essa dotata di feritoie. Inoltre anche i muri a secco attorno alla masseria (alti cinque metri e larghi tre) potevano essere utili in caso di eventuale attacco nemico. Sul lato sinistro dell'abitazione principale \u00e8 presente un altro edificio, con un piano terra che serviva come abitazione dei braccianti stagionali, e un piano superiore usato come casa del fattore. A fianco di questo fabbricato vi \u00e8 poi il forno, in cui si cuoceva il pane necessario per l'uso interno. Sul lato sinistro dell'abitazione padronale si trova invece un edificio pi\u00f9 basso, a un piano, usato come stalla e deposito agricolo e rimessa.\nMasseria De Angelis.\nIl nucleo pi\u00f9 antico, vale a dire l'abitazione dei fattori e la maggior parte degli edifici produttivi, fu costruito probabilmente all'inizio del XVII secolo, anche se le addizioni pi\u00f9 importanti, tra cui la residenza patronale, risalgono al 1893. Questa masseria da campo, quindi destinata alla gestione di poderi agricoli, era complementare alla masseria da pecora \u201cCorte Cicero\u201d, che si trovava nella medesima propriet\u00e0 della famiglia Viti di Altamura.\nMasseria Dominante.\nIl complesso serviva probabilmente come residenza di campagna per ricchi. Il corpo centrale, l'abitazione, si colloca in posizione sopraelevata rispetto agli altri manufatti. Essa si distingue per la presenza di uno zoccolo, che la sopraeleva rispetto al terreno; di un torrino centrale, usata come piccionaia, e di aperture murate sul lato destro, che probabilmente conducevano ad ambienti sotterranei (cantine o depositi). A destra di questo fabbricato si trovano altri edifici (che oggi hanno gli ingressi murati), usati come dimore della servit\u00f9 e come rimesse per carrozze e calessi. A sinistra del corpo centrale invece ci sono: un recinto con muri a secco, una stalla, due stanze usate dai guardiani del bestiame, e un forno.\nMasseria Jesce.\nLa masseria, costruita lungo l'Appia Antica, sul versante meridionale di Murgia Catena, si trova su un terreno abitato fin dal I e II millennio a.C., come testimoniano alcune sepolture collettive portate alla luce alle spalle della masseria. Il nucleo originario dell'odierno fabbricato risale ai secoli XV-XVI e consta di numerosi ampliamenti e adattamenti successivi. Al piano terra vi erano sia ambienti usati come abitazione, sia altri ambienti usati come stalle e depositi; questi ultimi si trovano ad altezze diverse, a causa del dislivello del terreno su cui sorge la dimora. Caratteristiche di questo complesso sono le garitte pensili, usate per scopi difensivi. Nell'insieme, questo processo di trasformazione dell'edificio iniziale ha portato a una struttura originale e atipica in rapporto alle altre masserie.\nMasseria Marvulli.\nIl complesso, che sorge in una zona detta \"\"Murgia Parisi Vecchio\", \u00e8 costituito da una masseria fortificata e da una cappella, costruita per permettere ai contadini di assistere alle funzioni religiose dei giorni festivi senza allontanarsi dai campi. La masseria presenta l'unico ingresso sul lato sud, sormontato da un arco a tutto sesto e da una caditoia, che serviva per colpire i nemici, stando allo stesso tempo al riparo. Le finestre sono concentrate al primo piano, dove probabilmente risiedeva il proprietario; mentre se ne trovano poche al piano terra, sempre per ragioni difensive. Attorno alla masseria, oltre alla cappella, si trovano numerosi \"jazzi \"(insiemi di recinti con muri a secco, costruiti per proteggere il bestiame). La cappella si caratterizza per la presenza di cavit\u00e0 sotterranee, usate come depositi.\nMasseria Solagne.\nLa masseria, che sorge nella zona detta \"Murgia Sant'Elia\"\" in origine era probabilmente destinata a ricovero per le pecore, ma successivamente vi sono stati aggiunti altri edifici ad uso abitativo ed agricolo. Nell'edificio principale il piano terra era destinato alla lavorazione casearia e a deposito agricolo; mentre il primo piano era usato come abitazione da parte del proprietario. La caratteristica principale di questo manufatto \u00e8 per\u00f2 il torrino (usato come piccionaia), provvisto anche di merli e che permetteva di controllare la zona circostante. Sul lato destro della costruzione si trovavano manufatti destinati al ricovero del bestiame. Sul lato destro invece c'erano le dimore di pastori e lavoratori stagionali; delle stalle; e un \"pagliaio\", cio\u00e8 un ambiente utilizzato come deposito della paglia. Lo jazzo invece, la parte pi\u00f9 antica di questa masseria, era distaccato rispetto a questo gruppo di edifici. Questa masseria infatti nacque come masseria per pecore, lungo un tratturo usato durante la transumanza: tale uso \u00e8 testimoniato dalla presenza di dimore per pastori, e di ambienti destinati all'abitazione del funzionario, che riscuoteva le tasse legate all'uso della masseria.\nMasseria Laudati.\nQuesta masseria si caratterizza soprattutto per la presenza di una cappella con una volta a stella ornata da una croce di Malta con punte a coda di rondine e lo stemma della famiglia Laudati (un leone rampante) in posizione centrale. Sul fianco occidentale della cappella si trova il fabbricato principale del complesso, costruito nel Settecento, ma modificato nell'Ottocento, con l'aggiunta di fabbricati che chiudono la corte, mentre fu costruito un portale d'ingresso con arco. Esso deriva il suo disegno originario dal modello della masseria Jesce."}
{"id": "2360193", "revid": "181699", "url": "https://it.wikipedia.org/wiki?curid=2360193", "title": "Carcere Ucciardone", "text": ""}
{"id": "2360198", "revid": "181699", "url": "https://it.wikipedia.org/wiki?curid=2360198", "title": "Canton Mombello", "text": ""}
{"id": "2360200", "revid": "298055", "url": "https://it.wikipedia.org/wiki?curid=2360200", "title": "Gretchen Kelly", "text": ""}
{"id": "2360203", "revid": "287204", "url": "https://it.wikipedia.org/wiki?curid=2360203", "title": "Carpe diem (disambigua)", "text": ""}
{"id": "2360205", "revid": "1573940", "url": "https://it.wikipedia.org/wiki?curid=2360205", "title": "Convento domenicano di San Giovanni D'Aymo", "text": "Il convento domenicano di San Giovanni D'Aymo fu fondato nella seconda met\u00e0 del XIV secolo da Giovanni d'Aymo, il quale lo affid\u00f2 ai domenicani. Questi si distinsero, oltre che per la predicazione, anche per gli studi filosofici e teologici, tanto che nel 1652, il convento divenne sede dello \"Studium Generale\", cui diede grande prestigio il teologo leccese Dionisio Leone, autore di molti volumi di logica e fisica.\nStorie e descrizione.\nL'edificio sub\u00ec numerose modifiche: una totale ricostruzione avvenne negli ultimi anni del XVII secolo ad opera di Giuseppe Zimbalo, ma rimase interrotta a causa della morte dell'architetto. Il completamento risale alla met\u00e0 del Settecento con Emanuele Manieri. Al Manieri si deve la realizzazione degli ambienti superiori, del chiostro, impostato su pilastri con un elegante gioco di specchiature tra le finestre del primo piano e, soprattutto, del prospetto, spartito in cinque zone da paraste di ordine gigantesco e caratterizzato dai balconi che si aprono ai due lati.\nI Domenicani lasciarono la struttura nel 1814, in seguito alla soppressione degli ordini religiosi, e pochi decenni dopo divenne la sede della Manifattura Tabacchi. Dopo attenti restauri \u00e8 divenuto sede dell'Accademia di belle arti."}
{"id": "2360209", "revid": "1305772", "url": "https://it.wikipedia.org/wiki?curid=2360209", "title": "Future World", "text": "Future World (\"mondo futuro\" in lingua inglese) pu\u00f2 riferirsi a:"}
{"id": "2360213", "revid": "830939", "url": "https://it.wikipedia.org/wiki?curid=2360213", "title": "Nana Dzagnidze", "text": "Carriera.\nGiovanili e juniores.\nDimostr\u00f2 un precoce talento vincendo nel 1999 a Erevan il campionato del mondo giovanilefemminile Under-12. Nel 2003 vinse a Nakhchivan il campionato del mondo juniores femminile (Under-20), con due punti di vantaggio sulla seconda classificata.\nRisultati individuali.\nLe \u00e8 stato riconosciuto il titolo di Grande Maestro assoluto nel 79\u00ba Congresso FIDE del 2008\u00a0.\nNel 2017 ha vinto il Campionato Europeo Femminile individuale. e il Campionato del Mondo Femminile blitz.\nNel novembre 2018 ha preso parte al Campionato del mondo femminile. Dopo aver superato nel primo turno la Cubana Yerisbel Miranda Llanes per 2 - 0 \u00e8 stata eliminata al secondo turno dalla cinese Lei Tingjie per \u00bd - 1\u00bd.\nHa raggiunto il suo record Elo FIDE nel giugno 2015 con 2573 punti, numero 4 al mondo e prima tra le giocatrici georgiane .\nNazionale.\nHa partecipato a tre olimpiadi degli scacchi dal 2004 al 2008, sempre in seconda scacchiera, vincendo la medaglia d'oro di squadra alle olimpiadi di Dresda 2008. Dalle Olimpiadi del 2010 in poi ha giocato in prima scacchiera, ottenendo la medaglia di bronzo di squadra in quelle del 2010.\nHa vinto la medaglia d'oro in quarta scacchiera al campionato europeo a squadre femminile del 2007."}
{"id": "2360214", "revid": "2091899", "url": "https://it.wikipedia.org/wiki?curid=2360214", "title": "Genrich Veniaminovi\u010d Sapgir", "text": "David Petrovi\u010d \u0160raer-Petrov, che ha pubblicato una sua biografia nel 2004, lo ha definito \"un classico dell'avant-garde\". Gli \u00e8 stato conferito il Premio Pu\u0161kin per la Poesia.\nNato nel Kraj di Altaj, vicino all'attuale Kazakistan - all'epoca facente parte dell'URSS -, da genitori ebrei, trascorse tuttavia la propria infanzia a Mosca. Nel 1959 scrisse la sua prima raccolta di poesie, concepita soprattutto per i ragazzi, con la quale ottenne un discreto successo: di l\u00ec a poco, infatti, i suoi versi iniziarono ad apparire anche sulle riviste letterarie e sugli inserti culturali di certi quotidiani. La sua opera, pur essendo stata introdotta negli altri Paesi europei prima della fine degli anni ottanta, riscontr\u00f2 un successo sempre maggiore sino al 1989; questo successo, per\u00f2, rimase quasi del tutto nell'ambito culturale sovietico. Negli anni novanta la sua vasta produzione, composta da poesie, racconti e anche da alcuni romanzi, fu raccolta in tre volumi. \u00c8 deceduto nel 1999 a causa di un infarto cardiaco.\nQuasi del tutto sconosciuto nell'Europa occidentale, ostile all'URSS, le sue opere furono in parte tradotte in lingua inglese. Jim Kates introdusse negli Stati Uniti i suoi \"Salmi\", accolti tiepidamente dai critici statunitensi - comunque pi\u00f9 aperti di quelli europei, che mai gli prestarono troppa attenzione."}
{"id": "2360218", "revid": "1305772", "url": "https://it.wikipedia.org/wiki?curid=2360218", "title": "Love Games", "text": "Love Games (\"giochi d'amore\" in lingua inglese) pu\u00f2 riferirsi a:"}
{"id": "2360220", "revid": "1305772", "url": "https://it.wikipedia.org/wiki?curid=2360220", "title": "Spooked", "text": ""}
{"id": "2360221", "revid": "36426", "url": "https://it.wikipedia.org/wiki?curid=2360221", "title": "Scudo rotondo (et\u00e0 regia)", "text": ""}
{"id": "2360241", "revid": "1498232", "url": "https://it.wikipedia.org/wiki?curid=2360241", "title": "Localit\u00e0 bandiere blu in Italia (2009)", "text": "Elenco delle localit\u00e0 italiane insignite della bandiera blu dalla FEE per l'anno 2009."}
{"id": "2360254", "revid": "594360", "url": "https://it.wikipedia.org/wiki?curid=2360254", "title": "For You", "text": "For You (\"per te/voi\" in lingua inglese) pu\u00f2 riferirsi a:"}
{"id": "2360259", "revid": "25152", "url": "https://it.wikipedia.org/wiki?curid=2360259", "title": "Apostolo di Bah\u00e1'u'll\u00e1h", "text": ""}
{"id": "2360261", "revid": "1305772", "url": "https://it.wikipedia.org/wiki?curid=2360261", "title": "Planet Earth", "text": "Planet Earth (\"pianeta Terra\" in lingua inglese) pu\u00f2 riferirsi a:"}
{"id": "2360262", "revid": "287204", "url": "https://it.wikipedia.org/wiki?curid=2360262", "title": "Planet Earth (album)", "text": ""}
{"id": "2360263", "revid": "767487", "url": "https://it.wikipedia.org/wiki?curid=2360263", "title": "Gianluca Franchini", "text": "Carriera.\nGiocatore.\nCresciuto nell', vi esordisce in Serie B nella stagione 1989-1990 e vi rimane per altre due stagioni raccogliendo 54 presenze ed una rete in serie cadetta.\nNel 1992 viene acquistato dal dove alla prima stagione in Serie A raccoglie 4 presenze, vince una Coppa delle Coppe e veste la maglia dell' in un'occasione (su 3 convocazioni). La stagione successiva \u00e8 mandato in prestito alla , fresca di prima promozione in massima serie, dove non scende mai in campo. Tornato al Parma, non viene mai utilizzato in partite ufficiali e allora nel 1995 torna in prestito, stavolta all' in Serie B.\nTornato nuovamente dai parmigiani, dopo pochi mesi viene ceduto all'Ischia allora in Serie C1. La stagione successiva si unisce alla Fidelis Andria dove rimane tre stagioni, le prime due in Serie B e l'ultima in Serie C1.\nPassa quindi nel 2000 all'Alessandria dove rimane per due anni e mezzo prima di trasferirsi nel gennaio 2003 alla Lodigiani fino a fine stagione.\nSeguono tre stagioni all'insegna del riavvicinamento a casa e della discesa di livello: prima al Latina in Serie C2, poi alla Viribus Cisterna Montello in Eccellenza ed infine alla VJS Velletri dove chiude la propria carriera.\nAllenatore.\nNella stagione 2015-2016 \u00e8 vice allenatore dei Giovanissimi Nazionali del ."}
{"id": "2360264", "revid": "1684799", "url": "https://it.wikipedia.org/wiki?curid=2360264", "title": "Ultimate", "text": ""}
{"id": "2360271", "revid": "287204", "url": "https://it.wikipedia.org/wiki?curid=2360271", "title": "Ruach haQodesh", "text": "Ruach haQodesh (, traslitt. anche \"R\u016b\u0103\u1e25 ha-K\u014dd\u0113\u0161\") \u00e8 un'espressione della religione ebraica che si traduce perlopi\u00f9 letteralmente con \"Spirito Santo\", ma \u00e8 anche traducibile come \"ispirazione divina\". La teologia dello Spirito Santo pur utilizzando talora gli stessi testi biblici ha avuto esiti sostanzialmente diversi nell'ebraismo rabbinico e nel cristianesimo.\nUtilizzo in diversi contesti.\nIl termine viene usato nella Bibbia ebraica (\"Tanakh\") e nella letteratura rabbinica per riferirsi allo Spirito di YHWH (), spirito di ispirazione, o in generale alla rivelazione interiore della presenza divina tra il popolo ebraico, presenza nota anche come Shekhinah. Lo \"Spirito Santo\" generalmente conferisce profezia e sapienza, che poi possono trasmettere ad altri. Il termine, inoltre, pu\u00f2 riferirsi alla potenza, qualit\u00e0 e influenza divine, sull'universo o sulle creature, in dati contesti.\nSebbene il termine appaia frequentemente negli scritti postbiblici, nella Scrittura i riferimenti sono scarsi e l'espressione viene solo riportata nella forma possessiva , \"ruach kadsh'cha,\" \"Tuo santo spirito\" () senza l'articolo determinativo, e come \u05e8\u05d5\u05bc\u05d7\u05b7 \u05e7\u05b8\u05d3\u05b0\u05e9\u05c1\u05d5\u05b9, \"ruach kadsho,\" \"Suo spirito santo\" (). La locuzione si trova citata nel Talmud ed anche nello Zohar: \u00ab Come si intende: lo Spirito ritorna? Questa \u00e8 la Shekhinah, che \u00e8 lo Spirito Santo \u00bb. Scritti successivi identificano altri esempi testuali della parola \u05e8\u05d5\u05bc\u05d7\u05b7 \"ruach\" \"spirito\" ad indicare \"Ruach haQodesh\".\nNella versione greca dei LXX il termine \"Ruach haQodesh\" \u00e8 tradotto con \"\u03c0\u03bd\u03b5\u1fe6\u03bc\u03b1 \u1f05\u03b3\u03b9\u03bf\u03bd\" (\"Spirito Santo\") e tale espressione \u00e8 fortemente presente anche nel Nuovo Testamento, ma su questo si veda\nBibbia ebraica.\nIl termine \"ruach hakodesh\" si trova una volta in Salmo 51:11 (Salmo 50 nella numerazione della Vulgata, seguita da molte bibbie cattoliche) e due volte anche nel Libro di Isaia (). Queste sono le sole tre volte che la frase precisa \"ruach hakodesh\" viene usata nelle Scritture ebraiche, sebbene la parola \"ruach\" (\u05e8\u05d5\u05d7, letteralmente \"respiro/soffio\" o \"vento\") in varie combinazioni sia usato spesso, e anche l'aggettivo \"kodesh\" (\"santo\") sia usato frequentemente. Il sostantivo \"ruach\" pu\u00f2 significare sia vento, sia una qualche forza motrice invisibile (\"spirito\").\nI seguenti sono esempi della parola \"ruach\" (con riferimento allo \"spirito\" di Dio) nelle Scritture ebraiche:\nIl primo uso della frase \"ruach hakodesh\" (o \"spirito santo\") nella Bibbia ebraica appare nel Salmo e contiene un triplo parallelismo:\nLe altre due volte in cui si riscontra \"ruach hakodesh\" sono in , come segue:\nProfezia.\n\"Spirito Santo\" pu\u00f2 indicare la capacit\u00e0 generale di percepire rivelazioni divine condivise da tutti i profeti. Ad esempio, il rabbino Mos\u00e8 Luzzatto scrive a proposito del ritorno generale della profezia messianica usando questo termine. Nell'opera \"Kuzari\", Rabbi Yehuda Ha-Levi conferma che \"santo spirito\" indica la profezia a vari livelli e aggiunge ulteriormente che i giusti capi del popolo ebraico, come i re ed i sommi sacerdoti sono infusi di Spirito Santo per guidarli.\nSpirito Santo pu\u00f2 inoltre essere usato pi\u00f9 tecnicamente ad indicare un livello specifico di ispirazione. Tra i vari livelli di profezia, lo Spirito santo \u00e8 uno dei livelli inferiori e, in senso stretto, non viene considerato vera e propria profezia. La differenza sta nell'intensit\u00e0 dell'esperienza e nella mancanza della conoscenza che la rivelazione sia una vera profezia. Secondo Mos\u00e8 Maimonide, la persona che prova tale rivelazione percepirebbe lo spirito che lo penetra e gli d\u00e0 il potere e la motivazione di parlare. L'oggetto potrebbe essere scienza, salmi, messaggi morali per coloro che lo circondano, o anche un'esposizione di genere politico o teologico. Ci\u00f2 accadrebbe mentre \u00e8 in stato cosciente ed in pieno possesso dei propri sensi, sebbene la rivelazione posso giungere anche in sogno. Diversi libri della Scrittura, come il Libro dei Salmi di Davide, il Libro di Daniele ed il Libro di Ester furono apparentemente scritti sotto ispirazione di questo Spirito Santo ed i rispettivi autori sono quindi chiamati \"profeti\" nel senso pi\u00f9 generico della parola.\nPrerequisiti.\nIn generale, i prerequisiti per lo Spirito Santo sono simili a quelli della profezia stessa. Per esempio, lo Spirito Santo si pone solo su colui che \u00e8 contento, sereno. Era quindi fatto comune nell'era del Tempio che lo Spirito Santo si posasse sugli ebrei che partecipavano alle festivit\u00e0 di canti e danze durante \"Simchat Beit HaShoeivah\", ed i musicisti spesso accompagnavano i profeti in altre occasioni dell'anno. Dopo la morte dei profeti posteriori Aggeo, Zaccaria e Malachia e le contemporanee persecuzioni del popolo ebraico, raggiungere uno stato di felicit\u00e0 era difficile e quindi la profezia e lo Spirito Santo cessarono di rivelarsi agli ebrei. Tuttavia, un'eco della voce celeste nota come \"bath \u1e33\u014dl\" (, lett. \"figlia di una voce\", \"voce di Dio\") continu\u00f2, poich\u00e9 \u00e8 un livello inferiore di rivelazione rispetto allo Spirito Santo .\nIl Talmud gerosolimitano elenca una seri di altri requisiti, come la purezza, l'umilt\u00e0 e il timore del peccato. Viene anche citato il mangiare solo cibo kosher (\"Akeidat Yitzchak\" 60:15) ed i relativi benefici per una generale sensibilit\u00e0 spirituale sono riportati altrove nel Talmud e nella letteratura chassidica.\nInoltre, il peccato pu\u00f2 scacciare lo Spirito Santo. Commentando sulla supplica di perdono da parte di Re Davide in , Abraham ibn \u201bEzra scrive che Davide ebbe paura di perdere il \"livello degli uomini pervasi dallo Spirito Santo\".\nTalmud.\nIl termine viene discusso nel Talmud babilonese (\"Makkot\" 23b e altrove) dove viene interpretato come bat kol. L'uso rabbinico \u00e8 discusso dagli studiosi Joseph Jacobs e Ludwig Blau nell'articolo intitolato \"Holy Spirit (Spirito Santo)\" della \"Jewish Encyclopedia\" (1911).\nIl termine \"Ruach HaKodesh\" (Spirito Santo) si trova frequentemente nella letteratura talmudica e midrashica. In alcuni casi significa ispirazione profetica, mentre in altri viene usato come un'ipostatizzazione o un metonimo di Dio. L'interpretazione rabbinica di \"Spirito Santo\" rivela un certo grado di personificazione, ma rimane \"una qualit\u00e0 che appartiene a Dio, uno dei suoi attributi\".\nNell'Ebraismo rabbinico, il riferimento allo \"Spirito di Dio\", lo Spirito santo di YHWH, abbonda; tuttavia \u2013 a parte il misticismo cabalistico \u2013 viene rifiutata qualsiasi idea e/o concetto del Dio Eterno come dualistico o trino, o ontologicamente complesso. Nell'Ebraismo, si afferma in assoluto che Dio \u00e8 Uno; l'idea di Dio come dualit\u00e0 o trinit\u00e0 viene considerata \"shituf\" (\u05e9\u05b4\u05c1\u05ea\u05bc\u05d5\u05bc\u05e3, ovvero \"non puramente monoteistica\") e, sebbene alcune opinioni rabbiniche lo permettano ai gentili, rientra pienamente nella proibizione di idolatria per gli ebrei."}
{"id": "2360272", "revid": "834", "url": "https://it.wikipedia.org/wiki?curid=2360272", "title": "Boney M", "text": ""}
{"id": "2360273", "revid": "767487", "url": "https://it.wikipedia.org/wiki?curid=2360273", "title": "Hardfloor", "text": "Hardfloor \u00e8 un duo musicale tedesco di genere techno, formato da Oliver Bondzio e Ramon Zenker.\nIl loro singolo pi\u00f9 famoso \u00e8 \"Acperience 1\" (chiamato semplicemente \"Acperience\" su molte compilation).\nIl loro distintivo sound acido \u00e8 dovuto alla loro virtuosa abilit\u00e0 nel manipolare il sintetizzatore di basso Roland TB-303 e solitamente usano pi\u00f9 di sei macchine per volta.\nDiscografia.\nAlbum.\nDa Damn Phreak Noize Phunk.\nHardfloor ha anche distribuito un album con lo pseudonimo di Da Damn Phreak Noize Phunk"}
{"id": "2360277", "revid": "897219", "url": "https://it.wikipedia.org/wiki?curid=2360277", "title": "Giuseppe Maria Butti", "text": "Carriera.\nGiocatore.\nHa disputato tre campionati di Serie A nelle file del , collezionando complessivamente 38 presenze. Ha inoltre totalizzato 106 presenze e 14 reti in Serie B con le maglie di Como, Genoa e , conquistando la promozione in massima serie col Como nella stagione 1983-1984.\nAllenatore.\nHa allenato per tredici anni nelle giovanili dell'Atalanta, concludendo la sua esperienza nel 2013, dopo aver condotto gli Allievi Nazionali.\nIl 28 luglio 2013 assume la guida della prima squadra del , formazione della sua citt\u00e0 natale militante in Serie D. Si dimette dall'incarico il 21 novembre.\nDirigente.\nDal maggio del 2014 \u00e8 responsabile del settore giovanile del Lecco.\nDal 2016 al 2020 \u00e8 direttore tecnico del settore giovanile dell'A.C.D. Brianza Cernusco Merate."}
{"id": "2360281", "revid": "339392", "url": "https://it.wikipedia.org/wiki?curid=2360281", "title": "La nascita degli eroi", "text": ""}
{"id": "2360282", "revid": "339392", "url": "https://it.wikipedia.org/wiki?curid=2360282", "title": "L'invasione di Neo Namek", "text": ""}
{"id": "2360292", "revid": "287204", "url": "https://it.wikipedia.org/wiki?curid=2360292", "title": "Isma'il al-Azhari", "text": "\u00c8 stato Primo ministro del Sudan dal 1954 al 1956, e Presidente del Sudan dal 1964 al 1969, anno in cui venne destituito da un golpe militare guidato da Ja\u02bffar al-Nimeyr\u012b.\nOrigini.\nNacque a Omdurman, figlio di un religioso di rilievo, e studi\u00f2 al Gordon College di Khartum e in seguito all'Universit\u00e0 americana di Beirut. Divenne un insegnante di matematica e successivamente un amministratore del governo coloniale del Sudan. Ben presto, insieme ad altri intellettuali sudanesi, chiese una maggiore partecipazione della sua gente al governo del paese e per promuovere i loro obiettivi fu da loro costituito il Congresso Generale dei Laureati, nel 1938, di cui Ism\u0101\u02bf\u012bl venne eletto segretario.\nVita politica.\nLeader politico.\nAnche se il congresso in un primo momento non aveva aspirazioni politiche, nel 1942 si afferm\u00f2 una linea di azione che prevedeva che esso diventasse il portavoce di tutti i nazionalisti sudanesi. L'amministrazione britannica respinse tutte le pretese del congresso, che a quel punto si divise in due gruppi: i moderati, che erano pronti a lavorare con i britannici per la piena indipendenza del Sudan, e i nazionalisti, guidati da al-Azhar\u012b, che diffidava dei britannici e che lottava per mantenere uniti l'Egitto con il Sudan.\nNel 1943 al-Azhar\u012b e i suoi sostenitori fondarono il Partito al-Shiqq\u0101\u02be (\"I fratelli\"), il primo vero partito politico del Sudan, il quale venne immediatamente sostenuto dalla confraternita della Khatmiyya (detta anche M\u012brghaniyya), uno dei due principali gruppi religiosi islamici del paese. A quel punto i moderati costituirono nel 1945 il Partito Umma (\"nazione\"), che rappresentava i rivali della Khatmiyya, erede del glorioso movimento Mahdista.\nTra il 1944 e il 1953 al-Azhar\u012b, come principale sostenitore dell'unione tra Egitto e Sudan, lott\u00f2 tenacemente contro qualsiasi atto che sembrava indebolire l'\"unit\u00e0 della Valle del Nilo\". Cos\u00ec nel 1948 boicott\u00f2 le elezioni dell'Assemblea Legislativa in Sudan, e la sua propaganda e le sue manifestazioni gli costarono il carcere con l'accusa di sovversione.\nLa rivoluzione egiziana del 1952, dissolse il regime di re F\u0101r\u016bq I e port\u00f2 il colonnello Nasser al potere, cambiando radicalmente la situazione nel Sudan: l'ufficiale egiziano infatti si dimostr\u00f2 molto pi\u00f9 flessibile e interessato ad un'eventuale unione tra la sua nazione e quella sudanese.\nUscito dal carcere nel 1949, al-Azhar\u012b in vista delle elezioni del 1953, riorganizz\u00f2 il suo movimento politico nel Partito Unionista Nazionale e affront\u00f2 energicamente la campagna elettorale, sottolineando la sua ostilit\u00e0 nei confronti degli inglesi e il suo sostegno all'Egitto; alla consultazione popolare, il PNU trionf\u00f2 e al-Azhar\u012b divenne Primo ministro del Sudan.\nPrimo Ministro.\nIl governo di al-Azhar\u012b affront\u00f2 tre grandi problemi:\n1) Rapporto Sudan-Egitto.\nInfatti divenne ben presto chiaro che il popolo sudanese non voleva essere strettamente legato all'Egitto, e da grande statista (seppur a malincuore) al-Azhar\u012b mut\u00f2 radicalmente la posizione che aveva a lungo sostenuto e, con il sostegno dei principali leader politici del suo paese, dichiar\u00f2 il Sudan indipendente nel 1956.\n2)Questione costituzionale.\nal-Azhar\u012b era un sostenitore del sistema parlamentare mentre il partito Umma era favorevole a un sistema di tipo presidenziale. Durante il suo mandato il problema non venne risolto e si trascin\u00f2 ben oltre il 1970.\n3) Dualismo nord-sud.\nIl Sud Sudan era formato da africani neri e cristiani, mentre il nord era islamico e prettamente di origine araba. Il Primo ministro non aveva simpatie per le aspirazioni autonomiste del Sudan meridionale e tent\u00f2 di controllarlo utilizzando una combinazione di repressione militare e poliziesca con discussioni e negoziati. Tale politica si dimostr\u00f2 fallimentare e caus\u00f2 molte rivolte nel sud.\nQuesti e altri problemi cominciarono a indebolire la coalizione di al-Azhar\u012b. Il suo ripensamento circa l'unificazione con l'Egitto aveva indebolito il PNU, privandolo della sua ideologia principale; le rivolte nel sud danneggiarono il prestigio del primo ministro. Privato anche del sostegno della confraternita della Khatmiyya, che form\u00f2 il Partito Democratico del Popolo nel mese di luglio del 1956, il parlamento lo sfiduci\u00f2 e ne chiese le dimissioni.\nPresidente del Sudan.\nAl-Azhar\u012b si oppose al governo guidato da \u02bfAbd All\u0101h Khal\u012bl, che lo aveva sostituito, e successivamente al regime militare del generale Ibr\u0101h\u012bm \u02bfAbb\u016bd che si dissolse nel 1964. L'anno seguente fu eletto Presidente della repubblica sudanese, un titolo puramente onorifico e con poco potere effettivo. Rimase Presidente fino al maggio 1969, quando un colpo di Stato militare concluse la sua vita politica.\nMor\u00ec il 26 agosto 1969."}
{"id": "2360298", "revid": "54253", "url": "https://it.wikipedia.org/wiki?curid=2360298", "title": "Centre Spatial Guyanais", "text": ""}
{"id": "2360332", "revid": "599013", "url": "https://it.wikipedia.org/wiki?curid=2360332", "title": "Etienne-Charles de Lom\u00e9nie de Brienne", "text": ""}
{"id": "2360338", "revid": "125090021", "url": "https://it.wikipedia.org/wiki?curid=2360338", "title": "Eleonora d'Aragona (1333-1416)", "text": "Biografia.\nInfanzia.\nSecondo \"Les familles d'outre-mer\", Eleonora era figlia dell'infante Pietro d'Aragona e Angi\u00f2 (settimo figlio (quarto maschio) del re d'Aragona e di Valencia, Conte di Barcellona e delle altre contee catalane Giacomo II \"il Giusto\" e di Bianca di Napoli, figlia del re di Napoli, Carlo lo Zoppo e di Maria D'Ungheria), conte di Ribagorza e di Emp\u00faries, Conte di Prades e Signore di D\u00e9nia e Gand\u00eda e Siniscalco di Catalogna, e di Giovanna di Foix-B\u00e9arn (?-ca. 1358), figlia del conte di Foix e visconte di B\u00e9arn, Gastone I di Foix-B\u00e9arn e di Giovanna d'Artois.\nEleonora era quindi membro della casa reale degli Aragona: il re d'Aragona, Alfonso IV era suo zio, fratello di suo padre, ed il successore, Pietro IV, era suo cugino primo; Eleonora vide presumibilmente la luce nel castello di Falset, allora capitale della contea di Prades.\nMatrimonio.\nPer rafforzare la sua politica e la potenza economica nel mar Mediterraneo, suo cugino, Pietro IV, nel 1353, fece maritare con l'erede del Regno di Cipro e Regno di Gerusalemme, il Conte di Tripoli, Pietro, che, sia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", era il figlio secondogenito del re di Cipro (Ugo III) e di Gerusalemme Ugo IV (1294 \u2013 1359) e di Alice d'Ibelin (1305 c. \u2013 1386), che, ancora secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", era figlia di Guido d'Ibelin, signore del castello di Nicosia, siniscalco di Cipro e della moglie, nonch\u00e9 cugina, Isabella o Margherita d'Ibelin.\n&lt;br&gt;Suo marito era al suo secondo matrimonio, nel 1342 Pietro aveva sposato Echive de Montfort (1324 - \u2020 prima del 1353), ereditiera di Umfredo di Montfort, connestabile di Cipro e signore titolare di Tiro e di Toron, anche signore di Beirut (\u2020 1326), che gli aveva dato una figlia, Eschiva, che premor\u00ec al padre.\nRegina di Cipro.\nSuo suocero, Ugo IV, nel 1358, cedette la corona di Cipro a Pietro come Pietro I e contemporaneamente nomin\u00f2 l'altro figlio, Giovanni, principe di Antiochia e connestabile di Cipro.\n&lt;br&gt;Suo suocero, Ugo IV, mor\u00ec il 10 ottobre 1359 a Nicosia ed il 5 aprile 1360, Pietro, con Eleonora, furono incoronati nella cattedrale di San Nicola a Famagosta re e regina di Gerusalemme.\nLa signoria di Eleonora non fu un colpo di fortuna per il Regno di Cipro. Pare che ella fosse diventata amareggiata, dura e inflessibile. Il marito aveva amanti e lei questo non poteva sopportarlo.\nSuo marito, Pietro I, all'inizio del 1363, intraprese un viaggio in Europa, durante il quale si rec\u00f2 in Germania, Francia e Inghilterra; ad Avignone incontr\u00f2 papa Urbano V, dal quale ottenne l'approvazione e la riconquista di Gerusalemme. \nDopo la Crociata alessandrina, durante un'assenza del marito, Pietro I, Eleonora, regnante come reggente in sua vece, fece gettare in carcere e torturare Giovanna la Tedesca, amante del marito, incinta di otto mesi; dopo la nascita il bambino fu portato a palazzo e non si seppe pi\u00f9 nulla; quando Eleonora seppe che il marito, messo al corrente non approvava, fece rinchiudere Giovanna in un monastero, dal quale fu poi liberata, dopo aver fatto un anno di prigione e sei mesi di clausura.\n&lt;br&gt;Dopo il rientro di Pietro I, Eleonora fu accusata di avere avuto una relazione adulterina con Giovanni di Morf, conte titolare di Edessa ma il nobili convocati per confermare respinsero le accuse e colui che aveva calunniato Eleonora fu imprigionato e lasciato morire in carcere. In seguito Pietro tiranneggi\u00f2 i nobili prediletti da Eleonora, incluso il proprio fratello Giovanni.\nIl 17 gennaio 1369, suo marito, Pietro I, fu sorpreso nel letto dell'amante Eschiva di Scandelion dai cavalieri Giovanni di Gaurelle, Enrico di Giblet (Jubail) e Filippo d'Ibelin, che lo ferirono gravemente a colpi di spada, e subito dopo fu decapitato, probabilmente con la complicit\u00e0 dei suoi stessi fratelli Giovanni, principe di Antiochia (c.a 1329 \u2013 1375) e Giacomo, che, pur presenti in casa, non fecero nulla per aiutarlo.\n&lt;br&gt;L'omicidio di Pietro viene confermato da \"Les familles d'outre-mer\", e narrato sia dalla \"Chroniques d'Amadi et de Strambaldi. T. 1\" che dalla \"Chronique de l'\u00cele de Chypre\".\n&lt;br&gt;A Pietro succedette il figlio Pietro, come Pietro II, sotto la tutela della madre, Eleonora, e la reggenza dello zio, Giovanni.\nDopo la morte del marito, Eleonora invi\u00f2 parecchie lettere al papa e ai potenti in occidente per lamentarsi della cattiva condotta dei nobili ciprioti. Ella rimase a Cipro per impedire che al figlio fosse sottratto il trono.&lt;br&gt;Infatti, il figlio, Pietro II, non ostante fosse stato incoronato re, non era libero di destinare i feudi del regno, senza l'approvazione dei nobili.\nCon l'appoggio di Papa Gregorio XI, Eleonora, per vendicare la morte del marito e per aiutare il figlio a regnare, invit\u00f2 i genovesi ad invadere Cipro.\nCon l'aiuto del tradimento di Giovanni di Morf, questi ultimi occuparono nel 1373 la citt\u00e0 di Famagosta e saccheggiarono Nicosia; inoltre fecero decapitare gli assassini di Pietro I \n e misero in prigione, a Genova, Giacomo di Lusignano. Eleonora inoltre, con la complicit\u00e0 del figlio. Pietro II, tese un tranello e favor\u00ec l'omicidio dell'altro cognato Giovanni nel 1374.\nDopo che, nel 1378 a Cipro era arrivata la nuora, Valentina Visconti, si ebbe discussioni ed iniziarono i dissapori tra Eleonora e Valentina, e dato che i rapporti erano sempre molto tesi, nel 1380 il figlio Pietro II, decise di rinviare in Catalogna la madre Eleonora che si imbarc\u00f2 su una nave inviata dal re, Pietro IV di Aragona.\nSignora di Valls.\nDopo il rientro della Regina da Cipro, suo cugino, il re Pietro IV, le assegn\u00f2 nel 1382 la sua parte della citt\u00e0 di Valls, che fu cos\u00ec amministrata da due signori: Eleonora e l'arcivescovo di Tarragona, titolare dell'altra parte.\nTrasferitasi nel palazzo vescovile, in breve tempo esso fu occupato dai suoi servitori e favoriti che l'avevano accompagnata da Cipro. In particolare vi si install\u00f2 il Maggiordomo di palazzo, Bonanato, ed il fratello di lei Giovanni I di Prades, molto spesso vi soggiorn\u00f2. Tutto ci\u00f2 irrit\u00f2 notevolmente la popolazione della citt\u00e0.\nGi\u00e0 dopo poco tempo i conflitti si inasprirono. Gi\u00e0 da prima si doveva pagare una tassa sulle importazioni di vino, ma i favoriti dell'ex regina ne furono esentati. Ci\u00f2 provoc\u00f2 una ribellione con vittime da entrambe le parti, cosicch\u00e9 infine ai cortigiani non rimase altro che adeguarsi al pagamento della tassa.\nDopo la morte del re Pietro IV, il figlio e successore al trono Giovanni subentr\u00f2 al vescovo di Tarragona nella sua parte di signoria sulla citt\u00e0.\nUltimi anni e morte.\nI conflitti fra la popolazione e l'ex regina proseguirono. A causa di un presunto oltraggio contro i cittadini di Valls, questi irruppero nuovamente nel palazzo ed uccisero Bonanato sotto gli occhi di Eleonora. Terrorizzata, ella fugg\u00ec nei dominii del fratello, verso Gratallops presso False e dopo dodici anni di permanenza in Valls non vi rimetter\u00e0 pi\u00f9 piede.\nMor\u00ec a Falset, in Catalogna, il 26 dicembre 1416.\nDiscendenza.\nDal matrimonio di Eleonora con Pietro I di Cipro nacquero due figli:"}
{"id": "2360349", "revid": "767487", "url": "https://it.wikipedia.org/wiki?curid=2360349", "title": "Solar Stone", "text": "Solarstone (o Solar Stone) \u00e8 il tastierista, artista trance e produttore Rich Mowatt.\nFormatosi a Birmingham nel 1997, il gruppo originale includeva anche i DJ di alcune ex-radio pirata Andy Bury e Sam Tierney. Il trio inizialmente si chiamava \"The Space Kittens\". Nel 1997 Sam Tierney lasci\u00f2 il gruppo. Nel 2006 aumentarono le differenze di gusti musicali e direzione con il risultato che Andy Bury lasci\u00f2 il gruppo.\nBench\u00e9 \u00e8 meglio conosciuto per la produzione di melodic trance e Balearic house, le produzioni di Solarstone imbracciano anche la progressive house e la chill-out music"}
{"id": "2360356", "revid": "164044", "url": "https://it.wikipedia.org/wiki?curid=2360356", "title": "Mustafa Abdellaoue", "text": "Biografia.\n\u00c8 il fratello di Mohammed Abdellaoue, anch'egli calciatore. \u00c8 inoltre cugino di Omar Elabdellaoui. \u00c8 conosciuto anche come \"Mos\", per essere distinto dal fratello, che \u00e8 invece detto \"Moa\". Molto spesso, il suo nome \u00e8 erroneamente scritto come \"Mostafa\".\nCarriera.\nClub.\nAbdellaoue inizi\u00f2 la carriera professionistica con la maglia dello Skeid, per cui debutt\u00f2 in 1. divisjon in data 16 maggio 2005, sostituendo Abdurahim Laajaab nella sconfitta per 2-1 contro il Sandefjord. Fu successivamente prestato al Lillestr\u00f8m, per cui gioc\u00f2 soltanto nella squadra riserve (terzo livello del calcio norvegese), segnando anche una rete, prima di tornare allo Skeid. Nel 2008, con lo Skeid retrocesso dalla 1. divisjon, realizz\u00f2 17 reti in 22 incontri e contribu\u00ec all'immediata promozione del club.\nIl 1\u00ba gennaio 2009, firm\u00f2 per il V\u00e5lerenga, a parametro zero. Divent\u00f2 cos\u00ec compagno di squadra di suo fratello Mohammed, per la seconda volta in carriera (entrambi militarono allo Skeid). Debutt\u00f2 in squadra nella Superfinalen 2009, quando sostitu\u00ec proprio suo fratello nella sconfitta per 3-1 contro lo Stab\u00e6k, in data 8 marzo. Dovette attendere una settimana per disputare il primo incontro nell'Eliteserien, quando fu titolare nella sconfitta per 3-0 contro il Rosenborg. Il 16 aprile, realizz\u00f2 la prima rete per il V\u00e5lerenga, nella vittoria in trasferta per 2-0 sul Lillestr\u00f8m.\nAbdellaoue non fu comunque una prima scelta l'attacco del V\u00e5lerenga, nelle sue prime due stagioni al club, nonostante la partenza del fratello Mohammed. Il suo spazio fu cos\u00ec limitato.\nL'11 marzo 2011 fu ufficializzata la sua cessione in prestito al Troms\u00f8 per tutta la stagione. Debutt\u00f2 in squadra il 3 aprile, sostituendo Sigurd Rushfeldt nel pareggio per 2-2 sul campo del Molde. Il 10 aprile sigl\u00f2 la prima rete, nel 2-0 inflitto allo Start. Il 25 maggio segn\u00f2 una tripletta al Bod\u00f8/Glimt, permettendo il successo per 3-0 del Troms\u00f8 nel terzo turno della Coppa di Norvegia 2011. Fu capocannonniere dell'Eliteserien 2011 con 17 reti in 29 incontri.\nIl 27 gennaio 2012 fu reso noto il suo trasferimento al Copenaghen. L'8 marzo 2013, pass\u00f2 in prestito al V\u00e5lerenga, fino al 30 giugno successivo. Terminato il prestito, fece ritorno al Copenaghen. Il 31 agosto 2013, si trasfer\u00ec all'Odense con la medesima formula.\nIl 17 giugno 2014, l'Aalesund rese noto sul proprio sito ufficiale l'ingaggio di Abdellaoue, che si leg\u00f2 al nuovo club con un contratto valido per i successivi tre anni e mezzo, con l'accordo che sarebbe entrato in vigore alla riapertura del calciomercato norvegese, in data 15 luglio.\nAl termine del campionato 2017, l'Aalesund \u00e8 retrocesso in 1. divisjon. Il 27 novembre dello stesso anno ha ufficializzato la decisione di lasciare il club a parametro zero, alla fine dell'anno.\nIl 24 gennaio 2018, lo Str\u00f8msgodset ha ufficializzato l'ingaggio di Abdellaoue, che ha firmato un contratto quadriennale col nuovo club: ha scelto di vestire la maglia numero 30.\nNazionale.\nIl 23 novembre 2011 ricevette la prima convocazione per la , in vista della King's Cup in Thailandia, in programma dall'11 al 22 gennaio 2012.\nStatistiche.\nPresenze e reti nei club.\n\"Statistiche aggiornate al 31 gennaio 2021.\""}
{"id": "2360359", "revid": "1543377", "url": "https://it.wikipedia.org/wiki?curid=2360359", "title": "HMS Dorsetshire (40)", "text": "La HMS \"Dorsetshire\" (Pennant number 40) \u00e8 stata un incrociatore pesante della Classe County in servizio nella Royal Navy tra il 1930 e il 1942 e terza a portare il nome della Contea inglese del Dorsetshire, oggi conosciuta semplicemente come Dorset. Venne varata il 29 gennaio 1929 presso i cantieri di Portsmouth, entrando in servizio il 30 settembre 1930. Nella seconda guerra mondiale ebbe come ufficiale in comando il capitano Augustus Agar (1890\u20131968).\nServizio.\nAnni Trenta.\nDopo l'entrata in servizio divenne l'ammiraglia del Secondo Squadrone Incrociatori; nel 1931 si trovava nell'Atlantic Fleet durante l'Ammutinamento di Invergordon ma la sollevazione ebbe fine prima che i marinai della nave vi prendessero parte. Tra il 1933 e il 1936 serv\u00ec in Africa come ammiraglia della 6\u00aa squadra incrociatori. In questo anno sub\u00ec delle modifiche prima di essere inviata nel Settore Cinese, dove rimase per quattro anni inquadrata nella 5\u00aa squadra incrociatori.\nServizio in Atlantico e Sudafrica.\nNel dicembre 1939, pochi mesi dopo lo scoppio della seconda guerra mondiale la \"Dorsetshire\", insieme ad altre unit\u00e0 della Royal Navy, venne inviata in Uruguay per partecipare alla caccia all'incrociatore tedesco \"Admiral Graf Spee\", subito dopo la Battaglia del R\u00edo de la Plata. La nave lasci\u00f2 Simon's Town in Sudafrica il 13 dicembre, giorno stesso della battaglia, ma non aveva ancora raggiunto le acque uruguayane il 17 dicembre, giorno in cui l'incrociatore tedesco venne autoaffondato dai suoi marinai.\nPer il periodo successivo oper\u00f2 nell'Atlantico e nel febbraio 1940 intercett\u00f2 la nave supporto tedesca \"Wakama\", che venne immediatamente autoaffondata dall'equipaggio. Il 2 marzo successivo lasci\u00f2 le Isole Falkland con a bordo feriti provenienti dall'\"Exeter\" dirigendosi a Citt\u00e0 del Capo via Tristan da Cunha. L'11 marzo seguente i feriti ed i prigionieri tedeschi vennero finalmente sbarcati.\nLa \"Dorsetshire\" torn\u00f2 quindi in Gran Bretagna, arrivando a Plymouth il 25 maggio. Dopo meno di una settimana ripart\u00ec per Freetown, in Sierra Leone. In giugno segu\u00ec le mosse della nave da battaglia \"Richelieu\", appartenente alla marina della Francia di Vichy, in trasferimento da Dakar a Casablanca. Durante il viaggio la nave invert\u00ec la rotta tornando in Senegal, su ordine dell'ammiraglio Fran\u00e7ois Darlan. La \"Dorsetshire\" continu\u00f2 a seguire le mosse della Flotta francese per tutto il mese di luglio. Il 4 settembre entr\u00f2 in bacino di carenaggio a Durban, tornando a Simon's Town per il 20 settembre.\nSubito dopo venne trasferita nell'Oceano Indiano, partecipando in novembre al bombardamento di Zante nella Somalia italiana. In dicembre torn\u00f2 nell'atlantico, partecipando alla caccia alla \"corazzata tascabile\" tedesca \"Admiral Scheer\" che aveva da poco affondato un mercantile britannico nell'Atlantico meridionale. Il 18 gennaio 1941 cattur\u00f2 il mercantile francese \"Mendoza\", scortandolo poi a Takaradi. In marzo fu nuovamente di ritorno a Simon's Town.\nAlla fine del maggio 1941 fu una delle navi da guerra britanniche che parteciparono alla Caccia alla Bismarck. Il 27 maggio ricevette l'ordine di finire la \"Bismarck\", gi\u00e0 messa fuori uso da continui attacchi aerei e navali, con i siluri, ma l'equipaggio della nave tedesca aveva gi\u00e0 iniziato le procedure di autoaffondamento. La \"Dorsetshire\", insieme al cacciatorpediniere , riusc\u00ec quindi a recuperare solo 110 marinai tedeschi, prima di allontanarsi dalla zona a causa della sospettata presenza di un U-Boot.\nNel settembre seguente part\u00ec da Freetown per scortare il convoglio WS-10X, partito dalla Gran Bretagna con meta il Sudafrica, formato da cinque navi trasporto truppe in rotto per il Medio Oriente.\nAlla fine di dicembre intercett\u00f2 la nave appoggio tedesca \"Python\" impegnata a rifornire due sottomarini in emersione. Appena avvistata la nave britannica i sottomarini si immersero, attaccando con i siluri la \"Dorsetshire\" senza colpirla, mentre l'equipaggio della \"Python\" autoaffondava la nave.\nServizio nell'Oceano Indiano e affondamento.\nNel 1942 venne assegnata alla Eastern Fleet nell'Oceano Indiano. Durante la sortita della Marina imperiale giapponese nell'Oceano Indiano la \"Dorsetshire\" e \"Cornwall\", appartenente alla stessa classe, vennero attaccate da aerosiluranti a circa 320\u00a0km a sudovest di Ceylon, il 5 aprile. La \"Dorsetshire\", colpita da dieci bombe, affond\u00f2 per prima alle 14 circa. La \"Cornwall\", colpita otto volte, affond\u00f2 circa dieci minuti dopo. Dell'equipaggio morirono 234 uomini e i superstiti, pi\u00f9 di cinquecento, vennero recuperati il giorno successivo dall'incrociatore leggero \"Enterprise\" e dai cacciatorpediniere \"Paladin\" e \"Panther\"."}
{"id": "2360362", "revid": "287204", "url": "https://it.wikipedia.org/wiki?curid=2360362", "title": "Grammatica islandese", "text": "La grammatica islandese descrive le regole e le irregolarit\u00e0 della lingua islandese.\nLa lingua islandese \u00e8 una lingua altamente flessiva, si distinguono tre generi (maschile, femminile, neutro), due numeri (singolare, plurale) e quattro casi (nominativo, genitivo, dativo, accusativo).\nI verbi vengono declinati per tempo, modo e persona.\nSostantivi.\nI sostantivi islandesi come detto precedentemente sono declinati per genere, numero e caso.\nVi sono due declinazioni principali per ogni genere, declinazione forte e declinazione debole, le quali a loro volta si dividono in altre sottodeclinazioni a seconda di varie regole grammaticali (aspirazioni, cambio di consonanti o vocali ecc.).\nla seguente tabella mostra la declinazione di alcuni sostantivi: hattur (cappello), borg (citt\u00e0), glas (bicchiere), gler (vetro).\nSi pu\u00f2 riconoscere il genere grammaticale di un sostantivo la maggior parte delle volte in base alla sua terminazione al nominativo:\nArticoli.\nNon ci sono articoli indeterminativi in islandese (ital. un, uno, una) mentre l'articolo determinativo di solito \u00e8 unito alla fine del sostantivo nelle domande.\nL'articolo determinativo indipendente di solito non si unisce alla fine del sostantivo e il suo utilizzo non risponde a regole precise, diventando cos\u00ec pi\u00f9 un problema di stile che grammaticale.\nLa seguente tabella mostra l'uso dell'articolo enclitico (cio\u00e8 unito alla fine del sostantivo) nei vari casi, generi e numeri del sostantivo cui \u00e8 attaccato (Attenzione! la tabella non \u00e8 esaustiva poich\u00e9 esistono moltissime eccezioni alla regola!)\nEsiste in islandese moderno una versione dell'articolo determinativo non enclitico che rimane lo stesso per tutti i tre generi, rappresentato dalla parola \"hinn\".\nPronomi.\nPersonali.\nI pronomi personali in islandese sono i seguenti:\nL'islandese ha una versione differente del pronome \"loro\" a seconda che il gruppo di persone di cui si parla sia fatto di sostantivi maschili, femminili o neutri. Nel caso di gruppi di cose/persone in cui vi \u00e8 presenza di pi\u00f9 di un genere si usa il genere neutro.\nCome in tutte le lingue germaniche in islandese i verbi sono sempre preceduti (od accompagnati) dal pronome personale, ma a differenza di molte altre lingue germaniche (come inglese, danese o norvegese) il pronome pu\u00f2 anche presentarsi a fine frase (tutto ci\u00f2 \u00e8 possibile a causa dell'alto grado di flessione presente in islandese).\nRiflessivi.\nL'islandese possiede un pronome riflessivo, il cui utilizzo \u00e8 simile al pronome \"si\" italiano. Questo pronome non ha distinzione di genere e numero e, in quanto riflessivo, manca del nominativo.\nPossessivi.\nI pronomi possessivi si declinano per genere, numero e caso, e si accordano sia con il possessore che col posseduto.\nDimostrativi.\nI pronomi dimostrativi sono i seguenti:\n\"\u00deessi\" e \"s\u00e1\" corrispondono pressappoco a \"questo/quello\" mentre \"hinn\" significa \"l'altro di due\".\nIndefiniti.\nCi sono circa 20 pronomi indefiniti che si declinano in vario modo, ma per semplificare l'argomento mostreremo la declinazione di uno dei pi\u00f9 complessi, \"enginn\" (nessuno).\nLe forme tra parentesi sono dialettali mentre le altre sono quelle dell'islandese ufficiale, ma se vorrete imparare e parlare islandese le incontrerete entrambe nel corso del tempo.\nEsiste anche una forma fossilizzata, \"Einugi\", che si incontra solo nel proverbio F\u00e1tt er svo illt, a\u00f0 einugi dugi (\"Ci sono poche cose cos\u00ec brutte da non poter essere superate\")\nNumerali.\nI numeri da uno a quattro sono declinati a seconda di genere e caso.\nGli altri numeri non sono declinati, ad eccezione di quelli usati anche come sostantivi.\n\"hundra\u00f0\" ad esempio \u00e8 un sostantivo neutro mentre \"\u00fe\u00fasund\" \u00e8 un sostantivo neutro o femminile, e tutti i multipli di mille sono rispettivamente maschili o femminili, a seconda della terminazione.\nAggettivi.\nGli aggettivi ovviamente devono accordarsi in genere, numero e caso al sostantivo cui sono riferiti.\nPer esempio l'aggettivo \"islenskur\" (islandese) si declina come segue.\nLa declinazione forte di un aggettivo si usa quando non ci \u00e8 specificato da un pronome o da un articolo il genere del sostantivo che accompagna l'aggettivo. Per esempio, \u00c9g b\u00fd me\u00f0 \u00edslenskri konu--\"Io vivo con una donna islandese\".\nSia \"islenskri\" che \"konu\" sono al dativo singolare femminile, poich\u00e9 nessun articolo o pronome ci dice che \"konu\" sia un sostantivo femminile, dunque deve essere l'aggettivo (\"islenskri\") a dircelo.\nSe invece l'aggettivo \u00e8 insieme ad un pronome oppure articolo che definiscono il genere del sostantivo modificato, allora si user\u00e0 la declinazione debole.\nPer esempio nella frase\n\u00c9g s\u00e1 veiku konuna--\"Ho visto la donna malata\", l'aggettivo \"veikku\" \u00e8 all'accusativo singolare della declinazione debole poich\u00e9 il sostantivo \"konu\" presenta l'articolo determinativo che ne specifica il genere (\"konuna\").\nVerbi.\nEsistono quattro modi nel sistema verbale islandese:\nCome in tutte le altre lingue che si declinano i verbi spesso condizionano il caso dei sostantivi che vi sono correlati, per esempio:\n\u00c9g er a\u00f0 safna peningum til \u00feess a\u00f0 geta keypt j\u00f3lagj\u00f6f handa m\u00f6mmu.\nSto risparmiando dei soldi per fare un regalo di natale a mamma. (Peningum \u00e8 il dativo plurale di peningur (soldo-moneta))\n\u00c9g sakna \u00fe\u00edn\nMi manchi\nAll'infinito molti verbi islandesi terminano in -a, mentre alcuni terminano in -\u00e1, come ad esempio \"sl\u00e1\" (colpire),e vi sono verbi che terminano in altre vocali come \"munu\", \"skulu\", \"ske\"(accadere, succedere), e \"\u00fevo\" (lavare).\nCi sono tre classi di verbi deboli in islandese: -ar, -ir, -ur riferendosi alla terminazione dei verbi quando coniugati alla terza persona singolare del presente indicativo.\nIl precedente esempio era di un verbo debole coniugato al presente indicativo (notate la terminazione in -ar della terza persona singolare.\nOra prendiamo ad esempio un verbo -ir(\"L\u00e6ra\", imparare) ed uno -ur(\"velja\", scegliere).\nNotate ora invece la coniugazione dei verbi forti, vera (essere) e hafa (avere), sempre al presente indicativo.\nI verbi irregolari islandesi (verbi forti) si dividono in circa sei gruppi, ed ogni gruppo possiede le sue particolarit\u00e0.\nEsistono anche dei verbi ausiliari chiamati verbi in r- insieme all'unico verbo in islandese che si pu\u00f2 definire completamente irregolare (\"valda\").\nAlcuni verbi infine all'infinito terminano in -ja, di questi verbi molti perdono la j durante la coniugazione (come il verbo \"telja\" = contare, che ad esempio alla prima persona singolare diventa \u00e9g tel) mentre altri verbi la mantengono, quindi la presenza della j in s\u00e9 non \u00e8 segno di una qualche irregolarit\u00e0.\nTempi.\nIn islandese esistono solo due tempi semplici, il presente ed il preterito (equivalente al simple past inglese). Tutti gli altri tempi richiedono un ausiliare per poter essere declinati correttamente. per esempio il gerundio si ottiene con il costrutto:\npronome personale + \"vera\" + \"a\u00f0\" + verbo all'infinito\n\u00e9g er a\u00f0 l\u00e6ra\n\"sto imparando\"\nI tempi che richiedono un ausiliare sono:\nVoce.\nOltre alle voci attiva e passiva, l'islandese possiede la voce media.\nLa voce media corrisponde pi\u00f9 o meno ai seguenti ruoli sintattici:\nPer ottenere la voce media basta aggiungere a tutti i tempi e modi verbali la terminazione -st, anche se la seconda e terza persona singolare perdono le loro desinenze per prendere solo -st.\nIl seguente esempio riguarda il verbo \"breyta\" cambiare.\nAvverbi.\nRispetto ad altre categorie grammaticali islandesi gli avverbi sono relativamente facili, non si declinano (se non per comparazione seguendo una procedura molto semplice) e si ricavano molto spesso dagli aggettivi o verbi aggiungendo la terminazione -lega (un equivalente islandese di \"-mente\"):\nn\u00fdr - \"nuovo\" =&gt; n\u00fdlega - \"tardi/nuovamente\"\nGli avverbi terminanti in -lega si possono declinare per i vari gradi di comparazione ad esempio:\nh\u00e6tta - \"pericoloso\" =&gt; h\u00e6ttar - \"pi\u00f9 pericoloso\" =&gt; h\u00e6ttast - \"pericolosissimo\"\nUn altro modo per formare un avverbio \u00e8 usare il nominativo neutro di un aggettivo in funzione avverbiale:\nbl\u00edtt\u2014gentile \u21d2 bl\u00edtt\u2014gentilmente, cf. h\u00fan sefur bl\u00edtt\u2014lei dorme gentilmente\nUn altro modo \u00e8 di prendere la radice di un aggettivo ed aggiungere una -a:\nillur\u2014cattivo \u21d2 illa\u2014male, cf. hann hagar s\u00e9r illa\u2014Lui si comporta male (illur non prende mai il suffisso -lega).\nMolte parole invece non prendono suffissi perch\u00e9 sono considerati essi stessi avverbi:\nbr\u00e1\u00f0um\u2014presto;\nn\u00fana\u2014ora;\noft\u2014spesso;\nstrax\u2014diritto;\naustur\u2014est;\nnor\u00f0ur\u2014nord;\nsu\u00f0ur\u2014sud;\nvestur\u2014ovest;\ninn\u2014in;\ninnan\u2014da dentro;\nutan\u2014da fuori;\n\u00fat\u2014fuori.\nAltre classi di parole.\nPreposizioni.\nIn islandese come in altre lingue germaniche (vedi tedesco) le preposizioni determinano il caso del sostantivo che reggono.\nSintassi.\nL'islandese \u00e8 una lingua SVO (Soggetto, Verbo, Oggetto) e l'inversione soggetto-verbo ha luogo per rendere la frase interrogativa oppure quando la frase inizia con un avverbio.\nOvviamente a causa dell'alta flessibilit\u00e0 della lingua e per ragioni poetiche spesso l'ordine pu\u00f2 essere del tipo OVS, ma in ogni caso il verbo deve essere almeno il secondo membro della frase (come avviene praticamente nel 90% delle lingue germaniche).\nPrendiamo l'esempio seguente per fissare le idee:\nIl verbo (in azzurro) \u00e8 al secondo membro mentre il soggetto (in giallo arancio) \u00e8 al primo membro come in una tipica frase minima, se invece la frase iniziasse con un avverbio (verde) avremmo una inversione come mostrato in quest'altro esempio.\nInfatti come si pu\u00f2 notare il soggetto (giallo arancio) in questo caso \u00e8 dopo il verbo (azzurro).\nDomande.\nPer rendere una frase interrogativa si inverte l'ordine Soggetto-Verbo in Verbo-Soggetto:\n\u00de\u00fa talar \u00edslensku. =&gt; \"Tu parli islandese\"\nTalar \u00fe\u00fa \u00edslensku? =&gt; \"Tu parli islandese?\"\nCapita spesso del discorso parlato una elisione del verbo col soggetto nelle frasi interrogative. Cos\u00ec invece di sentire \"Talar \u00fe\u00fa\" spesso sentirete dire \"Talar\u00f0u\".\nL'inversione ha luogo anche in presenza di avverbi interrogativi quali:\n\"hva\u00f0\" e \"hver\" si declinano secondo il caso dettato dal verbo oppure da una preposizione."}
{"id": "2360385", "revid": "213136", "url": "https://it.wikipedia.org/wiki?curid=2360385", "title": "Crisanzio di Sardi", "text": ""}
{"id": "2360388", "revid": "101175", "url": "https://it.wikipedia.org/wiki?curid=2360388", "title": "Danilo Petrucci", "text": "Vincitore del campionato italiano Superstock 1000 nel 2011.\nCarriera.\nNel 1998, raggiunta l'et\u00e0 per avere la licenza da pilota, pratica minitrial in sella a una Beta. L'anno seguente \u00e8 campione italiano di minitrial e nel 2000 Campione italiano minitrophy LEM. Dal 2002 al 2004 \u00e8 campione regionale di minicross. Partecipa ai campionati minicross su LEM nel 2000, su Kawasaki nel 2001, su Suzuki nel 2002 e in sella a una Honda nel 2003 e 2004.\nIl 2006 vede l'esordio di Petrucci nei campionati di velocit\u00e0, con il debutto in sella a una Honda nel monomarca CBR 600 Cup, dove conclude la stagione come miglior esordiente.\nNel 2007 passa al trofeo Yamaha R6 Cup chiudendo al 2\u00ba posto, che gli vale il supporto di Yamaha Motor Italia per le stagioni seguenti: nel 2008 e nel 2009 partecipa infatti al campionato europeo Superstock 600 con una Yamaha YZF-R6. In particolare, nel secondo anno conquista 3 vittorie e 4 pole position e chiude al quarto posto assoluto. Nel 2009 \u00e8 inoltre vicecampione italiano Superstock 1000 su Yamaha YZF-R1 con 4 podi in sei gare nella stagione di esordio in questa categoria. Iscritto dalla FMI a rappresentare l'Italia al campionato europeo del 2009 in gara unica, vince il titolo di campione Europeo junior della categoria Superstock 1000.\nNel 2010 partecipa con la Kawasaki ZX 10R del team Pedercini sia alla Superstock 1000 FIM Cup che al Campionato italiano Superbike, dove conquista il titolo di Campione Italiano Under 25 e il terzo posto nella classifica generale. Disputa anche una gara nel CIV Stock 1000.\nNel 2011, supportato dal team Italia della Federazione Motociclistica Italiana, partecipa alla Superstock 1000 FIM Cup e al campionato Italiano Velocit\u00e0 categoria Stock 1000 in sella alla Ducati 1098R del team Barni Racing. Sempre da questa stagione agonistica entra a far parte del gruppo Sportivo Fiamme Oro della Polizia di Stato. Chiude la stagione con 10 pole position, 9 vittorie e 12 podi complessivi, che gli valgono il titolo di Campione italiano Stock 1000 con una gara di anticipo e di vicecampione del Mondo Stock 1000 a 2 punti dal vincitore.\nNel 2012 si sposta nel motomondiale in MotoGP nel team IodaRacing Project, iniziando la stagione in sella a una Ioda TR003 per poi passare dal Gran Premio di San Marino a una Suter MMX1 (marchiata ai fini del campionato costruttori come Ioda-Suter). Ottiene come miglior risultato un ottavo posto in Comunit\u00e0 Valenciana e termina la stagione al 19\u00ba posto con 27 punti. Nel 2013 rimane nello stesso team, con compagno di squadra Luk\u00e1\u0161 Pe\u0161ek. Ottiene come miglior risultato un undicesimo posto in Catalogna e termina la stagione al 17\u00ba posto con 26 punti.\nNel 2014 rimane nello stesso team, alla guida di una ART con specifiche Open. In questa stagione \u00e8 costretto a saltare i Gran Premi di Spagna, Francia, Italia e Catalogna a causa della frattura del polso sinistro rimediata nel warm up del GP di Spagna. Ottiene come miglior risultato un undicesimo posto in Aragona e termina la stagione al 20\u00ba posto con 17 punti. Il 1\u00ba ottobre 2014, il team Pramac Racing annuncia Petrucci quale uno dei suoi piloti per il motomondiale 2015, in sostituzione di Andrea Iannone (passato alla Ducati ufficiale).\nIl 30 agosto 2015, al Gran Premio di Gran Bretagna, coglie il suo primo podio nel motomondiale in MotoGP, in una gara che vede tre italiani sul podio, arrivando secondo dietro a Valentino Rossi e davanti ad Andrea Dovizioso. Con questo risultato, Petrucci riporta il team Pramac Racing sul palco di premiazione di una gara del motomondiale, a distanza di sette anni dall'ultimo piazzamento a podio dalla squadra, ottenuto da Toni El\u00edas, quando il pilota spagnolo giunse terzo al GP di San Marino del 2008. Chiude la stagione al decimo posto in classifica con 113 punti.\nNel 2016 rimane nello stesso team, con compagno di squadra Scott Redding. Ottiene come miglior risultato due settimi posti (Francia e Repubblica Ceca) e termina la stagione al 14\u00ba posto con 75 punti. In questa stagione \u00e8 costretto a saltare i Gran Premi di Qatar, Argentina, Americhe e Spagna a causa di un infortunio alla mano destra, accadutogli in un test invernale. Nel 2017 inizia la sesta stagione consecutiva in MotoGP, correndo per lo stesso team ma guidando una Desmosedici ufficiale e con lo stesso compagno di squadra del 2016. Il 4 giugno 2017 sale sul terzo gradino del podio al Gran Premio d'Italia, mentre il 25 giugno ad Assen riesce a salire nuovamente sul podio classificandosi secondo. Giunge secondo anche nel Gran Premio di San Marino. In Giappone giunge terzo. Conclude la stagione all'8\u00ba posto con 124 punti. Nel 2018 corre nello stesso team, con compagno di squadra Jack Miller. Il 20 maggio, in occasione del Gran Premio di Francia, sale sul secondo gradino del podio. Conclude la stagione all'8\u00ba posto con 144 punti.\nNel 2019 passa al team ufficiale, con compagno di squadra Andrea Dovizioso. Ottiene un terzo posto in Francia. La sua prima vittoria in MotoGP arriva nella gara successiva, sul circuito del Mugello nel Gran Premio d'Italia. Giunge terzo in Catalogna. Chiude la stagione al 6\u00ba posto con 176 punti.\nNel 2020 rimane nello stesso team. Vince in Francia in condizioni di gara bagnata dopo essere stato in testa dall'inizio della gara e inoltre regala alla Ducati il primo successo nel circuito francese. Conclude la stagione al dodicesimo posto con 78 punti.\nNel 2021 passa alla guida della KTM RC16 del team Tech 3, con compagno di squadra Iker Lecuona. Ottiene come miglior risultato un quinto posto in Francia e chiude la stagione al ventunesimo posto con 37 punti.\nNel 2022 debutta con una KTM 450 Rally Replica al Rally Dakar. Durante la seconda tappa il 3 gennaio 2022 ha avuto un problema alla sua KTM al km 115 e ha chiesto il recupero, abbandonando la classifica assoluta, tuttavia ha sfruttato il bonus \" Dakar Experience\" per partecipare alle tappe successive. Il 6 Gennaio 2022 nella 5\u00ba tappa si piazza al primo posto diventando il primo pilota a vincere una gara in MotoGP e una tappa nella Dakar."}
{"id": "2360391", "revid": "1699816", "url": "https://it.wikipedia.org/wiki?curid=2360391", "title": "Termolabilit\u00e0", "text": "La termolabilit\u00e0 \u00e8 l'alterazione o la perdita delle proprie qualit\u00e0 per azione del calore di una sostanza chimica o ente biologico. Le sostanze che invece hanno una certa resistenza nei confronti dell'aumento di temperatura presentano la propriet\u00e0 inversa, detta \"termostabilit\u00e0\".\nTermolabilit\u00e0 delle sostanze chimiche.\nMolte sostanze chimiche all'aumentare della temperatura si decompongono per dare origine ad altre sostanze. Infatti l'aumento di temperatura pu\u00f2 favorire le cinetiche di reazione.\nTermolabilit\u00e0 dei veleni.\nAlcuni veleni e tossine possono essere termolabili, ovvero per renderli innocui basta mettere a contatto la parte colpita con una sostanza calda.\nAd esempio, solo come primo pronto soccorso, in caso di puntura di qualche pesce velenoso, come la tracina, si consiglia di immergere la zona colpita in acqua molto calda (anche salata) o sotto la sabbia."}
{"id": "2360394", "revid": "1305772", "url": "https://it.wikipedia.org/wiki?curid=2360394", "title": "Daddy Cool", "text": ""}
{"id": "2360396", "revid": "38120", "url": "https://it.wikipedia.org/wiki?curid=2360396", "title": "Take the Heat off Me", "text": ""}
{"id": "2360398", "revid": "11959", "url": "https://it.wikipedia.org/wiki?curid=2360398", "title": "Giafar Numeiri", "text": ""}
{"id": "2360400", "revid": "11959", "url": "https://it.wikipedia.org/wiki?curid=2360400", "title": "Jafar Numeiri", "text": ""}
{"id": "2360401", "revid": "11959", "url": "https://it.wikipedia.org/wiki?curid=2360401", "title": "Gia'far Numeiri", "text": ""}
{"id": "2360402", "revid": "287204", "url": "https://it.wikipedia.org/wiki?curid=2360402", "title": "Millburn", "text": "Millburn \u00e8 una citt\u00e0 degli Stati Uniti d'America situata nella Contea di Essex, nel New Jersey. Secondo il censimento del 2000 la citt\u00e0 aveva una popolazione di 19.765 abitanti, scesi a 18.755 nel 2007."}
{"id": "2360404", "revid": "1305772", "url": "https://it.wikipedia.org/wiki?curid=2360404", "title": "Aybak", "text": "Con il nome Aybak si identificano:"}
{"id": "2360407", "revid": "767487", "url": "https://it.wikipedia.org/wiki?curid=2360407", "title": "Paul Pilgrim", "text": "Biografia.\nPilgrim prese parte ai Giochi olimpici di , dove gareggi\u00f2 nei 400 metri piani e negli 800 metri piani senza successo. Nella stessa Olimpiade vinse la medaglia d'oro nella corsa campestre a squadre di 4 miglia.\nPilgrim disput\u00f2 anche i Giochi olimpici intermedi di Atene 1906, gareggiando nei 400 metri e negli 800 metri. In entrambe le gare vinse la medaglia d'oro.\nA , Pilgrim gareggi\u00f2 nei 400 metri, ma fu eliminato in batteria. Dopo queste Olimpiadi, lavor\u00f2 per la sua squadra, il New York Athletic Club, fino al 1953, anno della sua morte."}
{"id": "2360409", "revid": "2134764", "url": "https://it.wikipedia.org/wiki?curid=2360409", "title": "Nazionale di hockey su ghiaccio maschile dell'Austria", "text": "La nazionale di hockey su ghiaccio maschile dell'Austria (\u00f6sterreichische Eishockeynationalmannschaft) \u00e8 la squadra che rappresenta l'Austria nelle competizioni internazionali di hockey su ghiaccio. Nel suo palmar\u00e8s figurano due bronzi mondiali (1931 e 1947); un oro, due argenti e tre bronzi europei.\nDal 1947 non ha pi\u00f9 vinto medaglie in una competizione ufficiale, e dal 1994 non \u00e8 mai salita oltre il 10\u00ba posto."}
{"id": "2360428", "revid": "729019", "url": "https://it.wikipedia.org/wiki?curid=2360428", "title": "T\u00f6m\u00f6rd", "text": "T\u00f6m\u00f6rd \u00e8 un comune dell'Ungheria di 281 abitanti (dati 2001). \u00c8 situato nella provincia di Vas."}
{"id": "2360429", "revid": "339392", "url": "https://it.wikipedia.org/wiki?curid=2360429", "title": "Ordine dei Predicatori", "text": ""}
{"id": "2360433", "revid": "1305772", "url": "https://it.wikipedia.org/wiki?curid=2360433", "title": "Sutjeska", "text": ""}
{"id": "2360435", "revid": "729019", "url": "https://it.wikipedia.org/wiki?curid=2360435", "title": "Torm\u00e1sliget", "text": "Torm\u00e1sliget \u00e8 un comune dell'Ungheria di 357 abitanti (dati 2001). \u00c8 situato nella provincia di Vas."}
{"id": "2360441", "revid": "767487", "url": "https://it.wikipedia.org/wiki?curid=2360441", "title": "Torony", "text": "Torony \u00e8 un comune dell'Ungheria di 1.611 abitanti (dati 2001). \u00c8 situato nella provincia di Vas."}
{"id": "2360442", "revid": "767487", "url": "https://it.wikipedia.org/wiki?curid=2360442", "title": "Urai\u00fajfalu", "text": "Urai\u00fajfalu \u00e8 un comune dell'Ungheria di 932 abitanti (dati 2001). \u00c8 situato nella provincia di Vas."}
{"id": "2360443", "revid": "122051866", "url": "https://it.wikipedia.org/wiki?curid=2360443", "title": "Osso di Lebombo", "text": "L'Osso di Lebombo \u00e8 probabilmente uno dei pi\u00f9 antichi manufatti di uso matematico mai realizzati dall'uomo. \nDescrizione.\nConsiste di una fibula di babbuino, che porta incise molto chiaramente 29 tacche. L'oggetto \u00e8 stato rinvenuto nel 1970 nei lavori di scavo nella Border Cave, una grotta con reperti del periodo Paleolitico che si trova sui Monti Lebombo, nel nord della provincia del KwaZulu-Natal nel Sudafrica al confine con lo Swaziland.\n Il reperto \u00e8 stato datato al 35.000 a.C. \nLa presenza delle 29 incisioni suggerisce che potrebbe essere stato usato dalle donne locali come un contatore di fasi lunari per tenere traccia dei cicli mestruali. Certamente l'osso di Lebombo assomiglia ai bastoni da calcolo ancora oggi usati come calendari dai Boscimani della Namibia."}
{"id": "2360448", "revid": "767487", "url": "https://it.wikipedia.org/wiki?curid=2360448", "title": "V\u00e1moscsal\u00e1d", "text": "V\u00e1moscsal\u00e1d \u00e8 un comune dell'Ungheria di 373 abitanti (dati 2001). \u00c8 situato nella provincia di Vas."}
{"id": "2360449", "revid": "1305772", "url": "https://it.wikipedia.org/wiki?curid=2360449", "title": "Enchanted", "text": ""}
{"id": "2360450", "revid": "614400", "url": "https://it.wikipedia.org/wiki?curid=2360450", "title": "Nechama Tec", "text": "di origine polacca. \u00c8 professore emerito di Sociologia alla University of Connecticut.. \u00c8 l'autrice del libro \"Gli ebrei che sfidarono Hitler\" su cui \u00e8 basato il film \"Defiance - I giorni del coraggio\"\nTec \u00e8 nata in Polonia da una famiglia di ebrei polacchi nel 1931 , e aveva 8 anni nel 1939 quando la Polonia fu invasa dalla Germania. Sopravvisse alla Shoah grazie ai cattolici polacchi. Dopo la guerra emigr\u00f2 in Israele e dopo negli Stati Uniti, dove complet\u00f2 il dottorato alla Columbia University.\n\u00c8 la madre del regista Roland Tec."}
{"id": "2360451", "revid": "1048993", "url": "https://it.wikipedia.org/wiki?curid=2360451", "title": "Gabriella Pavarotti", "text": "Biografia.\nAllieva dell'Istituto Magistrale come il fratello Luciano, con lui frequenta la societ\u00e0 di atletica La Fratellanza e il Circolo Sportivo Avia Pervia, in Viale Monte Kosica. Su questi campi nel 1955 conosce l'Audax Modena e comincia a giocare con loro, sebbene abbia appena superato una selezione dell'Indomita.\nCon l'Audax vince tre scudetti consecutivi negli anni 1957, 1958 e 1959.\nPer molti anni insegna educazione fisica al Liceo-Ginnasio San Carlo di Modena ed all'ISEF di Bologna, sapendo creare un rapporto di speciale simpatia con le migliaia di studenti, molti dei quali mantengono i contatti con lei. Per essi crea e organizza attivit\u00e0 extrascolastiche, tra le quali il \u201cCoro dei ragazzi del San Carlo\u201d.\nSi spegne alle ore 17 di domenica 23 giugno 2013 all'ospedale di Baggiovara, per lo stesso male incurabile che aveva colpito il fratello. Il sindaco Giorgio Pighi ha inviato un messaggio di cordoglio alla famiglia a nome dell'amministrazione cittadina e ha partecipato alla Messa esequiale nella chiesa parrocchiale cittadina di San Paolo, insieme ad Adua Veroni, Nicoletta Mantovani, Mirella Freni, Andrea Griminelli, personalit\u00e0 sportive e molti ex studenti del Liceo - Ginnasio San Carlo. La sepoltura \u00e8 nella cappella di famiglia, con Luciano e i genitori, nel cimitero di Montale Rangone. L'assessore allo sport Antonio Marino ha annunciato che l'attivit\u00e0 sportiva dell'atleta sar\u00e0 commemorata in occasione della prima partita di campionato della Liu\u00b7Jo Modena."}
{"id": "2360453", "revid": "767487", "url": "https://it.wikipedia.org/wiki?curid=2360453", "title": "Vasalja", "text": "Vasalja \u00e8 un comune dell'Ungheria di 341 abitanti (dati 2001). \u00c8 situato nella provincia di Vas."}
{"id": "2360454", "revid": "248115", "url": "https://it.wikipedia.org/wiki?curid=2360454", "title": "Grignion de Montfort", "text": ""}
{"id": "2360455", "revid": "539461", "url": "https://it.wikipedia.org/wiki?curid=2360455", "title": "Rincione", "text": ""}
{"id": "2360456", "revid": "42179", "url": "https://it.wikipedia.org/wiki?curid=2360456", "title": "Children of Men", "text": ""}
{"id": "2360462", "revid": "729019", "url": "https://it.wikipedia.org/wiki?curid=2360462", "title": "V\u00e1s\u00e1rosmiske", "text": "V\u00e1s\u00e1rosmiske \u00e8 un comune dell'Ungheria di 390 abitanti (dati 2001). \u00c8 situato nella provincia di Vas."}
{"id": "2360464", "revid": "1305772", "url": "https://it.wikipedia.org/wiki?curid=2360464", "title": "The Long Goodbye", "text": "The Long Goodbye (\"il lungo addio\" in lingua inglese) pu\u00f2 riferirsi a:"}
{"id": "2360466", "revid": "11959", "url": "https://it.wikipedia.org/wiki?curid=2360466", "title": "Massimo Campanini", "text": "Fu docente, come professore a contratto, nell'Universit\u00e0 degli Studi di Urbino, dopo essere stato ricercatore confermato per sei anni di \"Storia contemporanea dei Paesi arabi\" nella Facolt\u00e0 di Studi Arabo-Islamici e del Mediterraneo dell'Universit\u00e0 degli Studi di Napoli \"L'Orientale\". Professore associato confermato di Storia dei paesi islamici presso la Facolt\u00e0 di Lettere e Filosofia dell'Universit\u00e0 degli Studi di Trento dal 2011 al 2016, consegu\u00ec nel 2012 l'abilitazione alla prima fascia. Insegn\u00f2 anche \"Civilt\u00e0 islamica\" nella Facolt\u00e0 di Filosofia dell'Universit\u00e0 Vita-Salute San Raffaele dalla fondazione fino al 2013, e poi ancora a partire dall'a.a. 2018-2019. Ebbe inoltre una cattedra a contratto di Cultura e civilt\u00e0 islamica presso lo IUSS (Istituto Universitario di Studi Superiori) di Pavia. Ha ricoperto altri incarichi di docenza presso il CIELS e la Societ\u00e0 Umanitaria di Milano.\nBiografia.\nLaureato in Filosofia nel 1977 all'Universit\u00e0 Statale di Milano con una tesi su Giordano Bruno, si diplom\u00f2 in lingua araba presso l'IsMEO - sezione lombarda - nel 1984. \"Cultore della materia\" di \"Storia Contemporanea\" nella Facolt\u00e0 di Scienze Politiche dell'Universit\u00e0 Statale di Milano e quindi professore a contratto a Scienze Politiche dell'Universit\u00e0 degli Studi di Urbino (dove ha insegnato \"Storia e istituzioni del mondo musulmano\" dal 1995 al 2000) e professore a contratto presso la Facolt\u00e0 di Lettere e Filosofia dell'Universit\u00e0 di Milano (dove insegnava \"Cultura araba\") dal 2001 al 2005 prima di trasferirsi a Napoli come vincitore di un concorso di ricercatore, ottenendo immediatamente l'insegnamento di \"Storia contemporanea dei Paesi arabi\".\nIdoneo al concorso per professore associato nell'A.A. 2009-2010 rimase nell'Orientale di Napoli prima di essere chiamato a Trento nell'A.A. 2011-2012, dove insegn\u00f2 fino al 2016.\nOttenne l'idoneit\u00e0 a professore ordinario nel settore N10 nel 2012.\nFece parte di diversi PRIN ministeriali, coordinati da Paolo Prodi e Michele Nicoletti soprattutto su tematiche relative al pensiero politico islamico e alla filosofia politica.\nI suoi interessi di ricerca erano indirizzati verso quattro aree tematiche: 1) gli studi coranici; 2) la filosofia islamica, sia medievale sia contemporanea; 3) il pensiero politico islamico; 4) la storia contemporanea dei paesi arabi con particolare riguardo ai movimenti islamisti radicali e al socialismo arabo-islamico. Nella filosofia islamica ha contribuito soprattutto attraverso la traduzione commentata di diversi autori \"classici\" come al-Ghazali, Averro\u00e8 ed al-Farabi. Nel pensiero politico ha elaborato soprattutto il concetto di utopia retrospettiva legato al paradigma della differenziazione tra stato islamico e modelli islamici di stato. Nella storia contemporanea, ha evidenziato il ruolo delle \u00e9lite militari nella formazione degli stati mediorientali post-coloniali e i problemi del rapporto tra Islam e democrazia. Negli ultimi anni ha intensificato gli studi coranici, cercando di proporre un approccio filosofico all'esegesi coranica nella direzione di una \"Coranologia filosofica\", cio\u00e8 di uno studio del Corano non solo attraverso gli strumenti della filosofia, ma in quanto libro filosofico (cfr. soprattutto il \"Journal of Qur'anic Studies\", SOAS). In un recente volume (\"I giorni di Dio\", Mimesis 2019) ha sostenuto, discutendo i paradigmi trasversali all'Occidente e all'Islam del viaggio e del tempo, la necessit\u00e0 per i tre monoteismi di andar oltre i limiti troppo rigidi dell'ideologismo. l'ultimo suo libro (Salerno 2020) \u00e8 una biografia critica del Profeta Mu\u1e25ammad in chiave storicistica ma \"non\" orientalistica.\nCollabor\u00f2 con numerosi periodici e quotidiani: \"Azione\" di Migros Ticino, \"Viator\", \"Corriere del Trentino\", \"Il Fatto Quotidiano\", ecc...\nDal 2016 fu accademico dell'Accademia Ambrosiana di Milano \"Classis Orientalis Araba\". \nDal 2016 insegnava a contratto presso lo IUSS di Pavia.\nNel 2016-2017 ha fatto parte del Consiglio per l'Islam italiano istituito presso il Ministero dell'interno sotto i governi Renzi e Gentiloni.\nDirigeva presso l'editore Jaca Book di Milano la collana di pubblicazioni specialistiche \"Nell'Islam\".\n\u00c8 morto la mattina del 9 ottobre 2020 a 65 anni. Le ceneri sono tumulate in una celletta al cimitero di Chiaravalle.\nPubblicazioni.\nHa pubblicato nel 1986, per La Nuova Italia di Firenze un saggio sulla \"S\u016bra della caverna\". Nel 1987 ha pubblicato invece un lavoro sul socialismo di Nasser (ed. Alfarabi). Ha pubblicato inoltre diverse traduzioni di filosofia, teologia musulmana ed esegesi coranica:\nFra le sue principali opere di carattere storico contemporaneistico figurano:\nHa inoltre pubblicato numerosi articoli, vari dei quali sulla rivista specializzata \"Oriente Moderno\" di Roma, per la quale ha curato un numero speciale dedicato al tema della democrazia nel mondo islamico (\"Islam\"s\" \"and democracies\", 2007) e un secondo dedicato agli \"Arab Nationalism(s) in the Twentieth Century\" (2017), e altri sulla \"Nuova Rivista Storica\"."}
{"id": "2360473", "revid": "237256", "url": "https://it.wikipedia.org/wiki?curid=2360473", "title": "Battaglia di Sutjeska", "text": ""}
{"id": "2360476", "revid": "107400288", "url": "https://it.wikipedia.org/wiki?curid=2360476", "title": "Porta di Zungaria", "text": "La Porta di Zungaria, anche passo d'Alataw o Alashankou (cinese:\u963f\u62c9\u5c71\u53e3; pinyin: \u0100l\u0101sh\u0101nk\u01d2u) \u00e8 un passo di montagna al confine tra Cina (Prefetture autonome mongole di B\u00f6rtala nello Xinjiang) e il Kazakistan (regione di Almaty).\nRappresenta l'estremit\u00e0 pi\u00f9 occidentale della ferroviaria Lanzhou-Xinjiang del ramo a nord dello Xinjiang, ed \u00e8 una porta di ingresso sia tramite collegamento ferroviario che stradale, mettendo in collegamento la Cina con il Kazakistan. Il volume delle importazioni e delle esportazioni che passano attraverso la Porta di Zungaria rappresenta il 90% del totale dello Xinjiang."}
{"id": "2360477", "revid": "834", "url": "https://it.wikipedia.org/wiki?curid=2360477", "title": "Rachel Harvey", "text": ""}
{"id": "2360479", "revid": "1451528", "url": "https://it.wikipedia.org/wiki?curid=2360479", "title": "Carcere di Canton Mombello", "text": "Il carcere di Canton Mombello (\"Casa circondariale Nerio Fischione\") \u00e8 un istituto penitenziario di Brescia con sede in via Spalto San Marco 20. Nel 2016 \u00e8 stato intitolato a Nerio Fischione, appuntato del corpo degli agenti di custodia, perito nel 1974 nel tentativo, poi riuscito, di impedire l'evasione di tre detenuti.\nStruttura.\nIl progetto risale alla fine dell'Ottocento, ma l'edificio fu inaugurato nel 1914. Il carcere \u00e8 costituito da una struttura a T che si sviluppa in direzione nord-sud, con torre di sorveglianza; tale struttura si compone di circa 150 celle ed \u00e8 affiancata dal settore degli uffici.\nPopolazione carceraria.\nLa capienza ottimale di Canton Mombello \u00e8 di 220 unit\u00e0, ma il carcere soffre dell'annoso problema del sovraffollamento. I detenuti (molti dei quali in attesa di giudizio e stranieri, pochi invece condannati in via definitiva) sono infatti spesso in numero pi\u00f9 che doppio. Nonostante l'indulto approvato nell'agosto 2006, la situazione \u00e8 migliorata solo temporaneamente, riproponendosi in breve l'esubero della popolazione carceraria. L'inadeguatezza dell'istituto e il pregiudizio alle condizioni di vita dei detenuti hanno reso impellente la ricerca di una soluzione, individuata da pi\u00f9 parti e quindi dall'amministrazione bresciana nell'ampliamento del pi\u00f9 moderno carcere di Verziano, che ospita circa 80 detenuti. Gli uomini provengono di solito proprio da Canton Mombello."}
{"id": "2360482", "revid": "267099", "url": "https://it.wikipedia.org/wiki?curid=2360482", "title": "Red Arrow", "text": ""}
{"id": "2360488", "revid": "767487", "url": "https://it.wikipedia.org/wiki?curid=2360488", "title": "Sue Monk Kidd", "text": "Biografia.\nKidd, nata a Sylvester, in Georgia, e laureata alla Texas Christian University nel 1970 in Science of Nursing, ha lavorato come infermiera e come istruttrice infermiera.\nI suoi primi libri, \"God's Joyful Surprise\" (Harper SanFrancisco, 1988) e \"When the Heart Waits\" (Harper SanFrancisco, 1990), sono memoriali spirituali che descrivono le sue esperienze contemplative Cristiane. \"The Dance of the Dissident Daughter\" (Harper SanFrancisco, 1996) introduce temi dalla teologia femminista.\nIl suo primo romanzo, \"La vita segreta delle api\" (negli Stati Uniti edito da Viking, 2002), \u00e8 stato scritto in tre anni e mezzo. \u00c8 stato adattato come pezzo teatrale a New York da The American Place Theater e adattato al grande schermo come \"La vita segreta delle api\" da Fox Searchlight."}
{"id": "2360491", "revid": "6923", "url": "https://it.wikipedia.org/wiki?curid=2360491", "title": "Bojan Zaji\u0107", "text": "Caratteristiche tecniche.\nZaji\u0107 \u00e8 un centrocampista molto fisico, ma la sua esperienza lo rende un giocatore molto calmo, con la palla al piede. Pu\u00f2 essere impiegato anche da difensore. Ha un discreto senso del gol.\nCarriera.\nGiocatore.\nClub.\nZaji\u0107 ha iniziato la carriera nel Napredak Kru\u0161evac, prima di passare all'Obili\u0107 Belgrado, per cui ha militato dal 2001 al 2006, anno in cui \u00e8 passato al BASK Belgrado e, infine, al , per cui ha segnato dieci reti in quarantanove apparizioni.\nZaji\u0107 \u00e8 stato poi preso in prestito dal V\u00e5lerenga fino al termine del campionato 2007. In pi\u00f9, il club ha ottenuto un'opzione sull'acquisto del cartellino del serbo, successivamente esercitato, e il centrocampista ha firmato un contratto valido fino al 30 novembre 2010. Nel campionato 2008, \u00e8 entrato nel cuore dei suoi tifosi, grazie a delle buone prestazioni. Sempre nel corso del 2008, ha giocato anche per la squadra riserve del V\u00e5lerenga.\nIl 28 luglio 2008, ha ricevuto un cartellino rosso nella partita contro il Troms\u00f8 per una gomitata, nonostante uscisse sangue dalla sua testa. L'arbitro Svein-Erik Edvartsen, rivedendo le immagini, ha ammesso di aver sbagliato ad espellerlo. La federazione norvegese, riunitasi tre giorni dopo l'accaduto, ha deciso di non squalificare il calciatore.\nIl 6 gennaio 2014, passato ufficialmente al Sarpsborg 08 e si leg\u00f2 al nuovo club con un contratto biennale. Rimasto in squadra per un biennio, si \u00e8 poi svincolato.\nIl 18 gennaio 2016 ha firmato un accordo biennale con il Sandnes Ulf, compagine di 1. divisjon. Ha scelto la maglia numero 36.\nIl 15 giugno 2017 \u00e8 stato reso noto che Zaji\u0107 sarebbe diventato l'assistente dell'allenatore del Sandnes Ulf, Bengt S\u00e6ternes, terminando l'attivit\u00e0 agonistica: avrebbe cominciato l'incarico a partire dal 4 luglio.\nNazionale.\nZaji\u0107 ha debuttato, nel corso del 2004, per la . Con l'indipendenza del Montenegro e la seguente separazione tra le due Nazionali, ha vestito la maglia della .\nAllenatore.\nIl 14 luglio 2021, il Sandnes Ulf ha esonerato Steffen Landro, nominando Zaji\u0107 nuovo allenatore della squadra ad interim. Il 12 agosto successivo, Bjarne Berntsen \u00e8 diventato il nuovo tecnico del Sandnes Ulf, con Zaji\u0107 che avrebbe fatto parte del suo staff.\nStatistiche.\nPresenze e reti nei club.\n\"Statistiche aggiornate al 31 marzo 2017.\""}
{"id": "2360492", "revid": "331269", "url": "https://it.wikipedia.org/wiki?curid=2360492", "title": "Spazio Economico Europeo", "text": ""}
{"id": "2360503", "revid": "71155", "url": "https://it.wikipedia.org/wiki?curid=2360503", "title": "TBSOD", "text": ""}
{"id": "2360504", "revid": "436907", "url": "https://it.wikipedia.org/wiki?curid=2360504", "title": "S&amp;M", "text": "S&amp;M (abbreviazione di sadomasochismo) pu\u00f2 riferirsi a:"}
{"id": "2360505", "revid": "2153076", "url": "https://it.wikipedia.org/wiki?curid=2360505", "title": "Good News from the Next World", "text": "Good News from the Next World \u00e8 il decimo album in studio del gruppo musicale britannico Simple Minds, pubblicato nel 1995 dalla Virgin Records."}
{"id": "2360510", "revid": "124123", "url": "https://it.wikipedia.org/wiki?curid=2360510", "title": "Carlo Nogaro", "text": "Biografia.\nAllievo di Michelangelo Pittatore, all'et\u00e0 di vent'anni venne condotto dallo stesso a Roma per \"respirare l'aria di fermento artistica\" della capitale.\nSi avvicin\u00f2 alle tecniche naturalistiche dell'epoca frequentando i pittori Costa, Monnier, Pittara, Pastoris, Gamba. Ritorn\u00f2 ad Asti dal Pittatore alla fine degli anni 1850; il maestro subito si rese conto che la provincia non avrebbe potuto far progredire n\u00e9 stimolare artisticamente il giovane artista.\nSi prodig\u00f2 quindi per una sottoscrizione tra gli astigiani abbienti che permise al Nogaro di trasferirsi in Toscana tra il 1861 ed il 1863.\nTornato ad Asti, il Nogaro vi rimase per qualche anno senza incontrare il favore dei suoi concittadini. Lo stesso artista scrisse nella sua breve biografia che in quegli anni non riusc\u00ec a vendere neppure un quadro \"...per comperar colori e tutto quello che mi abbisognava per poter lavorare...\"\nDeluso abbandon\u00f2 la citt\u00e0 e si ferm\u00f2 a Costantinopoli per alcuni anni dove esegu\u00ec una serie di illustrazioni raffiguranti le trionfali esequie di Napoleone III.\nRaggiunse poi Costantina in Algeria, poi and\u00f2 in centro-Africa, infine in Francia dove si stabil\u00ec nel 1868.\nUna delle opere venne pubblicata dall'Illustration di Parigi dell'autunno del 1866.\nSi stabil\u00ec nella capitale francese nel 1868, e fu uno dei principali ideatori del Padiglione italiano all'\"Esposizione Universale di Parigi\" del 1878."}
{"id": "2360514", "revid": "129019", "url": "https://it.wikipedia.org/wiki?curid=2360514", "title": "Fondazione Joan Mir\u00f3", "text": ""}
{"id": "2360519", "revid": "1723322", "url": "https://it.wikipedia.org/wiki?curid=2360519", "title": "Gianfranco Draghi", "text": "Biografia.\nA Bologna tra citt\u00e0 e campagna trascorre l'infanzia, poi studia a Milano fino alla maturit\u00e0, avendo come insegnante anche Cesare Musatti.\nMilitante nel Partito d'Azione a Milano fin circa dal 1941, nel settembre 1943 si rifugia in Svizzera, dove frequenta esponenti dell\u00b4antifascismo e della cultura europea tra cui: Adolfo Tino, Rodolfo Morandi, Edgardo Lami-Starnuti, Luigi Menapace, Luciano Bolis, Egidio Reale, il genero di Benedetto Croce Raimondo Craveri e lo scultore Francesco Barbieri.\nDopo la guerra si laurea con Eugenio Garin a Firenze con una tesi su Leon Battista Alberti. Amico di Cristina Campo, stampa gli scritti di lei su \"La Posta letteraria del Corriere dell\u00b4Adda e del Ticino\", foglio che ha diretto pubblicando fra l'altro scritti di Mario Luzi, Giuseppe De Robertis, Ferruccio Masini, Margherita Pieracci Harwell, Anna Maria Chiavacci. Conosce Altiero Spinelli e si impegna con lui nella battaglia per l'Unione federale europea, accanto a Luciano Bolis e dirigendo anche la rivista culturale federalista \"I quaderni della crisi\".\nNel 1958 a Roma svolge un'analisi didattica con Ernst Bernhard, l'iniziatore del metodo junghiano in Italia. \u00c8 fra i primi presidenti dell'Associazione italiana di psicologia analitica (AIPA) dopo la morte del suo fondatore Bernhard. \nInizia nel 1968 con Carlo Luigi Iandelli la sperimentazione psicologica culminata nell'Autonomia policentrica. Insieme fondano il Gruppo di psicologia analitica di Firenze che teorizzando metodologie dell'analisi e pratiche terapeutiche innovative, sulla scia dell'interpretazione dei mitologemi Bernhardiani, rifiutava l'ortodossia clinica e comportamentale di altre scuole.. \nScrittore ed artista, nel marzo 2011 il Consiglio regionale della Toscana, presieduto da Alberto Monaci, ha organizzato una sua mostra personale a palazzo Bastogi in Firenze con dipinti e disegni, sculture in bronzo e terre, mezzipunti."}
{"id": "2360532", "revid": "118031", "url": "https://it.wikipedia.org/wiki?curid=2360532", "title": "Joachim Von Ribbentrop", "text": ""}
{"id": "2360535", "revid": "287204", "url": "https://it.wikipedia.org/wiki?curid=2360535", "title": "Dose giornaliera consigliata", "text": "La RDA (\"Recommended Daily Allowance\"), dose giornaliera raccomandata, indica la quantit\u00e0 minima di un nutriente (macronutriente o micronutriente) che nel 97.5% di una popolazione di riferimento (divisa per et\u00e0 e sesso, ma indipendentemente dal peso) \u00e8 presente in caso di buona salute, evitando ipovitaminosi di rilevanza medica. Dal 1997 negli Stati Uniti d'America \u00e8 stato inglobato come parte del DRI (\"Dietary Reference Intake\"), Assunzione Dietetica di Riferimento.\nLa RDA \u00e8 collegato strettamente al soddisfacimento del fabbisogno giornaliero, secondo le attuali conoscenze mediche, ma spesso \u00e8 erroneamente interpretato come \"fabbisogno minimo\" (Food And Nutrition Board).\nPer estensione, pu\u00f2 essere applicata anche ad altri tipi di nutrienti.\nStoria.\nQuesti valori vennero stabiliti originariamente dalla \"Food and Nutrition Board\", facente capo all'Accademia delle Scienze statunitense, nei primi anni dopo la seconda guerra mondiale, per fornire ai cittadini le indicazioni necessarie alla prevenzione delle principali patologie generate da carenze nutritive.\nNegli USA, dove l'RDA \u00e8 stato formulata per la prima volta, alcuni scienziati hanno cercato di stabilire anche la ODA (\"Optimal Dietary/Daily Allowance\"), ovvero il dosaggio giornaliero ottimale, a cui ci si dovrebbe attenere, non per prevenire le malattie dovute a carenze nutritive, bens\u00ec per salvaguardare un buon livello di salute e un efficiente sistema immunitario capace di resistere allo stress, all'inquinamento e ad alcuni tipi di sostanze tossiche presenti nell'aria o negli alimenti.\nEt\u00e0.\nVa sottolineato che la RDA \u00e8 diversa a seconda dell'et\u00e0 e del genere (maschile e femminile), oltre che variabile a seconda delle condizioni climatiche, delle differenti abitudini alimentari e di altri fattori ancora (la RDA che si trova sulle confezioni dei vari prodotti si riferisce infatti ad una donna adulta in buono stato di salute, moderatamente attiva e che consuma 2000 kcal al giorno.)\nConseguenze di carenze vitaminiche.\nLe principali malattie direttamente legate a carenze vitaminiche sono lo scorbuto (per carenza di vitamina C, se assunta al di sotto di 10\u00a0mg giornalieri), il rachitismo (per carenza di vitamina D), la pellagra (che insorge in caso di inadeguatezza nell'apporto o nell'assorbimento di niacina o vitamina B3) e il beri-beri (affezione causata da un deficit di tiamina, detta anche vitamina B1). Alcuni tipi di anemia sono dovuti alla carenza alimentare di ferro. Il deperimento del sistema immunitario e molte patologie comuni (raffreddori, depressione, disturbi cardiovascolari, tumori, gotta, reumatismi, disturbi mentali, ipoglicemia, diabete e molti altri ancora) possono essere spesso il risultato di carenze nutritive croniche o legate a fattori di malnutrizione protratti nel corso del tempo.\nValori raccomandati.\nValori raccomandati dal Ministero della Salute della Repubblica Italiana e direttiva UE:"}
{"id": "2360547", "revid": "256896", "url": "https://it.wikipedia.org/wiki?curid=2360547", "title": "SPMT", "text": ""}
{"id": "2360556", "revid": "272033", "url": "https://it.wikipedia.org/wiki?curid=2360556", "title": "Old time's sake", "text": ""}
{"id": "2360570", "revid": "1994096", "url": "https://it.wikipedia.org/wiki?curid=2360570", "title": "Valeria (telenovela)", "text": "Valeria \u00e8 una telenovela argentina realizzata nel 1987. Scritta da Ligia Lezama, ha come protagonisti la figlia di quest'ultima, l'attrice venezuelana Mayra Alejandra, e l'attore argentino Juan Vitali.\nProdotta da Ra\u00fal Lecouna, in Argentina \u00e8 stata trasmessa da Canal 11 di Buenos Aires (oggi Telefe).\nIn Italia \u00e8 andata in onda la prima volta su Rete 4 nel 1991. In seguito \u00e8 stata replicata da varie reti locali, ma anche da emittenti nazionali come Lady Channel e Rai Premium. La sigla italiana d'apertura e chiusura \u00e8 la canzone \"Manifesto\", cantata da Maurizio Vandelli.\nTrama.\nValeria Montiel, figlia di Giampaolo e Margherita, assiste nel giorno della sua prima comunione all'assassinio dei suoi genitori ad opera di Leonardo Andrade, loro nemico.\nLa piccola, rimasta orfana e povera (Leonardo riesce infatti ad appropriarsi delle terre che avrebbe ereditato dai suoi genitori), viene accolta nella casa di un amico del padre. Passati diciassette anni, l'uomo in punto di morte le confessa che sua madre \u00e8 viva ma introvabile. A partire da quel momento Valeria ha un unico pensiero: ritrovare sua madre. \nLa sua ricerca la porta ad abbandonare la sua terra natale, il Venezuela, e trasferirsi a Buenos Aires, in Argentina. L\u00ec patir\u00e0 la fame, avr\u00e0 molte disavventure, ma incontrer\u00e0 anche gente pronta ad aiutarla, come Bab\u00f9, una vedova caduta in disgrazia dopo la morte del marito, che la accoglie nella sua umile casa. E si trover\u00e0 anche al centro di un triangolo amoroso con Ruggero Fabiani, un bravo ragazzo per il quale per\u00f2 la giovane nutre solo un sentimento di amicizia, e Luigi Saverio Parisi, un uomo affascinante del quale Valeria si innamora a prima vista.\nNon sa per\u00f2 che entrambi la legano al suo passato: Ruggero Fabiani \u00e8 infatti il nipote di Lorenzo Vasconcelos, un vedovo che ha sposato in seconde nozze Liliana, conosciuta quando questa lavorava nelle sue piantagioni di caff\u00e8 in Brasile. La donna \u00e8 Margherita, madre di Valeria, ma non ricorda nulla del suo passato a causa del trauma subito: il giorno dell'agguato, Leonardo Andrade (che per lei aveva sempre provato una forte passione), dopo averla violentata le aveva sparato lasciandola moribonda; lei era sopravvissuta ma aveva perso la memoria. Luigi Saverio Parisi invece \u00e8 nientemeno che il figlio di Leonardo, il quale tempo prima si era trasferito con la famiglia in Argentina dove, col cognome Parisi, era riuscito anche a far fortuna.\nQuando Leonardo conoscer\u00e0 la vera identit\u00e0 di Valeria e Liliana, le due donne saranno in pericolo. Anche Luigi Saverio verr\u00e0 a sapere che Valeria \u00e8 la figlia dei Montiel ma, pur credendo nell'innocenza del padre, non avr\u00e0 il coraggio di rivelarle chi \u00e8 veramente. Arriver\u00e0 per\u00f2 il momento in cui ogni segreto sar\u00e0 svelato, Valeria potr\u00e0 riabbracciare sua madre, e l'amore e la giustizia trionferanno."}
{"id": "2360572", "revid": "1573940", "url": "https://it.wikipedia.org/wiki?curid=2360572", "title": "Xantusiidae", "text": "Gli Xantusidi (Xantusiidae ) sono una famiglia di rettili dell'ordine degli Squamata.\nDescrizione.\nSono piccoli sauri di lunghezza dai 4 ai 12 cm.\nBiologia.\nLa maggior parte degli xantusidi sono insettivori.\nNonostante a volte vengano definiti notturni per il loro stile di vita molto riservato, sono lucertole diurne.\nVivono principalmente nelle fessure della terra o tra le rocce.\nTassonomia.\nLa famiglia comprende 34 specie raggruppate in tre generi:"}
{"id": "2360574", "revid": "23806746", "url": "https://it.wikipedia.org/wiki?curid=2360574", "title": "Padre Diego Campanile da San Severino", "text": ""}
{"id": "2360575", "revid": "767487", "url": "https://it.wikipedia.org/wiki?curid=2360575", "title": "Synthetic Generation", "text": "Synthetic Generation \u00e8 il primo album della industrial metal band svedese Deathstars, pubblicato dalla Nuclear Blast nel 2002."}
{"id": "2360579", "revid": "486946", "url": "https://it.wikipedia.org/wiki?curid=2360579", "title": "Ex Carceri feudali (Cerreto Sannita)", "text": ""}
{"id": "2360582", "revid": "1305772", "url": "https://it.wikipedia.org/wiki?curid=2360582", "title": "Chiesa di Santa Maria di Costantinopoli", "text": ""}
{"id": "2360592", "revid": "111984908", "url": "https://it.wikipedia.org/wiki?curid=2360592", "title": "Jo\u00ebl Lautier", "text": "Nato in Canada da padre francese e madre giapponese, si mise in luce nel 1986 vincendo a Porto Rico il campionato del mondo Under-14, superando Judit e Sofia Polg\u00e1r, che divisero il secondo posto.\nDue anni dopo vinse ad Adelaide, all'et\u00e0 di soli 15 anni, il campionato del mondo juniores (Under-20). \u00c8 rimasto il vincitore pi\u00f9 giovane di questo campionato.\nVinse il Campionato francese nel 2004 e 2005.\nHa partecipato con la Francia a sette olimpiadi degli scacchi dal 1990 al 2006, sei volte in prima scacchiera, vincendo una medaglia di bronzo in prima scacchiera alle olimpiadi di Manila 1992.\nTra i successi di torneo i seguenti:\nVinse partite con tutti i campioni del mondo dal 1975 in poi, l'unico giocatore ad ottenere questo risultato oltre a Vasyl' Ivan\u010duk e P\u00ebtr Svidler.\n\u00c8 stato uno dei fondatori della \"Association of Chess Professionals\" e ne \u00e8 stato presidente nel 2004-2005.\nHa raggiunto il massimo rating Elo in gennaio 2002, con 2.687 punti.\nDal giugno 2009 non ha pi\u00f9 gareggiato in nessuna competizione FIDE."}
{"id": "2360595", "revid": "287204", "url": "https://it.wikipedia.org/wiki?curid=2360595", "title": "Joel Lautier", "text": ""}
{"id": "2360601", "revid": "1303474", "url": "https://it.wikipedia.org/wiki?curid=2360601", "title": "Tironut", "text": "Tironut () \u00e8 il termine ebraico con il quale si definisce l'addestramento delle reclute nelle Forze di Difesa Israeliane. L'addestramento \u00e8 suddiviso in diversi livelli di difficolt\u00e0, con notevoli differenze tra i diversi corpi e le diverse unit\u00e0. Al termine di ogni Tironut ogni recluta riceve un certificato che pu\u00f2 andare dal certificato di livello 01 anche detto \"Rifleman 01\" al livello 07 che attesta invece un elevato livello di preparazione. In genere tutte le reclute impiegate in unit\u00e0 non di prima linea ricevono un certificato di livello 02 e vengono di seguito istruite per lo svolgimento di compiti di natura logistica, mentre le reclute che prestano servizio nel corpo di artiglieria o nel corazzato ricevono come minimo un addestramento di livello 03 e sono certificati come Rifleman 03. I corpi di \u00e9lite come ad esempio l'unit\u00e0 Yahalom del genio militare israeliano o il Sayeret Matkal dispongono di un proprio corso di addestramento che dura come minimo un anno e che funziona indipendentemente dall'addestramento delle restanti reclute. Tutte le reclute durante il periodo di addestramento vestono nella tipica divisa verde oliva delle forze armate israeliane mentre il basco con il colore del rispettivo corpo lo ricevono esclusivamente al termine del Tironut. Durante il periodo di addestramento il berretto assegnato alle reclute \u00e8 un basco di colore Cachi.\nL'addestramento.\nAll'inizio di ogni corso di addestramento ci sono una serie di giorni che servono alle reclute per ambientarsi e durante i quali vengono istruite sulle usanze militari. Questi giorni vengono ritenuti da molti i giorni pi\u00f9 difficili. Dopo questa prima fase di ambientazione inizia il vero e proprio addestramento. L'addestramento prevede anche un'ampia parte teorica nella quale vengono presentati argomenti di tipo storico militare. Specialmente durante il \"moreshet krav\" alle reclute vengono illustrate le operazioni condotte in passato dall'IDF. Durante tutto l'addestramento \u00e8 proibito ai sergenti istruttori fare uso di punizioni fisiche o verbali, pertanto le punizioni si limitano a esercizi fisici aggiuntivi da svolgere o alla sospensione delle licenze. Pertanto \u00e8 possibile che reclute indisciplinate debbano passare pi\u00f9 tempo in caserma o ricevano meno permessi.\nAl termine dell'addestramento base le reclute effettuano il giuramento e ricevono infine il basco nei colori del proprio corpo. Successivamente le reclute vengono indirizzate ai loro addestramenti professionali rispettivi. In molte unit\u00e0 al termine dell'addestramento base avviene il cosiddetto \"distance-breaking\" in seguito del quale il rapporto tra i superiori e la recluta diviene meno formale. In genere questo si manifesta con il chiamare per nome le reclute e non pi\u00f9 chiamandole con il loro cognome. In unit\u00e0 combattenti questo passo avviene invece spesso solamente dopo il rispettivo addestramento professionale.\nCertificazioni.\nOgni livello di preparazione ha un determinato numero di requisiti che devono essere soddisfatti. In genere per\u00f2 la preparazione delle reclute va oltre a quella richiesta dal rispettivo livello. Alcuni programmi di addestramento prevedono un programma esteso che copre anche quello di livello successivo. Questo \u00e8 il caso per il certificato \"Rifleman 02 extended\" che prevede anche parte della preparazione del Livello 03. Tuttavia tale certificazione non permette alla recluta di svolgere compiti che richiedono un livello di addestramento 03. Di fatto il livello di preparazione riconosciuto resta pur sempre quello 02.\nDi seguito vengono riportati i requisiti per i livelli 02 e 03 che corrispondono ai rispettivi livelli \"Rifleman 02\" e \"Rifleman 03\":"}
{"id": "2360603", "revid": "339392", "url": "https://it.wikipedia.org/wiki?curid=2360603", "title": "Royal Air Force of Oman", "text": ""}
{"id": "2360604", "revid": "339392", "url": "https://it.wikipedia.org/wiki?curid=2360604", "title": "Reale Aeronautica militare dell'Oman", "text": ""}
{"id": "2360608", "revid": "339392", "url": "https://it.wikipedia.org/wiki?curid=2360608", "title": "RAFO", "text": ""}
{"id": "2360610", "revid": "767487", "url": "https://it.wikipedia.org/wiki?curid=2360610", "title": "Cima Rossa", "text": "Cima Rossa (3.161\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova in Svizzera lungo la linea di confine tra il Canton Ticino ed il Canton Grigioni nei pressi dell'Adula.\nSalita alla vetta.\nSi pu\u00f2 salire sulla vetta partendo da \"Dandrio\", frazione di Malvaglia."}
{"id": "2360612", "revid": "339392", "url": "https://it.wikipedia.org/wiki?curid=2360612", "title": "Sultan of Oman's Air Force", "text": ""}
{"id": "2360614", "revid": "599013", "url": "https://it.wikipedia.org/wiki?curid=2360614", "title": "Bernard Toone", "text": ""}
{"id": "2360615", "revid": "287204", "url": "https://it.wikipedia.org/wiki?curid=2360615", "title": "Egeone (disambigua)", "text": ""}
{"id": "2360622", "revid": "767487", "url": "https://it.wikipedia.org/wiki?curid=2360622", "title": "Rich Yonakor", "text": ""}
{"id": "2360624", "revid": "161374", "url": "https://it.wikipedia.org/wiki?curid=2360624", "title": "Casato di Palatinato-Zweibr\u00fccken-Kleeburg (Svezia)", "text": ""}
{"id": "2360626", "revid": "729019", "url": "https://it.wikipedia.org/wiki?curid=2360626", "title": "Percival Provost", "text": "Il Percival P.56 Provost era un aereo da addestramento basico con motore a pistoni e ad ala bassa prodotto dall'azienda britannica Percival Aircraft Ltd (poi Hunting Percival Aircraft dal 1954) negli anni cinquanta.\nRealizzato per sostituire il precedente Percival Prentice nelle scuole di volo della Royal Air Force e caratterizzato da una cabina di pilotaggio a posti affiancati, diede a sua volta origine ad una variante dotata di motore a reazione, il Jet Provost.\nStoria.\nSviluppo.\nIl Provost venne progettato per rispondere alla specifica T.16/48 emessa dall'Air Ministry britannico per la fornitura di un addestratore basico che sostituisse il Percival Prentice. Il Ministero richiese un ulteriore requisito operativo, O.R. 257 (Operational Requirement 257), che definiva la necessit\u00e0 di un nuovo addestratore con motore a pistoni dalle maggiori prestazioni. Il prototipo venne portato in volo per la prima volta il 24 febbraio 1950, equipaggiato con un motore aeronautico radiale Armstrong Siddeley Cheetah 18, sostituito successivamente con un Alvis Leonides a 9 cilindri sul secondo prototipo e sugli esemplari di produzione di serie.\nDopo le comparazioni effettuate dalla commissione esaminatrice con il concorrente Handley Page H.P.R 2, il Provost venne dichiarato vincitore e selezionato per la produzione con un iniziale ordine emesso nel 1951. La produzione continu\u00f2 sino al 1956 cessando dopo aver realizzato 461 esemplari ma fornendo la base per la costruzione di un nuovo addestratore a getto, il Jet Provost, che a sua volta lo sostitu\u00ec nelle scuole di volo della RAF.\nImpiego operativo.\nIl Provost entr\u00f2 in servizio operativo nella RAF nel 1953 sostituendo il precedente Prentice del quale poteva vantare una potenza doppia che gli garantiva elevate prestazioni e manovrabilit\u00e0. Il Provost rimase in servizio nella RAF sino ai primi anni sessanta fino a quando cominci\u00f2 ad essere a sua volta sostituito dal Jet Provost. Solo un ristretto numero di velivoli rimasero comunque in servizio operativo fino a che, nel 1969, l'ultimo esemplare venne definitivamente ritirato dal servizio. Molte delle cellule ritirate vennero in seguito reimmatricolate con un numero di serie di manutenzione ed utilizzate per l'addestramento al personale addetto alla manutenzione delle cellule e dei motori. Alla fine sono 5 gli esemplari sopravvissuti, acquistati da privati ed impiegati ad uso civile.\nEsemplari attualmente esistenti.\nAttualmente esistono un buon numero di Percival Provost in esposizione presso musei aeronautici, tra i quali il RAF Museum Cosford, ma rimangono anche 5 esemplari in condizioni di volo, uno dei quali \u00e8 di propriet\u00e0 della The Shuttleworth Collection, un'associazione britannica che ha come finalit\u00e0 la preservazione dei velivoli storici e che, con numerosi altri modelli, sono presenti nelle manifestazioni aeree."}
{"id": "2360631", "revid": "767487", "url": "https://it.wikipedia.org/wiki?curid=2360631", "title": "Ronnie Valentine", "text": ""}
{"id": "2360632", "revid": "300067", "url": "https://it.wikipedia.org/wiki?curid=2360632", "title": "Ron Valentine", "text": ""}
{"id": "2360634", "revid": "287204", "url": "https://it.wikipedia.org/wiki?curid=2360634", "title": "Ubeda", "text": ""}
{"id": "2360639", "revid": "1566286", "url": "https://it.wikipedia.org/wiki?curid=2360639", "title": "Peter DeLuise", "text": "Biografia.\nPeter DeLuise \u00e8 il figlio pi\u00f9 vecchio dell'attore e comico Dom DeLuise e dell'attrice Carol Arthur, ed \u00e8 fratello degli attori Michael DeLuise e David DeLuise. Il suo soprannome \u00e8 Choo-Choo.\nPeter DeLuise si \u00e8 diplomato alla Palisade High School (dove fu coinvolto nel club di recitazione e fu il capitano della squadra di football), ma non fu uno studente modello cos\u00ec smise gli studi e inizi\u00f2 a fare audizioni su audizioni.\nPeter DeLuise \u00e8 stato sposato con l'attrice Gina Nemo dal 1988 al 1992, la quale interpretava la parte della sua fidanzata nella serie \"21 Jump Street\". Dal 2002 a tutt'oggi \u00e8 sposato con l'attrice canadese Anne Marie Loder dalla quale l'11 aprile 2004 ha avuto un figlio che hanno chiamato Jake Dominick in onore del nonno.\nCarriera.\nSi pu\u00f2 dire che Peter DeLuise ha la recitazione nel sangue considerando che la sua 'prima' l'ha fatta a solo un anno di et\u00e0 in uno spettacolo di suo padre..\nPer DeLuise il debutto in un film \u00e8 avvenuto nel 1979 con il film \"Roba che scotta\". Per quello che riguarda la sua migliore interpretazione, come Ufficiale Doug Penhall, avviene nel 1987 per la Fox nella serie \"21 Jump Street\", al fianco di attori promettenti come Johnny Depp. Suo fratello Michael DeLuise entr\u00f2 nel cast della serie alla quinta stagione interpretando la parte del suo fratello pi\u00f9 giovane, l'Ufficiale Joey Penhall. DeLuise \u00e8 anche conosciuto per l'interpretazione di Dagwood nella serie televisiva fantascientifica \"SeaQuest - Odissea negli abissi\" per la NBC dal 1994 al 1996. Oltre a queste due interpretazioni DeLuise ha preso parte a molte serie televisive.\nNel 1997, DeLuise comincia a lavorare nella serie \"Stargate SG-1\", come produttore, sceneggiatore, regista e consulente creativo. Egli \u00e8 apparso come extra in ogni episodio che ha diretto. Successivamente ha lavorato come produttore esecutivo, regista e sceneggiatore nello spin-off di \"Stargate SG-1\" \"Stargate Atlantis\", ed ha diretto otto episodi dello spin-off \"Stargate Universe\". Suo padre, Dom DeLuise, fece una apparizione come guest star in \"Stargate SG-1\" nell'episodio \"Impianto\" diretto da lui.\nUn altro cameo l'ha fatto nel 2012, al fianco di Johnny Depp nel film \"21 Jump Street\" (film che riprende l'omonima serie), dove Deep, DeLuise e Holly Robinson Peete riprendevano i loro ruoli di Tom Hanson, Doug Penhall e Judy Hoffs."}
{"id": "2360643", "revid": "72396", "url": "https://it.wikipedia.org/wiki?curid=2360643", "title": "Philippe Charbonneaux", "text": "Biografia.\nNato nei pressi di Reims, fu un designer francese che ha operato principalmente in campo automobilistico nel secondo dopoguerra, ma anche altri settori del design, tra cui alcuni elettrodomestici, come per esempio televisori.\nCharbonneaux inizi\u00f2 la sua carriera vendendo suoi disegni ad alcune riviste del settore. Dopo pochi mesi emigr\u00f2 negli Stati Uniti, dove a collaborare con il gruppo General Motors. Qui vi trascorse gli anni quaranta, dopodich\u00e9 torn\u00f2 in Francia, dove cominci\u00f2 a collaborare con la Citro\u00ebn (sua la realizzazione di una fuoriserie su base 2CV). Nel 1953 gli venne affiancato un giovanissimo Paul Bracq, che grazie anche all'apporto professionale di Charbonneaux seppe anch'egli guadagnarsi un posto di rilievo nel panorama del design automobilistico del Novecento. Degli anni '50 fu anche la sua collaborazione con la Delage, protrattasi fino alla fine del marchio.\nNel decennio successivo cominci\u00f2 una proficua collaborazione con la Renault, per la quale firmer\u00e0 la linea di modelli come la Renault 8 e la Renault 16\nDurante i due decenni seguenti, Charbonneaux cominci\u00f2 a dedicarsi tra l'altro anche a collezionare una serie di sue stesse creazioni, che avrebbe in seguito donato ad un museo nei pressi di Reims, dove nacque.\nTra le sue ultime creazioni in campo automobilistico va ricordato il prototipo \"Ellipsis\". Molte delle opere di Charbonneaux, sia in campo automobilistico che non, sono esposte al Museo del Design di New York."}
{"id": "2360649", "revid": "599013", "url": "https://it.wikipedia.org/wiki?curid=2360649", "title": "Joe Cooper", "text": ""}
{"id": "2360656", "revid": "453768", "url": "https://it.wikipedia.org/wiki?curid=2360656", "title": "Zoo di Londra", "text": "Lo zoo di Londra \u00e8 il pi\u00f9 antico zoo scientifico del mondo. Fu inaugurato nella citt\u00e0 di Londra il 27 aprile 1828 e la sua funzione originaria era quella di ospitare animali a scopo scientifico. Qualche tempo dopo, nel 1847 si decise di aprire lo zoo al pubblico. Ad oggi lo zoo ospita 755 diverse specie, per un totale di 15.104 animali; queste cifre ne fanno uno dei maggiori parchi faunistici del Regno Unito per bambini.\nIl London Zoo, che si trova presso Regent's Park, \u00e8 amministrato e gestito dalla Zoological Society of London (ZSL). La societ\u00e0, istituita nel 1826, possiede anche un altro zoo, il Whipsnade Zoo, nella contea del Bedfordshire; qui vengono mandati gli animali di grossa taglia, quali elefanti e rinoceronti, che non possono essere mantenuti nello zoo di Londra. Presso lo zoo di Londra sono presenti anche la pi\u00f9 antica casa dei rettili (1849), il pi\u00f9 antico acquario (1853) e il pi\u00f9 antico zoo per bambini (1938).\nLo zoo non riceve aiuti economici dallo Stato e si mantiene con le entrate dei visitatori e la pubblicit\u00e0.\nGli animali sono trattati e tutelati in ogni circostanza.\nStoria.\nLo Zoo di Londra fu istituito da Sir Stamford Raffles nel 1826. Raffles, che aveva viaggiato soprattutto in Asia, riusc\u00ec ad ottenere un terreno per la costruzione dello zoo, ma mor\u00ec l'anno seguente per un ictus. Alla sua morte il terzo marchese di Lansdowne si fece carico del progetto e organizz\u00f2 la costruzione delle prime strutture per accogliere gli animali. Nell'aprile 1828 lo zoo apr\u00ec ai membri della Zoological Society of London; gli animali presenti all'epoca erano orici d'Arabia, cud\u00f9 maggiori, oranghi e specie ora estinte, come il quagga e il tilacino. Nel 1829 re Giorgio IV eman\u00f2 un Regio decreto legge in favore della Societ\u00e0 e nel 1847 lo zoo apr\u00ec al pubblico.\nQuando Peter Chalmers Mitchell divenne segretario della Societ\u00e0, si decise di chiudere e allevare gli animali in apposite strutture, poich\u00e9 si pensava che gli animali esotici non potessero riuscire a vivere all'aperto nel rigido clima di Londra. Mitchell organizz\u00f2 meglio le strutture dove vivevano gli animali e con il tempo ci si accorse che numerose specie riuscivano ad adattarsi completamente e senza problemi\nNel 1961 un orice d'Arabia di nome 'Caroline' venne inviata presso lo zoo di Phoenix, in Arizona, secondo il primo progetto internazionale di riproduzione e allevamento. Oggi lo zoo collabora per la riproduzione di circa 130 specie.\nRischio di chiusura.\nNegli anni novanta lo zoo ospitava pi\u00f9 di 7.000 animali ed era il pi\u00f9 grande della Gran Bretagna; il secondo, il Chester Zoo, arrivava ad ospitarne 3.500. Alcuni animali presenti si potevano vedere in cattivit\u00e0 esclusivamente all'interno dello zoo, come il vombato, il diavolo della Tasmania, il potoroo dal naso lungo.\nLa vastit\u00e0 del lavoro di mantenimento di tanti animali fu una delle cause maggiori della crisi finanziaria attraversata dal London Zoo. Negli anni ottanta sembrava che lo zoo fosse sul punto di chiudere in maniera definitiva, vista anche la sempre minore affluenza di visitatori. Quando, nel 1991, fu annunciato pubblicamente e ufficialmente che lo zoo avrebbe chiuso, i visitatori cominciarono a presentarsi in massa e numerosi privati contribuirono con consistenti donazioni. Il London Zoo continu\u00f2 cos\u00ec la sua attivit\u00e0, migliorando notevolmente le aree di ristoro e di informazione per il pubblico.\nAree e strutture.\nLo Zoo di Londra sta attuando un riammodernamento al suo interno, rendendo pi\u00f9 agevoli le strutture ricreative per i visitatori e migliorando gli spazi dove vivono gli animali, in modo da ricreare il pi\u00f9 possibile un habitat veritiero. Nel 2005 sono state costruite le strutture \"African Bird Safari\", dedicata agli uccelli africani, e \"Meet The Monkeys\", dedicata alle scimmie. Nel 2006 sono state inoltre inaugurate \"Into Africa\" e \"Butterfly Paradise\", dedicate rispettivamente alle specie africane ed alle farfalle. Durante il periodo di Pasqua 2007 il principe Filippo di Edimburgo, consorte della regina Elisabetta II, ha inaugurato personalmente il \"Gorilla Kingdom\". Nella primavera del 2008 \u00e8 stata riaperta la \"Bird House\", modificata in \"Blackburn Pavilion\".\nAcquario.\nL'acquario dello zoo di Londra rimase aperto dal 1853 al 2019. Il primo acquario dello zoo \u00e8 stato anche il primo acquario pubblico al mondo, ed \u00e8 stato creato e rifornito da Philip Henry Gosse, che ha coniato la parola \"acquario\". L'acquario pi\u00f9 recente \u00e8 stato costruito nel 1921 vicino alle Terrazze dei Mappin ed \u00e8 stato ufficialmente aperto da re Giorgio V e da sua moglie, Queen Mary, nell'aprile 1924.\nL'acquario era diviso in tre sale, ognuna delle quali ospitava diversi tipi di pesci e altri animali acquatici. La prima sala conteneva principalmente specie d'acqua dolce come la scardola e l'anguilla europea, diffusa nel mar Mediterraneo e ad un livello critico per quanto riguarda l'estinzione, nonch\u00e9 alcune specie d'acqua salata coinvolte in vari progetti di conservazione e programmi di riproduzione in cattivit\u00e0, come gorgonie, uaru e cavallucci marini. La seconda sala esponeva varie specie di pesci della barriera corallina provenienti da tutto il mondo, come il pesce pagliaccio, il pesce farfalla dal rostro e i pesci chirurgo, oltre a veri coralli. La terza sala ospitava specie native del Rio delle Amazzoni, tra cui piranha rossi, pesci angelo, arapaima e razze fluviali ocellate. Oltre alle tre sale, l'acquario presentava anche la \"Big Fish Tank\", che conteneva grandi specie di pesci, perlopi\u00f9 ex animali domestici che dovevano essere salvati dai loro precedenti proprietari poich\u00e9 quest'ultimi non avevano le attrezzature adeguate o la possibilit\u00e0 di prendersi cura di loro. Le specie presenti nel Big Fish Tank includono tambaqui, pesci gatto e pirapitinga.\nL'acquario chiuse definitivamente i battenti il 22 ottobre 2019; alcuni animali furono spostati in un nuovo acquario allo ZSL Whipsnade Zoo, mentre altri vennero poi ospitati in una nuova mostra di coralli nell'edificio BUGS nel 2020.\nAfrican Bird Safari e Blackburn Pavilion.\nL'African Bird Safari \u00e8 stato aperto nella primavera del 2005. Le sue misure sono di 51 metri di lunghezza per 10 metri di altezza; l'altezza \u00e8 considerevole poich\u00e9 all'interno della struttura sorgono numerose piante, tipiche delle regioni da cui provengono gli uccelli. Inoltre, al suo interno \u00e8 presente un ruscello attraversabile con un ponte.\nTra le specie di maggior interesse ospitate nell'African Bird Safari vi sono l'alzavola di Bernier e l'umbretta, entrambi tipici del Madagascar.\nIl Blackburn Pavilion, aperto al pubblico il 21 marzo 2008, sorge all'interno di un'antica costruzione vittoriana del 1883, ora completamente rimodernata, che un tempo veniva usata come rettilario. La struttura ha questo nome in onore della famiglia Blackburn, che contribu\u00ec con abbondanti elargizioni per impedire che lo zoo chiudesse negli anni '90.\nAll'interno del Blackburn Pavilion \u00e8 stato ricreato un ambiente pluviale, tipico delle regioni del centro e sud America. La struttura ospita circa 50 differenti specie di uccelli, fra cui tucani, daceli, inseparabili e colibr\u00ec.\nSono inoltre ospitati animali appartenenti a specie a forte rischio di estinzione o addirittura gi\u00e0 estinte in natura, tra cui lo \"Zenaida graysoni\", endemico delle isole Revillagigedo.\nClore Rainforest Lookout e Gorilla Kingdom.\nIl Clore Rainforest Lookout \u00e8 stato inaugurato alla presenza del duca di Edimburgo il 29 marzo 2007 ed \u00e8 stato aperto al pubblico un giorno dopo, il 30 marzo. La struttura rimpiazza il Charles Clore Pavilion for Mammals, esistente dal 1967.\nAll'interno del Clore Rainforest Lookout \u00e8 stato ricreato un ambiente forestale tipico del Sud America. Le specie ospitate sono varie, ma soprattutto scimmie: bradipi bidattili, aguti, uistit\u00ec argentati, leontocebi dalla testa dorata, tamarini di Goeldi, uistit\u00ec di Geoffroy, potti, lori lento, lori gracile, tamarini imperatori, apalemuri del lago Alotra.\nIl Gorilla Kingdom, inaugurato, come il Clore Rainforest Lookout, il 29 marzo 2007 dal principe Filippo di Edimburgo, \u00e8 una grande spazio di 6.000 metri quadri; per costruirlo sono stati impiegati diciotto mesi e sono stati investiti oltre cinque milioni di sterline.\nGli animali ospitati all'interno di questa struttura, che si divide fra spazi aperti e chiusi, sono prevalentemente scimmie. Il progetto \u00e8 stato realizzato infatti prima di tutto per tre esemplari di gorilla di pianura occidentale, specie ad elevato rischio di estinzione, originari dell'Africa centrale. I gorilla provengono dal Chessington World of Adventures di Londra, parco divertimenti che ospita anche alcuni animali.\nAccanto ai gorilla sono presenti coppie di colobus e di diversi cercopitecidi; nello stesso ambiente vi sono anche varanidi e cercopitechi diana.\nIl Gorilla Kingdom \u00e8 stato realizzato in collaborazione con un progetto della Zoological Society of London in Gabon. Le specie vegetali che crescono nella struttura sono alimenti naturali per i gorilla, cos\u00ec come le piante, che richiamano il loro habitat naturale.\nAltre strutture.\nIl London Zoo \u00e8 dotato di diversi altri spazi di conservazione di animali.\nAnimali principali.\nLand of the Lions.\n\"Land of the Lions\" \u00e8 l'area dedicata ai leoni asiatici dello zoo di Londra. L'habitat dei leoni \u00e8 di 2.500 metri quadrati e progettato per assomigliare al Gir Forest National Park, in India. L'area, che ospita anche una truppa di entelli delle pianure, un gruppo di manguste nane e sovrasta il laghetto dei fenicotteri rosa, mostra come l'habitat naturale dei leoni si sovrapponga agli ambienti urbani locali.\nTiger Territory.\n\"Tiger Territory\" \u00e8 l'area dedicata alle tigri di Sumatra dello zoo, progettato dall'architetto Michael Kozdon e inaugurato ufficialmente dal Duca di Edimburgo, nel marzo 2013. Lo zoo possiede una tigre: un maschio di nome Asim, arrivato dalla Danimarca nel gennaio 2019. L'8 febbraio 2019, Asim uccise la femmina dello zoo, Melati di 10 anni. Il precedente compagno di Melati, Jae-Jae, era stato trasferito in Francia il mese precedente. Prima del suo trasferimento, Jae-Jae e Melati avevano avuto due cuccioli nati nel giugno 2016; una femmina di nome Karis e un maschio di nome Achille. La coppia aveva avuto tre cuccioli gi\u00e0 nel febbraio 2014: due maschi chiamati Budi e Nakal e una femmina chiamata Cinta. L'habitat \u00e8 di 2.500 metri quadrati (27.000 piedi quadrati), contiene al suo interno dell'autentica vegetazione indonesiana, ed \u00e8 sovrastata da una copertura in rete di cavi d'acciaio da 3 millimetri, sostenuta da quattro pali metallici. L'area ospita anche dei muntjac di Reeves, dei gibboni dalle guance bianche e, dall'agosto 2020, una coppia di babirussa delle Molucche.\nGorilla Kingdom.\nInaugurato dal Duca di Edimburgo nel marzo 2007, il \"Gorilla Kingdom\" ospita un gruppo di gorilla di pianura occidentale ed \u00e8 costituito da un'isola circondata da un fossato, con un'area al coperto per i gorilla. Lo zoo di Londra possiede quattro gorilla: due femmine adulte di nome Mjuuku ed Effie, una giovane femmina di nome Alika (figlia di Mjuuku e dell'ex-silverback Kumbuka), nata a dicembre 2014, e un giovane maschio, nato a novembre 2015, di nome Gernot. Il \"Gorilla Kingdom\" \u00e8 composto anche da habitat pi\u00f9 piccoli che ospitano altri primati, come il guereza, il cercocebo moro ed il macaco nero crestato.\nInto Africa.\n\"Into Africa\" \u00e8 un'area a tema africano aperta nell'aprile 2006. Gli animali ospitati in quest'area includono zebre di Chapman, facoceri, okapi, giraffe di Rothschild, ippopotami pigmei e licaoni. Il recinto delle giraffe presenta una piattaforma rialzata per dare al pubblico la possibilit\u00e0 di arrivare faccia a faccia con le giraffe. La \"Giraffe House\", costruita nel 1837, \u00e8 l'edificio zoologico pi\u00f9 antico al mondo ad essere ancora utilizzato per il suo scopo originale.\nRainforest Life.\n\"Rainforest Life\" \u00e8 una grande serra che ospita diverse specie di animali delle foreste pluviali sudamericane. La struttura \u00e8 composta da due piani che circondano una ricostruzione di una foresta pluviale in cui gli animali vivono in semi-libert\u00e0. L'area ospita bradipi didattili, tamarini leonini dorati, tamarini imperatore, callicebi rossi, scimmie ragno dalla faccia rossa, armadilli villosi maggiore, uistit\u00ec di Geoffrey, tamarini edipo, uistit\u00ec di Goeldi, tamandua meridionali e volpi volanti di Rodrigues.\nIl 13 dicembre 2019 \u00e8 nata una piccola tamandua di nome Star.\nNightlife.\n\"Nightlife\" \u00e8 la seconda area di \"Rainforest Life\" e si trova sotto l'edificio. Si tratta di una area buia che ospita animali notturni come galagoni sudafricani, pipistrelli dalla coda corta di Seba, lori gracili, potto, ratti d'acqua, ratti giganti malgasci e pesci ciechi delle caverne.\nOutback.\n\"Outback\" \u00e8 un'area a tema australiano che ospita gruppi di em\u00f9, wallaby di Bennett e canguri rossi. Originariamente, quest'area era nota come \"Le Terrazze dei Mappin\", aperte al pubblico nel 1913, all'epoca costituite da una scogliera rocciosa artificiale creata con blocchi di cemento per l'arricchimento degli animali. L'area ospit\u00f2 una moltitudine di specie diverse, tra cui orsi, pinguini, pecore, capre e cinghiali, prima di venire convertita al tema australiano odierno.\nAnimal Adventure.\n\"Animal Adventure\" (precedentemente noto come \"Ambika Paul Children's Zoo\") \u00e8 un'area inaugurata nel 2009, destinata principalmente ai bambini, con parchi giochi e una fontana. Molti degli animali all'interno di quest'area sono animali domestici o da cortile, come pecore, asini, lama, alpaca, capre e furetti, oltre ad alcune razze rare come polli silkie, conigli rex e maialini kunekune. Le specie esotiche in mostra includono manguste gialle, istrici crestati, oritteropi, cani della prateria, coati rossi e uno dei due gruppi di suricati dello zoo (l'altro gruppo vive in un habitat vicino all'edificio della \"Rainforest Life\"). Il recinto dei suricati \u00e8 dotato di un tunnel attraverso il quale i bambini possono strisciare fino a raggiungere una piccola cupola trasparente che consente loro di trovarsi direttamente all'interno del recinto, arrivando faccia a faccia con questi animali.\nIl 23 dicembre 2017, verso le ore 6:00, un grande incendio scoppi\u00f2 proprio in quest'area. L'incendio venne infine domato alle 9:30 del mattino dopo essersi diffuso nel bar e nel negozio dell'area, tre quarti del quale si stima siano stati gravemente danneggiati. Purtroppo si sono contate perdite anche sul fronte animale: un oritteropo di nove anni di nome Misha \u00e8 morto e quattro suricati sono scomparsi e presumibilmente morti. Dopo il fatto, lo zoo ha riaperto la vigilia di Natale.\nRettilario.\nUno degli edifici pi\u00f9 famosi dello zoo di Londra \u00e8 il suo storico rettilario. La \"Reptile House\" venne inaugurata nel 1927, progettata da Joan Beauchamp Procter e Sir Edward Guy Dawber. La struttura \u00e8 a forma di ovale ed \u00e8 formata da un largo corridoio con terrari su entrambi i lati. La struttura ospita diverse specie di rettili, tra cui boa della Giamaica, coccodrilli filippini, crotali adamantino occidentale, tartarughe palustri del Vietnam, iguane fasciate delle Fiji, lucertole caimano settentrionali, vipere soffianti, cobra reali, gechi tokay, boa arboricoli smeraldini e camaleonti velati. Nel dicembre 2012, una nuova sezione dedicata agli anfibi \u00e8 stata ristrutturata e aperta al pubblico, ospitando anfibi come salamandre giganti cinesi, axolotl, cecillie e vari tipi di rane freccia.\nGiants of the Gal\u00e1pagos.\n\"Giants of the Gal\u00e1pagos\" venne inaugurata nel 2009, in coincidenza con il duecentesimo compleanno di Charles Darwin. Questo habitat ospita tre femmine di tartarughe giganti delle Galapagos chiamate Dolly, Polly e Priscilla. Il loro habitat comprende un'area al coperto, con un laghetto e pavimento riscaldato, mentre l'area esterna \u00e8 stata progettata per imitare l'ambiente naturale di queste tartarughe e dispone di due laghetti riscaldati, uno dei quali \u00e8 una pozza di fango naturale.\nThe Attenborough Komodo Dragon House.\nL'habitat dei draghi di Komodo dello zoo di Londra venne inaugurato da Sir David Attenborough nel luglio 2004. Originariamente, lo zoo possedeva due draghi di Komodo, una femmina di nome Rinka e un maschio di nome Raja. Raja \u00e8 stato filmato nel suo recinto per una sequenza d'azione nel film di James Bond \"Skyfall\", del 2012. Un nuovo maschio chiamato Ganas (uno dei cuccioli nati per partenogenesi da una delle femmine dello zoo di Chester) si \u00e8 trasferito a Londra nel 2015, a seguito della morte dei due draghi di Komodo originali. Il recinto di questi animali \u00e8 progettato per assomigliare al loro habitat naturale, simulando il letto di un fiume asciutto, e al suo interno vengono regolarmente riprodotti i suoni di diversi uccelli indonesiani.\nB.U.G.S.\n\"B.U.G.S.\" (che sta per \"Biodiversity Underpinning Global Survival\" e precedentemente chiamato \"Web of Life\") \u00e8 una mostra che si tiene in un edificio chiamato \"The Millennium Conservation Center\" e mira a educare il pubblico sulla biodiversit\u00e0. L'edificio ospita oltre 140 specie, la maggior parte delle quali sono invertebrati. Questa mostra include formiche tagliafoglie, vespe gioiello, mantelle dorate, ratti marroni, tarantole golia, locuste del deserto, eterocefali glabri, insetti foglia, meduse quadrifoglio, lumache polinesiane (\"Partula\"), lumache giganti africane, grilli delle caverne, coleotteri della frutta e vedove nere. Il \"Millennium Conservation Center\" \u00e8 un edificio costruito nel rispetto dell'ambiente, costruito con materiali che richiedono poca energia per la produzione di energia per il riscaldamento interno degli habitat e della struttura in generale. Nel maggio 2015, una mostra intitolata \"In With the Spiders\" \u00e8 stata aperta nella struttura. Si tratta del primo habitat attraversabile dai visitatori completamente dedicato ai ragni europei. Ospita diversi tipi di ragni tra cui uno dei ragni pi\u00f9 a rischio di estinzione del Regno Unito, il ragno zattera maggiore.\nPenguin Beach.\n\"Penguin Beach\" venne inaugurata il 26 maggio 2011 e ospita una colonia di pinguini di Humboldt. Fino a marzo 2017, all'interno dell'habitat era presenta anche un singolo maschio di pinguino saltarocce di nome Ricky che visse insieme alla colonia di Humboldt per qualche tempo, prima di essere trasferito allo ZSL Whipsnade Zoo. La piscina che costituisce l'habitat dei pinguini \u00e8 la pi\u00f9 grande piscina per pinguini di qualsiasi altro zoo britannico. \"Penguin Beach\" \u00e8 anche disponibile su base pubblica per eventi al di fuori dei normali orari di apertura dello zoo.\nIn with Lemurs.\nInaugurata nel marzo 2015, \"In with the Lemurs\" \u00e8 un habitat composto da una grande voliera chiusa che ospita un gruppo di lemuri catta. I visitatori possono facilmente entrare all'interno dell'habitat e avvicinarsi ai lemuri che sono in uno stato di semi-libert\u00e0. Questo habitat ospita anche una famiglia di aye-aye che vive nella sezione interna dell'area cos\u00ec come un brachitarso dalla coda bianca e dei tenrec riccio minore. La mostra \u00e8 progettata per assomigliare ad una foresta di arbusti del Madagascar, con piante come il nespolo e le palme di Chusan.\nMeet the Monkeys.\nAperto dai comici Noel Fielding e Julian Barratt di \"The Mighty Boosh\" nel 2005, \"Meet the Monkeys\" \u00e8 un recinto pedonale che ospita una truppa di saimiri boliviani. Quest'habitat non ha un tetto e non ci sono confini tra le scimmie e i visitatori. \u00c8 il recinto pi\u00f9 meridionale dello zoo.\nButterfly Paradise.\nInaugurato nel maggio 2006, \"Butterfly Paradise\" ospita diverse specie di farfalle e falene provenienti da tutto il mondo, oltre a specie vegetali appositamente selezionate per fornire nettare e aree di riproduzione per gli insetti. Le specie in mostra includono la farfalla clipper, la morfo blu, la falena atlante, la alilunghe zebrata, la farfalla ali di vetro e la farfalla postino. La mostra presenta anche un incubatoio per i bruchi e una vetrina per le pupe ed i crisalidi, dove i visitatori possono assistere a diversi tipi di pupe e allo sviluppo della metamorfosi delle farfalle.\nAfrican Bird Safari.\nL\u2019\"African Bird Safari\" venne inaugurato nel 2005 come riqualificazione della vecchia casa delle cicogne e degli struzzi, sostituendo i recinti ormai obsoleti per i moderni standard degli zoo. Si tratta di una voliera pedonale che ospita varie specie di uccelli africani, tra cui il bucero di von der Decken, alzavole di Bernier, dendrocigne fischianti, cicogne di Abdim, turachi di Fischer, umbrette, ibis eremita, storno superbo, ghiandaia marina ventreblu e ghiandaie marine pettolilla.\nSnowdon Aviary.\nLa \"Snowdon Aviary\" \u00e8 una grande voliera progettata da Cedric Price, Frank Newby e Antony Armstrong-Jones, 1\u00ba conte di Snowdon, ed \u00e8 stata costruita nel 1964. La voliera ospita una gran variet\u00e0 di uccelli, mantenuti nella voliera fin da quando questa \u00e8 stata aperta.\nBlackburn Pavilion.\nIl \"Blackburn Pavilion\" \u00e8 una voliera che ospita una gran variet\u00e0 di uccelli tropicali a tema foresta pluviale che \u00e8 stata inaugurata nel marzo 2008, come ristrutturazione della vecchia casa degli uccelli dello zoo. L'edificio fu originariamente costruito nel 1883, come rettilario. Il padiglione ospita cinquanta diverse specie di uccelli esotici, tra cui la tortora di Socorro, are scarlatti, turachi blu maggiore, colomba pugnalata di Mindanao, turachi dalla cresta rossa, turachi violetti, ibis scarlatti, gura di Vittoria, tucani dalla gola bianca, nettarinia splendida, avocette, barbette testarossa, usignoli del Giappone e kookaburra dalle ali blu. Fuori dall'ingresso c'\u00e8 uno degli elementi di spicco del padiglione, un grande orologio elaborato di Tim Hunkin.\nAltro.\nAltri animali importanti della collezione dello zoo di Londra includono buceri dal becco rosso, nibbi bruni, sparviero serpentario africano, potamocero dai ciuffetti, ara giacinto, ara golablu, ara militare, serpentari, lontra dalle piccole unghie orientale, renna e formichieri giganti.\nProgetti futuri.\nLo zoo prevede di creare una migliore accessibilit\u00e0 per i visitatori, che comporter\u00e0 il trasferimento dell'ingresso principale dello zoo a est, adiacente alla Broad Walk di Regent's Park. Nel novembre 2016, Foster + Partners furono incaricati di riqualificare e aggiornare la Snowdon Aviary, rendendola pi\u00f9 adatta alle nuove norme per gli zoo ed integrare nel suo design degli spazi per dei colobi."}
{"id": "2360657", "revid": "767487", "url": "https://it.wikipedia.org/wiki?curid=2360657", "title": "Pizzo Zapport", "text": "Il Pizzo Zapport (3.152\u00a0 - in tedesco \"Zapporthorn\") \u00e8 una montagna delle Alpi dell'Adula nelle Alpi Lepontine.\nDescrizione.\nSi trova nello svizzero Canton Grigioni. Contorna la val Mesolcina e ad occidente del passo del San Bernardino, appartiene al gruppo dell'Adula.\nCollegamenti esterni.\nIl Pizzo Zapport su geofinder.ch"}
{"id": "2360660", "revid": "300067", "url": "https://it.wikipedia.org/wiki?curid=2360660", "title": "Vernon Smith (cestista)", "text": ""}
{"id": "2360661", "revid": "24443", "url": "https://it.wikipedia.org/wiki?curid=2360661", "title": "Zapporthorn", "text": ""}
{"id": "2360662", "revid": "76963", "url": "https://it.wikipedia.org/wiki?curid=2360662", "title": "Anne Marie Loder", "text": "Biografia.\nProveniente dall'accademia teatrale Ryerson di Toronto, Anne Marie Loder ebbe il suo esordio televisivo nella serie \"Foto di famiglia\" (\"Family Pictures\", 1993); in seguito, bench\u00e9 abbia lavorato anche in produzioni cinematografiche, \u00e8 sempre stata maggiormente attiva in serie televisive, tra le quali si segnalano \"Due poliziotti a Chicago\" (\"Due South\", 1994-99), \"Piccoli brividi\" (\"Goosebumps\", 1995-98), \"Horizon\" (\"Higher Ground\", 2000), nonch\u00e9 apparizioni come \"guest star\" in \"Stargate SG-1\" (2000), \"The Twilight Zone\" (\"The Twilight Zone\", 2002) e \"Dead Like Me\" (2004).\nTra le apparizioni cinematografiche pi\u00f9 recenti figura quella nel ruolo della madre della protagonista in \"Un Natale rosso sangue\" (\"Black Christmas\", 2006).\nSposata dal 2002 con il regista statunitense Peter DeLuise, figlio di Dom, la coppia ha dal 2004 un figlio chiamato Jacke Dominick."}
{"id": "2360663", "revid": "1305772", "url": "https://it.wikipedia.org/wiki?curid=2360663", "title": "Autorit\u00e0 internazionale dei fondali marini", "text": "La International Seabed Authority (ISA) (\"Autorit\u00e0 Internazionale per i Fondali Marini\") \u00e8 un ente intergovernativo con sede a Kingston, Giamaica, fondato per coordinare e controllare tutte le attivit\u00e0 connesse ai minerali presenti nei fondali marini internazionali oltre i limiti delle giurisdizioni nazionali. L'area interessata riguarda la maggior parte degli oceani della terra. L'ISA \u00e8 un'organizzazione indipendente fondata originariamente dall'Organizzazione delle Nazioni Unite.\nStoria e funzione.\nDopo non meno di dieci riunioni preparatorie succedutesi negli anni, l'ISA tenne la prima seduta inaugurale in un paese ospite, la Giamaica, il 16 novembre 1994, giorno in cui l'ente entr\u00f2 in funzione.\nIl 24 ottobre 1996 le \u00e8 stato riconosciuto lo status di osservatore dell'Assemblea generale delle Nazioni Unite.\nAlla data del 1\u00ba maggio 2009 l'ISA conta 158 membri, composti da tutti i partecipanti alla Convenzione delle Nazioni Unite sul diritto del mare. L'Italia ne fa parte dal 13 gennaio 1995.\nEsistono due organi principali per stabilire gli indirizzi politici e regolare l'attivit\u00e0 dell'ISA: l'Assemblea, dove sono rappresentati tutti i membri, e un Consiglio di 36 membri eletti dall'Assemblea. I consiglieri sono scelti con una formula studiata per ottenere una rappresentanza delle nazioni equamente suddivisa tra vari gruppi, tra i quali quelli che si occupano di prospezione mineraria dei fondali marini e quelli che estraggono sulla terraferma minerali che si trovano sui fondali. L'ISA tiene una riunione annuale, che solitamente dura due settimane. La quattordicesima riunione si \u00e8 svolta a Kingston nel maggio/giugno 2008.\nL'ISA stipula contratti con societ\u00e0 private e pubbliche e altri enti autorizzandoli ad esplorare, ed eventualmente sfruttare, le risorse minerarie di aree specifiche dei fondali marini profondi. \u00c8 stata istituita anche un'Impresa che funga da operatore minerario proprio dell'ISA, ma sinora non si sono fatti passi concreti per metterla in funzione.\nAttivit\u00e0 correnti.\nL'ISA ha un bilancio annuale di 5,8 milioni di dollari (che crescer\u00e0 a 6,3 milioni di dollari nel 2009 e 2010), e impiega circa 35 persone. Nel giugno 2008 l'Assemblea dell'ISA ha eletto per acclamazione il ghanese Nii Allotey Odunton, gi\u00e0 deputato nella Segreteria Generale sin dal 1996, alla carica di Segretario Generale per quattro anni a partire dal 1\u00ba gennaio 2009. Odunton \u00e8 succeduto a Satya Nandan di Fiji, che ha lasciato la carica dopo tre mandati di quattro anni, dopo essere stato il primo Segretario Generale dell'ISA sin dal 1996.\nIl sistema esplorativo previsto dalla Convenzione delle Nazioni Unite sul diritto del mare e diretto dall'ISA \u00e8 entrato in funzione nel 2001/2002 con la firma di contratti della durata di 15 anni con sette organizzazioni che avevano fatto richiesta per condurre esplorazioni sui noduli polimetallici in specifiche aree dei fondali marini. Nel 2006 \u00e8 stato aggiunto alla lista un ente tedesco.\nAttualmente gli otto contraenti sono:\nTranne una, tutte la aree attuali di esplorazione sono nella zona Clarion-Clipperton, nell'Oceano Pacifico a nord dell'equatore, a sud e sud-est delle Hawaii. L'altra area la sta esplorando l'India, e si trova nel Bacino Centrale Indiano dell'Oceano Indiano.\nOgni area \u00e8 limitata a 150.000\u00a0km2, e met\u00e0 di quest'area deve essere ceduta di nuovo all'ISA dopo otto anni. Ogni contraente deve fare un rapporto annuale sulle attivit\u00e0 condotte nell'area assegnatagli. Sino ad oggi, nessuno ha manifestato il serio intento di iniziare uno sfruttamento commerciale.\nNel 2008 l'ISA ha ricevuto due nuove richieste, provenienti per la prima volta da ditte private con sede nel Pacifico in nazioni insulari in via di sviluppo, per l'autorizzazione a ricerche di noduli polimetallici. Le ditte in questione, finanziate dai rispettivi governi, sono la Nauru Ocean Resources Inc. e la Tonga Offshore Mining Limited. Tuttavia, in assenza del consenso necessario su complicati problemi tecnici sollevati da queste richieste, la Commissione Legale e Tecnica dell'Autorit\u00e0 ha deciso di rimandare la decisione al 2009.\nLa principale realizzazione legislativa dell'ISA ottenuta sinora \u00e8 stata l'adozione, nel 2000, di regolamenti di controllo dell'esplorazione dei noduli polimetallici. Queste risorse, conosciute anche come noduli di manganese, contengono quantit\u00e0 variabili di manganese, cobalto, rame e nichel. Si tratta di masse della dimensione di una patata, distribuite su tutti i fondali oceanici, ma principalmente nell'Oceano Pacifico centrale, e con alcuni depositi anche nell'Oceano Indiano.\nNell'agosto 2002 il Consiglio dell'ISA inizi\u00f2 a lavorare su un'altra serie di regolamenti concernenti solfuri polimetallici e croste di ferromanganese ricche di cobalto, materiali che, oltre al cobalto, sono ricchi di ferro, zinco, argento e oro. I solfuri si trovano attorno a sorgenti calde di origine vulcanica, soprattutto nell'Oceano Pacifico, mentre le croste si trovano nelle dorsali oceaniche e altrove in varie localit\u00e0 di tutto il mondo. Nel 2006 il Consiglio decise di separare la regolamentazione dei solfuri da quella delle croste, dando priorit\u00e0 ai solfuri. La maggior parte delle sessioni del 2007 e 2008 sono state dedicate a questo argomento, ma molti problemi sono rimasti irrisolti. I principali sono: la definizione e configurazione dell'area da assegnare ai contraenti per l'esplorazione, la tassa di concessione da pagare all'ISA, e come affrontare eventuali casi di rivendicazione su aree comuni. Nel frattempo, la Commissione Legale e Tecnica ha ottenuto progressi sulle croste di ferromanganese.\nOltre al lavoro legislativo, l'ISA organizza incontri annuali su vari aspetti dell'esplorazione dei fondali marini, con particolare riguardo alle misure necessarie a proteggere l'ambiente marino da qualsiasi conseguenza dannosa. I risultati di questi incontri sono diffusi tramite pubblicazioni. Studi condotti per vari anni sull'area mineraria chiave del Pacifico Centrale hanno prodotto uno studio tecnico su biodiversit\u00e0, gamma delle specie e migrazione dei geni nella zona abissale dei noduli del Pacifico, considerando in particolare come prevedere e affrontare le conseguenze dell'estrazione mineraria in fondali profondi. Un incontro tenuto a Manoa, Hawaii, nell'ottobre 2007 ha stabilito i principi giustificativi e le linee guida per costituire delle \"aree riserve di riferimento\" nella Zona Clarion-Clipperton, dove l'estrazione dei noduli sarebbe proibita per mantenere intatto l'ambiente naturale. Nel pi\u00f9 recente incontro, svoltosi a Chennai, India, nel febbraio 2008, si \u00e8 trattata la tecnologia di estrazione dei noduli polimetallici, con particolare riferimento allo stato attuale delle conoscenze e sfide future.\nNel 2006 l'ISA ha istituito un Fondo di Dotazione per sostenere ricerche scientifiche marine svolte in collaborazione nell'area dei fondali marini internazionali. Il Fondo permetter\u00e0 a scienziati e tecnici esperti, provenienti da nazioni in via di sviluppo, di partecipare a ricerche organizzate da istituzioni nazionali e internazionali nelle profondit\u00e0 marine. Nel febbraio 2008 \u00e8 stata lanciata una campagna per identificare i partecipanti, stabilire una rete di enti cooperanti, e cercare ulteriori finanziamenti per accrescere l'iniziale dotazione di 3 milioni di dollari fornita dall'ISA.\nContrariamente alle speranze iniziali che le estrazioni minerarie sui fondali marini avrebbero generato notevoli guadagni sia per le nazioni impegnate nello sfruttamento che per l'ISA, sinora non \u00e8 stata sviluppata nessuna tecnologia per raccogliere minerali dai fondali marini a costi competitivi con l'estrazione mineraria sulla terraferma. Fino a poco tempo fa, l'opinione comune era che potrebbero essere necessari vari decenni prima di poter raccogliere minerali in modo economico dalle profondit\u00e0 oceaniche. Inoltre, gli Stati Uniti, che possiedono alcune delle tecnologie pi\u00f9 avanzate in questo campo, non hanno ancora ratificato la Convenzione delle Nazioni Unite sul diritto del mare e quindi non sono membri dell'ISA.\nPi\u00f9 recentemente, invece, varie ditte che adesso operano in acque territoriali di Papua Nuova Guinea, Fiji e Tonga, hanno mostrato un nuovo interesse per l'estrazione di minerali in mare profondo, con particolare riguardo a croste di ferromanganese e solfuri polimetallici. Papua Nuova Guinea fu la prima nazione al mondo a rilasciare licenze di esplorazione commerciale per enormi depositi di solfuri presenti sui fondali marini; la licenza fu data alla Nautilus Minerals nel 1997. La nuova politica del Giappone riguardo agli oceani sottolinea la necessit\u00e0 di valorizzare idrati di metano e depositi idrotermali all'interno della zona economica esclusiva del Giappone, richiedendo che queste risorse siano commercializzate entro i prossimi 10 anni. Il Segretario Generale Nandan ha esposto questi sviluppi nel suo rapporto annuale all'ISA nell'aprile 2008; inoltre ha anche riportato che sono in fase di crescita sia la domanda che i prezzi di cobalto, rame, nichel e manganese. Questi sono i metalli principali che si dovrebbero ottenere dall'estrazione sui fondali marini. Nandan ha anche notato che le tecnologie in fase di sviluppo per l'estrazione in mare aperto potrebbero essere adattate a scavi minerari nelle profondit\u00e0 marine.\nRecentemente c'\u00e8 stato un notevole interesse nella possibilit\u00e0 di sfruttare le risorse dei fondali del Mar Glaciale Artico, delimitato da Canada, Danimarca, Islanda, Norvegia, Russia e Stati Uniti. Le parti di fondale marino non appartenenti a questi stati ricadono sotto la giurisdizione dell'ISA.\nControversia.\nGli scopi precipui e l'autorit\u00e0 dell'ISA sono stati messi in dubbio da nazioni che si oppongono alla Convenzione delle Nazioni Unite sul diritto del mare e che sono scettiche sugli impegni multilaterali degli Stati Uniti. Gli Stati Uniti sono l'unica grande potenza marittima che non ha ratificato la Convenzione; i principali argomenti addotti per opporsi alla ratifica sono che l'ISA \u00e8 inutile e il suo funzionamento \u00e8 difettoso. Nella sua forma originale, la Convenzione conteneva alcune clausole che si prestavano a critiche. Ad esempio:\nA causa di questi motivi, gli Stati Uniti hanno insistito per modificare la Convenzione, ottenendo nel 1994 un accordo sui metodi di applicazione (Agreement on Implementation) che riduce la portata di queste clausole e dunque modifica i poteri dell'ISA. Nonostante le variazioni apportate gli Stati Uniti non hanno ratificato la Convenzione, e quindi non sono membri dell'ISA, anche se inviano ai meeting delle delegazioni in qualit\u00e0 di osservatori. Il 31 ottobre 2007 il Comitato per le Relazioni Estere del Senato degli Stati Uniti ha raccomandato la ratifica (17 voti a favore contro 4 contrari); non \u00e8 per\u00f2 ancora stata stabilita la data in cui il Senato al completo dovr\u00e0 decidere."}
{"id": "2360665", "revid": "1061716", "url": "https://it.wikipedia.org/wiki?curid=2360665", "title": "Discografia dei Saxon", "text": "La pagina contiene la discografia del gruppo heavy metal britannico Saxon, che inizia dal 1979."}
{"id": "2360666", "revid": "767487", "url": "https://it.wikipedia.org/wiki?curid=2360666", "title": "Steve Lingenfelter", "text": "Carriera.\nGioca 5 anni nei campionati universitari dal 1976 al 1981.\nIl suo debutto europeo \u00e8 a 23 anni in Italia, ad Udine, nel 1981-82. Torna poi negli USA per 3 anni, a giocare in NBA, CBA e nuovamente NBA. Nel 1985 lo troviamo nuovamente in Italia a Mestre, dove giocher\u00e0 3 stagioni, sfiorando nel campionato 1986-87 per ben 2 volte la promozione in A1. In tale periodo Steve ha le migliori percentuali al tiro della Serie A2, con oltre il 71% \"da sotto\" (prima fase). Nel 1989 Celada (precedente Patr\u00f2n del BC Mestre) lo vuole con s\u00e9 a Desio dove sostituisce Ben Poquette giocando 9 partite e conquistando la promozione in A1. Nella stagione 1989-90 lo troviamo in Francia in A1, ad Ortez, per il suo ultimo anno professionistico europeo."}
{"id": "2360668", "revid": "287204", "url": "https://it.wikipedia.org/wiki?curid=2360668", "title": "Egeone (astronomia)", "text": "Egeone \u00e8 un satellite naturale di Saturno. \u00c8 conosciuto anche come Saturno LIII, e prima di ricevere il suo nome ufficiale era noto mediante la designazione provvisoria S/2008 S 1.\nLa sua scoperta \u00e8 stata annunciata il 3 marzo 2009 da Carolyn Porco, del Cassini Imaging Science Team; le immagini fotografiche che hanno reso possibile l'individuazione del satellite erano state registrate il 15 agosto 2008.\nEgeone orbita all'interno del segmento luminoso dell'anello G, di cui costituisce probabilmente una delle principali fonti. Il materiale deviato dall'interazione gravitazionale con il satellite si raccoglie in un arco luminoso prossimo all'estremit\u00e0 interna dell'anello, che quindi si diffonde fino a formare il resto dell'anello.\nL'orbita di Egeone presenta una risonanza orbitale in rapporto di 7:6 con quella di Mimante; il fenomeno \u00e8 all'origine di un'oscillazione pressappoco quadriennale di circa 4 km del semiasse maggiore della sua orbita.\nAssumendo un'albedo pari a quella di Pallene, si pu\u00f2 ritenere che Egeone presenti un diametro di circa mezzo chilometro."}
{"id": "2360670", "revid": "599013", "url": "https://it.wikipedia.org/wiki?curid=2360670", "title": "Elvis Rolle", "text": "Carriera.\nNato nelle Bahamas, inizi\u00f2 la carriera in Florida giocando nella squadra della Fort Pierce Central High School a Fort Pierce e proseguendola nella NCAA alla Florida State University, facente parte della Division I.\nScelto al secondo giro dei draft NBA 1981, col numero 42 dai Los Angeles Lakers venne ingaggiato dalla Sinudyne Bologna, non giocando mai nella NBA.\nLa sua carriera si svolse interamente in Italia: a Bologna, Livorno, Roma e Trapani, con l'unica eccezione della stagione 1988-89, giocata in Francia nel Monaco."}
{"id": "2360675", "revid": "339392", "url": "https://it.wikipedia.org/wiki?curid=2360675", "title": "Charles Chaplin, Jr.", "text": ""}
{"id": "2360676", "revid": "36426", "url": "https://it.wikipedia.org/wiki?curid=2360676", "title": "Jessie White-Mario", "text": ""}
{"id": "2360681", "revid": "287204", "url": "https://it.wikipedia.org/wiki?curid=2360681", "title": "Buddy Rice", "text": "Corse nella categoria Indy Racing League dal 2002 al 2008, vincendo la 500 Miglia di Indianapolis del 2004 al volante di una Panoz-Honda del team Rahal Letterman Racing.\nNel 2009 ha vinto la 24 Ore di Daytona."}
{"id": "2360684", "revid": "57342", "url": "https://it.wikipedia.org/wiki?curid=2360684", "title": "Sydney Chaplin (attore 1926)", "text": "Biografia.\nSecondo figlio di Charlie Chaplin e della sua seconda moglie Lita Grey, i suoi genitori divorziarono un anno dopo la nascita di Sydney. Dopo aver prestato servizio nell'esercito degli Stati Uniti durante la seconda guerra mondiale in Europa, Chaplin si dedic\u00f2 alla carriera artistica, lavorando sia sul palcoscenico che sul grande schermo.\nApparve in diverse produzioni di Broadway, come \"The Bells Are Ringing\" (1957), al fianco di Judy Holliday, per il quale vinse un Tony Award al miglior attore protagonista in un musical, e \"Funny Girl\" (1964), al fianco di Barbra Streisand, per il quale ottenne un'altra candidatura al Tony Award. Chaplin apparve in ruoli di supporto anche in due celebri film del padre, \"Luci della ribalta\" (1952) e \"La contessa di Hong Kong\" (1967).\n\u00c8 morto a seguito di un ictus il 3 marzo 2009, all'et\u00e0 di 82 anni."}
{"id": "2360685", "revid": "1745361", "url": "https://it.wikipedia.org/wiki?curid=2360685", "title": "Natural American Spirit", "text": "Natural American Spirit (chiamata comunemente American Spirit) \u00e8 una marca di sigarette e tabacco da sigaretta americana fondata nel 1982 da Bill Drake. Il brand \u00e8 attualmente di propriet\u00e0 della JTI. La produzione \u00e8 affidata alla Santa Fe Natural Tobacco Company. Tutti i prodotti Natural American Spirit contengono solamente foglie di tabacco senza nervature, senza aggiunta di additivi chimici e senza presenza di tabacco ricostruito o espanso.\nIl simbolo della marca \u00e8 l'immagine di profilo stilizzata di un Nativo d'America che fuma la pipa.\nLa filosofia aziendale della Santa Fe Natural Tobacco Company fa infatti riferimento alla tradizione dei Nativi d'America (come dichiarato dall'azienda stessa): questa posizione si concretizza nelle numerose iniziative svolte dalla Santa Fe Natural Tobacco Company Fondation per favorire lo sviluppo dei popoli nativi d'America.\nLa data di confezionamento dei trinciati NAS \u00e8 indicata con un codice posto sul retro della busta sopra il codice a barre, un esempio di codice \u00e8: 4054 42 181512.\nTale codice si legge in questo modo:\nIn questo caso la busta \u00e8 stata confezionata il 18/04/2015.\nContenuto dei pacchetti.\nLa variante 'organic' in sigarette confezionate non \u00e8 attualmente disponibile in Italia."}
{"id": "2360688", "revid": "125936926", "url": "https://it.wikipedia.org/wiki?curid=2360688", "title": "Oona Chaplin", "text": "Biografia.\nFiglia di Geraldine Chaplin, seconda figlia del celebre Charlie Chaplin e pronipote del drammaturgo Eugene O'Neill, a 15 anni vinse una borsa di studio in Teatro alla Gordonstaun School, a Elgin, in Scozia, divenendo presto attrice teatrale con la compagnia scolastica, in tourn\u00e9e per tutta la Gran Bretagna. Accettata in seguito alla Royal Academy of Dramatic Art di Londra, la complet\u00f2 nel 2007. \n\u00c8 nota principalmente per il suo ruolo di Talisa Maegyr nella serie televisiva della HBO \"Il Trono di Spade\". Parla quattro lingue: inglese, francese, italiano e spagnolo.\nDoppiatrici italiane.\nNelle versioni in italiano dei suoi lavori, Oona Chaplin \u00e8 stata doppiata da:"}
{"id": "2360695", "revid": "109032365", "url": "https://it.wikipedia.org/wiki?curid=2360695", "title": "Cycnorhamphus", "text": "Il cignoranfo (gen. Cycnorhamphus) \u00e8 un rettile volante estinto, appartenente agli pterosauri. Visse nel Giurassico superiore (circa 150 milioni di anni fa). I suoi resti sono stati ritrovati in Germania e in Francia.\nDescrizione.\nDi piccole dimensioni, questo rettile era molto simile al ben noto \"Pterodactylus\". La coda era corta, le ali erano ampie e sorrette da un solo dito come in tutti gli pterosauri. Alcuni tratti distintivi rispetto a \"Pterodactylus\" riguardavano il cranio: questo era leggermente pi\u00f9 alto e dotato di una finestra antorbitale parzialmente unita all'orbita. In una forma (C. suevicus) la punta del muso era rivolta leggermente all'ins\u00f9, mentre in un'altra (C. canjuersensis) era presente una sorta di piccola cresta. Altre caratteristiche riguardavano la presenza di costole sotto le vertebre cervicali.\nRicerche pi\u00f9 recenti effettuate su un esemplare soprannominato \"Painten Pelican\" hanno rivelato che Cycnorhamphus possedeva un'anatomia delle fauci molto insolita: erano presenti denti a piolo nella parte anteriore della bocca (pi\u00f9 smussati e robusti negli individui adulti) e strane curvature delle mascelle dietro questi denti, che andavano a formare due archi lontani dalla superficie triturante, tali da creare una sorta di apertura; erano inoltre presenti due strutture di tessuti molli che occupavano questa \"apertura\", e che mostravano un certo grado di mineralizzazione (Bennett, 2013).\nClassificazione.\nLa prima specie nota, \"Cycnorhamphus suevicus\", fu descritta nel 1855 da Quenstedt e attribuita al genere \"Pterodactylus\". Solo in seguito fu istituito per questa forma il nuovo genere \"Cycnorhamphus\" (che significa \u201cbecco da cigno\u201d a causa della punta leggermente arrotondata). Nel 1974, poi, Fabre descrisse \"Gallodactylus canjuersensis\", proveniente dal Giurassico francese. Fu solo a met\u00e0 degli anni '90 che Bennett oper\u00f2 una revisione di queste forme e pervenne alla conclusione che appartenevano a un solo genere.\n\"Cycnorhamphus\" appartiene agli pterodattiloidi (Pterodactyloidea), il gruppo pi\u00f9 evoluto di pterosauri. All'interno del gruppo, questo animale rappresentava una delle forme pi\u00f9 primitive. Alcuni resti fossili attribuiti ad altre specie potrebbero rappresentare esemplari giovani di questo genere.\nStile di vita.\nLo scopo dei particolari adattamenti delle fauci di \"Cycnorhamphus\" rimane sconosciuto, ma queste strutture sono pi\u00f9 evidenti e sviluppate negli animali adulti. Si \u00e8 ipotizzato che le mascelle funzionassero in modo simile a quelle dell'attuale anastomo (\"Anastomus lamelligerus\"), noto anche come \"cicogna dal becco aperto\": la bizzarra struttura delle fauci avrebbe permesso a \"Cycnorhamphus\" di trattenere invertebrati dal guscio duro come i molluschi e di frantumarli o tranciarli in due (Bennett, 2013).\nDalla struttura dello scheletro, gli studiosi sono arrivati a ipotizzare che questo pterosauro possedeva un'andatura quadrupede quando era al suolo. Probabilmente \"Cycnoramphus\" viveva nei pressi di lagune."}
{"id": "2360696", "revid": "3831", "url": "https://it.wikipedia.org/wiki?curid=2360696", "title": "Michael John Chaplin", "text": ""}
{"id": "2360698", "revid": "3831", "url": "https://it.wikipedia.org/wiki?curid=2360698", "title": "Carmen Chaplin", "text": ""}
{"id": "2360700", "revid": "1776051", "url": "https://it.wikipedia.org/wiki?curid=2360700", "title": "Formazione dei Saxon", "text": "La pagina racchiude la cronologia delle formazioni del gruppo heavy metal britannico Saxon."}
{"id": "2360701", "revid": "615138", "url": "https://it.wikipedia.org/wiki?curid=2360701", "title": "Renato De Martino", "text": "Fu ambasciatore d'Italia in Cina fra il 1898 e il 1899 dopo essere stato ambasciatore in Brasile e in Giappone.\nBiografia.\nIn seguito a esame venne nominato alunno diplomatico presso il Ministero dell\u2019Estero di Napoli il 18 agosto 1858. Fu destinato nella stessa qualit\u00e0 a Roma il 21 settembre 1858. Venne nominato aggiunto di legazione il 1\u00ba maggio 1860. Il 16 agosto 1860 venne destinato come Segretario di legazione a Torino. Fu collocato a disposizione del governo dittatoriale l'11 ottobre 1860.\nVenne confermato segretario di legazione dal governo italiano e mantenuto in aspettativa il 14 aprile 1861. Richiamato in attivit\u00e0 col grado di segretario di legazione di 2\u00aa classe fu destinato alla legazione in Svezia e Danimarca il 23 maggio 1861. Venne trasferito a Berna il 19 giugno 1866 e successivamente a Madrid il 4 luglio 1869. Trasferito a Londra il 7 marzo 1874 fu nominato Consigliere di legazione il 16 marzo 1876. Collocato a disposizione del Ministero dal 14 agosto 1878. Venne destinato a Stoccolma il 5 dicembre 1878 e collocato nuovamente a disposizione del Ministero il 5 agosto 1879.\nDestinato a Sofia, con patente di agente e console generale il 9 febbraio 1880 dove rimase fino al 1884.\nVenne destinato a Tokyo, con credenziali d\u2019inviato straordinario e Ministro plenipotenziario il 31 dicembre 1883. Promosso Inviato straordinario e Ministro plenipotenziario di 2\u00aa classe il 29 marzo 1888 fu confermato a Rio De Janeiro, 4 ottobre 1894.\nVenne destinato a Pechino il 6 marzo 1898, dove fu protagonista della sfortunata trattativa di concessione di San Mun.\nCessa dal servizio il 1\u00ba aprile 1902.\nAffare di San Mun.\nL'affare di San Mun, nel 1899, fu un tentativo da parte del governo italiano di acquisire una zona d'influenza in Cina. Dopo che la Germania concluse con la Cina un accordo di affitto della baia di Kiao-ciou per la durata di 50 anni, anche l'Italia decise di mettere piede sul suolo cinese chiedendo l'affitto di una stazione carbonifera nella baia di San Mun.\nOltre a ci\u00f2 l'Italia chiese l'influenza economica esclusiva sull'intera provincia dello Zhejiang che era gi\u00e0 in parte inclusa nella sfera di influenza inglese dello Yangtz\u00e9.\nFu principalmente questo motivo che rese l'appoggio diplomatico inglese alquanto freddo, portando a un completo insuccesso della diplomazia italiana che non si vide concedere la baia, tre soli anni dopo essere stata sconfitta ad Adua dall'esercito abissino.\nUn altro motivo per il quale l'azione italiana fall\u00ec fu che l'intera faccenda era gestita dal ministro degli esteri Felice Napoleone Canevaro, esperto ammiraglio della Marina ma completamente incompetente in politica e questo non consent\u00ec al De Martino di gestire la posizione italiana con la coerenza e l'efficacia necessarie."}
{"id": "2360702", "revid": "3831", "url": "https://it.wikipedia.org/wiki?curid=2360702", "title": "Dolores Chaplin", "text": ""}
{"id": "2360706", "revid": "101768", "url": "https://it.wikipedia.org/wiki?curid=2360706", "title": "Bastard Sons of Dioniso", "text": ""}
{"id": "2360708", "revid": "3831", "url": "https://it.wikipedia.org/wiki?curid=2360708", "title": "Jos\u00e9phine Hannah Chaplin", "text": ""}
{"id": "2360713", "revid": "123922938", "url": "https://it.wikipedia.org/wiki?curid=2360713", "title": "Neon Lights (album Simple Minds)", "text": "Neon Lights \u00e8 un album di cover del gruppo musicale britannico Simple Minds, pubblicato l'8 ottobre 2001."}
{"id": "2360714", "revid": "869733", "url": "https://it.wikipedia.org/wiki?curid=2360714", "title": "Cupido (programma televisivo)", "text": "Cupido \u00e8 stato un programma televisivo italiano condotto da Federica Panicucci, con la partecipazione di Rossano Rubicondi, dello psicologo Alessandro Meluzzi e dell'astrologo Riccardo Sorrentino, andato in onda su Italia 1 dal 6 maggio 2009 alle 21:10, per una sola edizione.\nIl programma, che pu\u00f2 essere definito un \"candid camera show\", consiste nel selezionare giovani ragazzi e ragazze, ciascuno dei quali innamorato di una determinata persona della quale si conosce ben poco, che, su consiglio dei conduttori, provano a frequentare il possibile futuro partner, allo scopo di farsi piacere e di cominciare una storia. Durante lo svolgimento delle candid, organizzate mediante complici e auricolari, la produzione tende al mandare \"scosse elettriche\" al partecipante quando \u00e8 in errore, mediante alcuni sensori introdotti sul corpo di questi. Alla conclusione degli eventi, al partner viene richiesto se sia o meno d'accordo sulla prosecuzione della storia lontano dalle telecamere nascoste e dalla produzione. Per partecipare al programma e assicurare massima fedelt\u00e0 e seriet\u00e0 nell'intento, il \"concorrente\" viene sottoposto a svariate prove divertenti, quali \"La candid tentazione\", durante la quale Rubicondi si offre di provocare la vittima per capirne i veri intenti."}
{"id": "2360716", "revid": "287204", "url": "https://it.wikipedia.org/wiki?curid=2360716", "title": "Affare di San Mun", "text": ""}
{"id": "2360717", "revid": "1833487", "url": "https://it.wikipedia.org/wiki?curid=2360717", "title": "Saturnino di Tolosa", "text": "\u00c8 annoverato fra i grandi santi di Gallia assieme a san Dionigi, san Privato, san Marziale, san Martino di Tours, san Ferreolo di Vienne e san Giuliano.\nAgiografia.\nDi lui si parla nella \"Passio Saturnini\", documento di un cronista anonimo risalente alla met\u00e0 del V secolo. Secondo questo cronista Saturnino proveniva dall'oriente e stabil\u00ec la sua sede in Tolosa, della quale fu vescovo, ove, mentre scarsa era la presenza di cristiani, molto attivo era invece il culto pagano. Secondo tale cronista, il vescovo Saturnino avrebbe destato le ire dei pagani poich\u00e9, quando passava dinnanzi al tempio di Giove Capitolino, ove venivano sacrificati tori alla divinit\u00e0, i responsi degli aruspici risultavano incomprensibili. Saturnino, dopo il suo rifiuto di sacrificare a Giove, sarebbe cos\u00ec stato legato al collo di un toro che, reso inferocito da pungoli vari, fugg\u00ec straziando le membra del povero vescovo cristiano. In questa maniera viene ritratto nella \"Legenda Aurea\" di Jacopo da Varazze, conservata a Parigi e risalente al XIV secolo. \nPiamente sepolto da alcune donne cristiane, i suoi resti furono ritrovati nel VI secolo dal duca Leunebaldo che fece erigere sul luogo una chiesa a lui dedicata, Saint Sernin-du-Taur.\nCulto.\nA questo santo sono dedicate alcune basiliche, tra cui\n\u00c8 celebrato localmente il 29 novembre."}
{"id": "2360719", "revid": "547992", "url": "https://it.wikipedia.org/wiki?curid=2360719", "title": "Maurice Ronet", "text": "Biografia.\nSulle orme del padre \u00c9mile e della madre Paule, dopo aver frequentato il Conservatoire national sup\u00e9rieur d'art dramatique di Parigi (tra i suoi insegnanti, l'illustre Jean-Louis Barrault), inizi\u00f2 la carriera artistica come attore di teatro, soprattutto in lavori contemporanei. Esord\u00ec nel cinema nel 1949 con il film \"Le sedicenni\" di Jacques Becker, uno studio sui comportamenti della giovent\u00f9 parigina del dopoguerra, che ebbe il merito di lanciare anche gli attori Daniel G\u00e9lin, Brigitte Auber e Nicole Courcel. La definitiva consacrazione di Ronet si deve per\u00f2 ai ruoli interpretati diversi anni dopo in due film di Louis Malle, \"Ascensore per il patibolo\" (1957) e, soprattutto, \"Fuoco fatuo\" (1963), di cui fu protagonista.\nLa sua estrazione sociale e cultura, unite ad una \"misura e sottigliezza recitativa, sia che interpretasse giovani ambigui e tormentati o borghesi deboli e viziati o ancora uomini in preda ad una lucida disperazione\" lo resero attore congeniale ai corrosivi ritratti della famiglia borghese tipici della cinematografia di Claude Chabrol. Gran parte del percorso artistico dell'attore \u00e8 composto di caratterizzazioni di personaggi della borghesia, siano essi vacui rampolli di ricche famiglie, come in \"Delitto in pieno sole\" (1959), interpretato con Alain Delon, o \"Il peccato degli anni verdi\" (1960), comandanti partigiani come in \"La lunga marcia\" (1966), scrittori o intellettuali in crisi, come in \"Tre camere a Manhattan\" (1965), \"Gli uccelli vanno a morire in Per\u00f9\" (1967), \"Les Femmes\" (1969), spesso invischiati in torbide vicende affettive. Nel 1971 partecip\u00f2 al film \"\".\nNegli anni precedenti la sua prematura scomparsa si dedic\u00f2 con pi\u00f9 intensit\u00e0 alla regia, in particolare adattando per la TV, classici di Herman Melville e Edgar Allan Poe. Sposato con Josephine Chaplin, da cui ha avuto un figlio, Julien Ronet (nato nel 1980), mor\u00ec a Parigi nel 1983 per un cancro ai polmoni, a 55 anni. Riposa nel cimitero di Bonnieux, villaggio della Provenza, eletto a residenza dalla met\u00e0 degli anni sessanta."}
{"id": "2360720", "revid": "599013", "url": "https://it.wikipedia.org/wiki?curid=2360720", "title": "Ken Austin", "text": ""}
{"id": "2360722", "revid": "436907", "url": "https://it.wikipedia.org/wiki?curid=2360722", "title": "Charly (singolo)", "text": "Charly \u00e8 un singolo del gruppo britannico The Prodigy, pubblicato il 12 agosto 1991 come primo estratto dal primo album in studio \"Experience\".\nLa canzone.\n\"Charly\" \u00e8 basato su un campionamento del servizio di informazione pubblica inglese per bambini Charley Says. Il testo dice: \"Charley says, always tell your mummy before you go off somewhere!\"."}
{"id": "2360732", "revid": "300067", "url": "https://it.wikipedia.org/wiki?curid=2360732", "title": "Ted Kitchel", "text": ""}
{"id": "2360735", "revid": "3831", "url": "https://it.wikipedia.org/wiki?curid=2360735", "title": "Eugene Antony Chaplin", "text": ""}
{"id": "2360737", "revid": "114994211", "url": "https://it.wikipedia.org/wiki?curid=2360737", "title": "Arie Luyendyk", "text": "La grafia originale del suo cognome \u00e8 Luijendijk, ma l'ha cambiata dopo essersi trasferito negli Stati Uniti.\nA lui \u00e8 intitolata la curva 14 del circuito di Zandvoort, nei Paesi Bassi, ristrutturata nel 2020 e realizzata in forma parabolica con una inclinazione di 18 gradi.\nCarriera.\nInizi\u00f2 a correre nei Paesi Bassi nei primi anni settanta vincendo diversi titoli nazionali e nel 1977 fece suo il titolo europeo di Formula Super Vee, passando poi alla Formula 3. La mancata conquista di ulteriori titoli lo convinse a trasferirsi in Nordamerica, dove vinse il campionato \"SCCA Super Vee\" nel 1984, anno in cui debutt\u00f2 nel campionato statunitense C.A.R.T. con una singola apparizione a Road America.Il 1985 fu la sua prima stagione completa sulle monoposto pi\u00f9 prestazionali del Nordamenrica, con relativo debutto all'Indianapolis Motor Speedway, e quell'anno ottenne il titolo di \"Rookie of the year\" sia per la stagione che per la gara pi\u00f9 importante dell'anno. Qui, cinque anni dopo, colse la prima vittoria alla 500 miglia, nella quale fece segnare la velocit\u00e0 media in gara di 185,981 miglia orarie (299,307 km/h), un record che ha resisitito per 23 anni, battuto solo nel 2013 da Tony Kanaan (187,433 mph) e nel 2014 da Ryan Hunter-Reay (186,563 mph)\nA Indianapolis fece segnare anche tre pole position (1993, 1997 e 1999) oltre al record di velocit\u00e0 in qualifica nel 1996, quando si qualific\u00f2 alla media di 236,986 miglia orarie sui canonici quattro giri consecutivi (con relativo record sul giro singolo a 237,498 mph - 382,216 km/h) dopo che il suo precedente tentativo durante il Pole Day (che gli aveva valso il secondo posto provvisorio) era stato dichiarato non valido dai commissari, che avevano trovato la sua vettura sottopeso ma avevano ritenuto \"non intenzionale\" l'accaduto.\nVinse ancora l'edizione 1997 della corsa e si ritir\u00f2 dalle competizioni alla fine della stagione 1999, diventando commentatore per il canale televisivo \"ABC Sports\", salvo poi partecipare ancora alla 500 miglia del 2001 e del 2002. Durante le prove libere della gara del 2003 le conseguenze di un incidente lo indussero a ritirarsi definitivamente.\nNonostante questi risultati all'Indianapolis Motor Speedway, il suo migliore risultato in campionato fu il 6\u00ba posto conquistato nel 1991, quando consegu\u00ec anche due vittorie.\nA partire dal primo anno di permanenza negli USA partecip\u00f2 anche alle grandi classiche statunitensi di durata, che facevano parte del campionato IMSA e riusc\u00ec a fare sue la 12 Ore di Sebring del 1989 a bordo di una \"Nissan GTP ZX-Turbo\" e la 24 Ore di Daytona del 1998 con una Ferrari 333 SP."}
{"id": "2360738", "revid": "1543377", "url": "https://it.wikipedia.org/wiki?curid=2360738", "title": "Kiera Chaplin", "text": "Biografia.\nFiglia maggiore di Eugene Chaplin e Bernadette. Cresce, come il padre, a Corsier-sur-Vevey, in Svizzera, fino a quando i suoi genitori non divorziano a met\u00e0 degli anni '90, per poi spostarsi a Parigi dove viene scritturata dall'agenzia NEXT Model Management.\nNella sua carriera da modella ha sfilato per Lancetti, posato per i marchi Giorgio Armani, Callaghan, Rocco Barocco, Tommy Hilfiger, Walter Steiger e le copertine di \"Photo\", \"Vogue\", \"Vanity Style\", \"Harper's Bazaar\", \"ES Magazine\", \"Variety\", \"Night\". Ha posato nel 2002 al Calendario Pirelli fotografata da Peter Lindbergh.\nParallelamente alla carriera da modella \u00e8 anche attrice e produttrice cinematografica, partecipando alle produzione filmiche hollywoodiane di Limelight Productions, dal nome dell'ultimo film del nonno.\nCome attrice ha preso parte ai film \"L'importanza di chiamarsi Ernest\" (2002), \"Aimee Semple McPherson\" (2006) e \"Interno giorno\" (2011)."}
{"id": "2360740", "revid": "106908", "url": "https://it.wikipedia.org/wiki?curid=2360740", "title": "Goll", "text": ""}
{"id": "2360741", "revid": "287204", "url": "https://it.wikipedia.org/wiki?curid=2360741", "title": "Krishnarajasagara", "text": " \nKrishnarajasagara () \u00e8 una citt\u00e0 dell'India di 8.510 abitanti, situata nel distretto di Mandya, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 26' 12 N e 76\u00b0 22' 58 E e ha un'altitudine di 790 .\nSociet\u00e0.\nEvoluzione demografica.\nAl censimento del 2001 la popolazione di Krishnarajasagara assommava a 8.510 persone, delle quali 4.329 maschi e 4.181 femmine. I bambini di et\u00e0 inferiore o uguale ai sei anni assommavano a 946, dei quali 476 maschi e 470 femmine. Infine, coloro che erano in grado di saper almeno leggere e scrivere erano 5.696, dei quali 3.181 maschi e 2.515 femmine."}
{"id": "2360742", "revid": "3831", "url": "https://it.wikipedia.org/wiki?curid=2360742", "title": "Jane Cecil Chaplin", "text": ""}
{"id": "2360747", "revid": "114080162", "url": "https://it.wikipedia.org/wiki?curid=2360747", "title": "Ilya Salkind", "text": "Famoso per la collaborazione alle serie cinematografica di Superman, insieme al padre Alexander Salkind, produsse e supervision\u00f2 tra l'altro \"Superman I\" e \"Superman II\". \n\u00c8 stato sposato con Jane Cecil Chaplin."}
{"id": "2360748", "revid": "1543377", "url": "https://it.wikipedia.org/wiki?curid=2360748", "title": "Trance Energy", "text": "L'Energy \u00e8 un festival musicale olandese di musica dance, avente come protagonisti DJ di electronic dance music.\nIn passato era chiamato pi\u00f9 precisamente Trance Energy, in quanto costituiva il principale festival del mondo che proponeva sola musica trance (altri festival propongono trance ma spesso accompagnata da altri stili di musica elettronica). Dall'edizione 2011 il festival ha aperto anche ad altri generi (tra cui principalmente electro house e progressive house) e, proprio per questo motivo, ha cambiato denominazione.\nDescrizione dell'evento.\nL'evento \u00e8 organizzato dalla ID&amp;T, inizi\u00f2 nel 1999 e continua ancora oggi, in varie sedi diverse in giro per i Paesi Bassi, due volte all'anno. Tradizionalmente c'era la \"piccola\" edizione e quella \"grande\" ogni anno. Nel 2002 la piccola edizione fall\u00ec nell'esaurire i suoi 20.000 biglietti (solo 15.000 vennero venduti) e da allora il Trance Energy fu presentato solo una volta all'anno al Jaarbeurs convention center, a Utrecht nei Paesi Bassi dove ogni anno l'evento \u00e8 \"sold out\". Dall'audience tutto olandese dei primi anni, ora ci sono molti visitatori internazionali, principalmente dall'Unione europea ma qualche volta anche da altre parti del mondo. La grande notoriet\u00e0 del festival \u00e8 stata data anche grazie ai bootlegs dei dj mixing e ad alcuni video ufficiali della passata edizione.\nDall'edizione del 2003 del Trance Energy, solitamente il party si suddivide su tre diverse sale localizzate in varie aree del Jaarbeurs convention center e connesse tramite dei corridoi:\nDal 2007, si \u00e8 aggiunto una quarta sala, \"Hardstage\", dove vengono proposte le varianti pi\u00f9 dure della musica trance. Al contrario delle aspettative, la ID&amp;T non rilascia molti biglietti doverosi per questa sala dove era installata la chillout area. Questa sala \u00e8 stata annunciata per l'edizione 2008 e diventer\u00e0 permanente nei prossimi Trance Energy.\nAi visitatori sono proposti alcuni servizi, incluso un enorme cassetta di sicurezza (per gli ospiti che mettono l\u00ec i loro vestiti all'ingresso) e un efficiente servizio di cibo e bevande situato nella chillout area.\nNonostante il party sia presentato nei Paesi Bassi, non sono ugualmente ammesse droghe leggere all'interno del festival. Questo \u00e8 dovuto all'amministrazione municipale di Utrecht, che impone tolleranza zero a tutti i party in Jaarbeurs. Tutte le persone che entrano sono perquisite alla ricerca di droghe illecite. Questa politica tolleranza zero alle droghe nei dance party \u00e8 ora divenuta comune nei Paesi Bassi ed \u00e8 ugualmente pi\u00f9 severa in citt\u00e0 come Arnhem.\nFama dell'evento.\nInizialmente questo evento \u00e8 stato reso famoso grazie ai media nei Paesi Bassi (tv e radio broadcast). La broadcast venne registrata e fu messa in circolazione su internet. Siccome molti paesi non hanno dei festival di musica elettronica di quelle dimensioni, i video fecero un'enorme impressione sugli stranieri che li vedevano e questo aiut\u00f2 ad incrementare la fama internazionale dell'evento. Come risultato il Trance Energy, divenne \"il posto da esserci\" per i dj, per chi si dedica alla trance e quasi tutte le grandi star della Trance partecipano al festival. I Bootlegged DJ sets del Trance Energy sono molto popolari e il loro numero \u00e8 ora considerato \"classico\" dalla comunit\u00e0 trance.\nIn ultimo il numero delle sale e i brevi set permettono di far suonare numerosi artisti. Come risultato nel formazione troviamo il meglio del meglio dei dj della scena Trance. L'edizione 2009 include alcuni famosi dj trance come Armin van Buuren, Paul van Dyk, Johan Gielen, John O'Callaghan, Rank 1 e molti altri.\nCritiche.\nLe principali chitiche che vengono fatte all'evento sono:\nEdizioni.\nDi seguito un elenco delle varie edizioni:"}
{"id": "2360749", "revid": "767487", "url": "https://it.wikipedia.org/wiki?curid=2360749", "title": "Sbirri (film)", "text": "Sbirri \u00e8 un film del 2009, diretto da Roberto Burchielli.\nIl film, uscito in Italia il 10 aprile 2009, \u00e8 ispirato alla storia del giornalista Fabrizio Gatti.\nTrama.\nMatteo Gatti \u00e8 un giornalista. A causa del lavoro \u00e8 sempre stato lontano dalla famiglia. Un giorno viene informato della morte del figlio Marco a causa di un'overdose di ecstasy.\nIl giornalista non demorde, nonostante le incomprensioni con la moglie incinta, causate dalla perdita del figlio, decide di lasciare Roma per unirsi ad un gruppo di agenti della Squadra di Polizia anti-droga (UOCD) Unit\u00e0 Operativa Criminalit\u00e0 Diffusa di Milano e filmare l'attivit\u00e0 della squadra stessa (appostamenti, inseguimenti, catture ed arresti) per approfondire la conoscenza di questo mondo sommerso sempre pi\u00f9 frequentato da giovani e giovanissimi.\nIl suo vero scopo \u00e8 quello di scoprire i colpevoli della morte del figlio, che era stato ritrovato proprio in una discoteca di Milano.\nProduzione.\nBuona parte del film \u00e8 stato girato in presa diretta durante vere operazioni: \"Raul Bova\" \u00e8 stato inserito all'interno di una vera squadra di Polizia, l'UOCD di Milano guidata dall'assistente capo Angelo Lang\u00e9. Infatti gli attori veri e propri sono pochi, il resto \u00e8 stato realizzato in collaborazione con l'Universit\u00e0 di Milano e gli agenti della Squadra Anti-droga. Per girare questo film, \"Raul Bova\" ha dovuto davvero camuffarsi, poich\u00e9 le riprese degli arresti sono reali e non comparse o improvvisate.\nL'idea del film gli \u00e8 venuta dopo aver visto il primo documentario con Angelo Lang\u00e9 e la squadra UOCD \"Cocaina, l'allarme sociale\" del 2007, sempre del regista Roberto Burchielli.\nPer il personaggio di Matteo, Bova si \u00e8 ispirato al vero cronista dell\u2019 \"Espresso\" \"Fabrizio Gatti\".\nIncassi.\nIn Italia il film ha incassato 1.815.000 \u20ac durante tutto il periodo di programmazione."}
{"id": "2360751", "revid": "287204", "url": "https://it.wikipedia.org/wiki?curid=2360751", "title": "Kerur", "text": " \nKerur \u00e8 una suddivisione dell'India, classificata come \"town panchayat\", di 17.206 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 1' 0 N e 75\u00b0 34' 0 E e ha un'altitudine di 616 .\nSociet\u00e0.\nEvoluzione demografica.\nAl censimento del 2001 la popolazione di Kerur assommava a 17.206 persone, delle quali 8.580 maschi e 8.626 femmine. I bambini di et\u00e0 inferiore o uguale ai sei anni assommavano a 2.386, dei quali 1.212 maschi e 1.174 femmine. Infine, coloro che erano in grado di saper almeno leggere e scrivere erano 10.008, dei quali 5.896 maschi e 4.112 femmine."}
{"id": "2360753", "revid": "3831", "url": "https://it.wikipedia.org/wiki?curid=2360753", "title": "Christopher Chaplin", "text": ""}
{"id": "2360754", "revid": "599013", "url": "https://it.wikipedia.org/wiki?curid=2360754", "title": "Juan Carlos Ablanedo", "text": "Carriera.\nClub.\nNel corso della sua carriera, Ablanedo ha giocato esclusivamente per lo Sporting Gij\u00f3n. Un prodotto della squadra giovanile del famoso sistema \"Mareo\", inizi\u00f2 a giocare nel calcio professionistico con lo Sporting Gij\u00f3n B perch\u00e9 era ritenuto troppo basso (1,77\u00a0cm) da Vujadin Bo\u0161kov allora allenatore della squadra A.\nFece il suo debutto nella Liga il 2 gennaio 1983, partendo dalla panchina in un 1-0 contro l'Espanyol.\nDopo altre due apparizioni nella stagione successiva, Ablanedo \u00e8 diventato uno degli Asturiani di maggior successo, per un totale di 399 partite nella Liga. Nel 1986-87 lo Sporting arriv\u00f2 4\u00ba in campionato.\nAblanedo si ritir\u00f2 dal calcio dopo la stagione 1998-99, con lo Sporting in seconda divisione. Ha avuto anche alcuni gravi infortuni nel corso della sua carriera, giocando per questo motivo solo 2 partite nella sua ultima stagione, e addirittura nessuna nel 1991-92. Egli si \u00e8 aggiudicato tre Trofei Zamora (nel 1984-85, 1985-86 e 1989-90).\nNazionale.\nAblanedo ha giocato 4 partite con la Nazionale Spagnola partecipando ai Mondiali di Messico '86 e Italia '90.\nNel 1986 ha vinto il Campionato Europeo Under 21."}
{"id": "2360757", "revid": "3831", "url": "https://it.wikipedia.org/wiki?curid=2360757", "title": "Hannah Harriette Hill", "text": ""}
{"id": "2360762", "revid": "119207832", "url": "https://it.wikipedia.org/wiki?curid=2360762", "title": "Viola organista", "text": "La viola organista \u00e8 uno strumento musicale inventato da Leonardo da Vinci, precursore dello strumento tardo-rinascimentale detto \"Geigenwerk\" e di vari strumenti dei secoli successivi, detti \"Bogenklavier\", \"Gambenklavier\" o pi\u00f9 genericamente \"Streichklavier\".\nDescrizione.\nL'idea originale di Leonardo, descritta in quattro disegni del Codice Atlantico (1488-1489) e in altri quattro disegni del manoscritto H (1493-94), deriva dal meccanismo degli strumenti medievali detti organistrum e symphonia, antenati della ghironda. In quegli strumenti, esistenti fin dal XII secolo, una corda di budello animale era tesa fra due ponticelli fissi su una cassa armonica ed era sfregata, invece che da un arco, da una ruota di legno messa in rotazione da una manovella. La corda poteva produrre le diverse note della scala grazie a un sistema di ponticelli mobili, detti \"tangenti\", azionati da tasti; si trattava in tutti i casi di strumenti monofonici, che emettono solo una nota alla volta.\nLo strumento disegnato da Leonardo, invece, ha una corda per ciascuna nota, come nel clavicembalo o nel clavicordo. Al di sotto delle corde si trovano due o pi\u00f9 ruote che girano simultaneamente su perni paralleli, trascinate da una cinghia, sotto l'azione di una manovella. I tasti, disposti come nel clavicembalo, portano le corde corrispondenti a contatto con la ruota sottostante, oppure (a seconda dei disegni) con la cinghia di trasmissione. Lo strumento pu\u00f2 quindi eseguire pi\u00f9 note contemporaneamente ed \u00e8 a suono continuo, come l'organo a canne, dato che le corde suonano per frizione, anzich\u00e9 essere pizzicate (come nel clavicembalo) o percosse (come nel clavicordo). L'effetto sonoro \u00e8 quello di un insieme di strumenti ad arco (all'epoca di Leonardo detti genericamente \"viole\"): da qui il nome \"viola organista\". La viola organista \u00e8 uno degli strumenti musicali pi\u00f9 complessi di Leonardo da vinci e di cui ne sono state riprodotte pi\u00f9 versione. Non va confusa con un altro progetto ricostruito solo recentemente, la clavi-viola, disegnata sul foglio 93 del Codice Atlantico.\nI disegni di Leonardo mostrano anche una versione in cui ci sono meno corde che tasti: infatti, analogamente a quanto avveniva in alcuni modelli di clavicordo, coppie di tasti adiacenti (che nella pratica non sarebbero mai usati contemporaneamente) agiscono sulla stessa corda: il tangente che abbassa la corda portandola a contatto con la cinghia o la ruota in movimento fa anche da ponticello, e due tasti agiscono sulla stessa corda in due punti diversi producendo alternativamente due note a distanza di semitono.\nRealizzazioni dello strumento.\nSi ignora se Leonardo abbia mai costruito lo strumento descritto.\nIl primo strumento simile ad essere sicuramente realizzato fu il \"Geigenwerk\" del 1575 di Hans Haiden, un inventore tedesco di strumenti, illustrato anche nel trattato \"Syntagma musicum\" di Michael Praetorius (1619). Un analogo strumento del 1625, opera dello spagnolo Fray Raymundo Truchado, \u00e8 tuttora conservato nel Mus\u00e9e des instruments de musique di Bruxelles.\nUna moderna ricostruzione del \"Geigenwerk\" del costruttore Akio Obuchi, basata anche sui disegni della \"viola organista\", \u00e8 stata utilizzata in un concerto a Genova, nel 2004. Anche il pianista e compositore polacco S\u0142awomir Zubrzycki ha ricostruito lo strumento ed effettua dei concerti.\nSono tuttora conservati alcuni esemplari di \"Streichklavier\" del XIX secolo in cui le corde sono sfregate da una cinghia di cuoio, anzich\u00e9 dalle ruote di legno, variante parimenti contemplata dai disegni di Leonardo. Tutti questi strumenti, il cui scopo \u00e8 simulare l'effetto di un insieme di strumenti ad arco, hanno storicamente incontrato una scarsissima diffusione, probabilmente a causa dell'estrema difficolt\u00e0 di rendere la frizione, e conseguentemente l'intonazione e la qualit\u00e0 timbrica, uniformi per tutte le corde."}
{"id": "2360763", "revid": "599013", "url": "https://it.wikipedia.org/wiki?curid=2360763", "title": "Buddy Lazier", "text": "Biografia.\nCorse nella serie CART dal 1989 al 1995 ottenendo come miglior risultato il 19\u00ba posto nel 1992.\nNel 1996 approd\u00f2 in Indy Racing League, vincendo subito la 500 Miglia di Indianapolis. Divenne campione IRL nel 2000 e vicecampione l'anno seguente. Attualmente partecipa alla sola Indy 500.\n\u00c8 figlio di Bob Lazier, che partecip\u00f2 alla 500 Miglia nel 1981 e fratello di Jacques, anch'egli pilota in IndyCar."}
{"id": "2360768", "revid": "599013", "url": "https://it.wikipedia.org/wiki?curid=2360768", "title": "David Russell (cestista)", "text": ""}
{"id": "2360771", "revid": "599013", "url": "https://it.wikipedia.org/wiki?curid=2360771", "title": "Cozell McQueen", "text": ""}
{"id": "2360773", "revid": "287204", "url": "https://it.wikipedia.org/wiki?curid=2360773", "title": "Krishnarajanagara", "text": " \nKrishnarajanagara \u00e8 una citt\u00e0 dell'India di 30.603 abitanti, situata nel distretto di Mysore, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 26' 38 N e 76\u00b0 23' 09 E.\nSociet\u00e0.\nEvoluzione demografica.\nAl censimento del 2001 la popolazione di Krishnarajanagara assommava a 30.603 persone, delle quali 15.589 maschi e 15.014 femmine. I bambini di et\u00e0 inferiore o uguale ai sei anni assommavano a 3.263, dei quali 1.679 maschi e 1.584 femmine. Infine, coloro che erano in grado di saper almeno leggere e scrivere erano 22.344, dei quali 12.165 maschi e 10.179 femmine."}
{"id": "2360784", "revid": "767487", "url": "https://it.wikipedia.org/wiki?curid=2360784", "title": "DeWitt Menyard", "text": ""}
{"id": "2360787", "revid": "287204", "url": "https://it.wikipedia.org/wiki?curid=2360787", "title": "Tony Jackson", "text": ""}
{"id": "2360788", "revid": "1305772", "url": "https://it.wikipedia.org/wiki?curid=2360788", "title": "Oscar degli scacchi", "text": "L'Oscar degli scacchi \u00e8 stato un premio internazionale assegnato al miglior giocatore di scacchi dell'anno. Il vincitore era selezionato da una giuria di esperti, inclusi grandi maestri. Il premio consisteva in una statuetta di bronzo con incisa la scritta \"The Fascinated Wanderer\" e nacque nel 1967, all'epoca votavano per il migliore grande maestro i giornalisti accreditati agli eventi scacchistici.\nIl premio \u00e8 stato assegnato ininterrottamente sino al 1988, per poi essere ripreso a partire dal 1995 grazie ad Aleksandr Ro\u0161al'. Da allora la sua regolamentazione \u00e8 stata coordinata dalla rivista scacchistica russa \"64\".\nAvendo cessato \"64\" le pubblicazioni nel 2014, da allora il premio non \u00e8 stato pi\u00f9 assegnato."}
{"id": "2360791", "revid": "287204", "url": "https://it.wikipedia.org/wiki?curid=2360791", "title": "Koppa (India)", "text": " \nKoppa \u00e8 una suddivisione dell'India, classificata come \"town panchayat\", di 5.115 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 33' 02 N e 75\u00b0 21' 05 E.\nSociet\u00e0.\nEvoluzione demografica.\nAl censimento del 2001 la popolazione di Koppa assommava a 5.115 persone, delle quali 2.596 maschi e 2.519 femmine. I bambini di et\u00e0 inferiore o uguale ai sei anni assommavano a 501, dei quali 266 maschi e 235 femmine. Infine, coloro che erano in grado di saper almeno leggere e scrivere erano 4.165, dei quali 2.166 maschi e 1.999 femmine."}
{"id": "2360795", "revid": "767487", "url": "https://it.wikipedia.org/wiki?curid=2360795", "title": "No Good (Start the Dance)", "text": "No Good (Start the Dance) \u00e8 un singolo del gruppo musicale britannico The Prodigy, pubblicato il 16 maggio 1994 come secondo estratto dal secondo album in studio \"Music for the Jilted Generation\".\nDescrizione.\nNona traccia dell'album, la frase \"You're no good for me, I don't need nobody\" \u00e8 un campionamento del singolo \"You're No Good For Me\" di Kelly Charles, inciso nel 1987; inoltre \u00e8 presente una parte di base musicale del brano \"The Beginning of the End\" di Funky Nassau, oltre a un loop vocale tratto da \"Young Disciples (Theme)\" degli Young Disciples.\nVideo musicale.\nIl videoclip \u00e8 stato diretto da Walter Stern."}
{"id": "2360796", "revid": "1935652", "url": "https://it.wikipedia.org/wiki?curid=2360796", "title": "Georges Pontier", "text": "Biografia.\nFiglio del veterinario Pierre Pontier e di Marie Massouy\u00e9, cresce in una nota e stimata famiglia di Lavaur.\nFormazione e ministero sacerdotale.\nDopo gli studi secondari nel seminario minore diocesano di Saint-Sulpice, compie gli studi filosofici nel seminario maggiore di Albi e quelli teologici (1964-1966) alla Pontificia Universit\u00e0 Gregoriana, come alunno del seminario francese a Roma, ottenendo la licenza in sacra teologia.\nOrdinato sacerdote per l'arcidiocesi di Albi il 3 luglio 1966 nella chiesa di Saint-Alain di Lavaur, consegue in seguito la laurea magistrale in lettere moderne all'Institut catholique di Tolosa e frequenta corsi di pedagogia presso l'Institut de formation des educateurs du clerg\u00e9 a Parigi. Nel frattempo inizia a svolgere il proprio ministero sacerdotale nell'arcidiocesi, in particolare nell'ambito del seminario minore diocesano di Saint-Sulpice, prima come professore e animatore spirituale e poi come rettore. Dal 1982 lavora nella parrocchia della cattedrale di Santa Cecilia di Albi, di cui \u00e8 parroco-arciprete dal 1985 al 1988, divenendo vicario episcopale e responsabile diocesano delle vocazioni nel 1987.\nMinistero episcopale.\nDesignato vescovo di Digne da papa Giovanni Paolo II il 2 febbraio 1988, \u00e8 consacrato il 20 marzo dall'arcivescovo Robert-Joseph Coffy. Mantiene il governo pastorale di tale diocesi fino al 5 agosto 1996, quando \u00e8 trasferito dal medesimo pontefice alla guida della diocesi di La Rochelle.\nDieci anni dopo, il 12 maggio 2006, papa Benedetto XVI lo nomina arcivescovo metropolita di Marsiglia: succede al cardinale Bernard Panafieu, dimessosi per raggiunti limiti d'et\u00e0. L'11 giugno prende possesso dell'arcidiocesi e il 29 giugno, nella basilica di San Pietro, riceve il pallio dallo stesso papa.\nCome vicepresidente della Conferenza episcopale francese (dal 2001 al 2007), prende posizione su alcuni temi \"caldi\" come l'invito ai cristiani francesi (autunno 2006) a partecipare alle varie elezioni presidenziali, legislative e municipali perch\u00e9 \u00abtutti siamo responsabili del vivere insieme\u00bb, con particolare riferimento all'ecologia e alla condivisione delle ricchezze, e sottolineando il \u00absentimento di malessere che esiste nei riguardi del mondo politico\u00bb. Inoltre, direttamente coinvolto nei rapporti con l'Islam per la rilevanza della comunit\u00e0 musulmana di Marsiglia, nel corso della 44\u00aa assemblea plenaria dei vescovi francesi (Lourdes, 27-29 marzo 2007) sostiene che \u00e8 ormai tempo di affrontare la questione del dialogo con i musulmani \u00abde mani\u00e8re moins na\u00efve\u00bb.\nDall'8 novembre 2008 \u00e8 presidente del \"Comit\u00e9 \u00e9tudes et projet\".\nDal 1\u00ba luglio 2013 al 30 giugno 2019 \u00e8 presidente della Conferenza episcopale di Francia.\nL'8 agosto 2019 papa Francesco accoglie la sua rinuncia, presentata per raggiunti limiti d'et\u00e0.\nDall'11 gennaio all'11 luglio 2021 \u00e8 amministratore apostolico di Avignone. Il 2 dicembre dello stesso anno \u00e8 nominato amministratore apostolico di Parigi, dopo le dimissioni dell'arcivescovo Michel Aupetit.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2360798", "revid": "287204", "url": "https://it.wikipedia.org/wiki?curid=2360798", "title": "Khanapur", "text": " \nKhanapur \u00e8 una suddivisione dell'India, classificata come \"town panchayat\", di 16.563 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 38' 18 N e 74\u00b0 30' 46 E.\nSociet\u00e0.\nEvoluzione demografica.\nAl censimento del 2001 la popolazione di Khanapur assommava a 16.563 persone, delle quali 8.474 maschi e 8.089 femmine. I bambini di et\u00e0 inferiore o uguale ai sei anni assommavano a 2.039, dei quali 1.041 maschi e 998 femmine. Infine, coloro che erano in grado di saper almeno leggere e scrivere erano 12.328, dei quali 6.825 maschi e 5.503 femmine."}
{"id": "2360802", "revid": "23809443", "url": "https://it.wikipedia.org/wiki?curid=2360802", "title": "Harem Scafati", "text": ""}
{"id": "2360807", "revid": "287204", "url": "https://it.wikipedia.org/wiki?curid=2360807", "title": "Kadur", "text": " \nKadur \u00e8 una citt\u00e0 dell'India di 30.802 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 33' 27 N e 76\u00b0 01' 00 E.\nSociet\u00e0.\nEvoluzione demografica.\nAl censimento del 2001 la popolazione di Kadur assommava a 30.802 persone, delle quali 15.682 maschi e 15.120 femmine. I bambini di et\u00e0 inferiore o uguale ai sei anni assommavano a 3.598, dei quali 1.843 maschi e 1.755 femmine. Infine, coloro che erano in grado di saper almeno leggere e scrivere erano 21.022, dei quali 11.503 maschi e 9.519 femmine."}
{"id": "2360811", "revid": "23809528", "url": "https://it.wikipedia.org/wiki?curid=2360811", "title": "Siracusani", "text": ""}
{"id": "2360813", "revid": "287204", "url": "https://it.wikipedia.org/wiki?curid=2360813", "title": "Kudremukh", "text": " \nKudremukh \u00e8 una citt\u00e0 dell'India di 8.095 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 12' 38 N e 75\u00b0 14' 44 E.\nSociet\u00e0.\nEvoluzione demografica.\nAl censimento del 2001 la popolazione di Kudremukh assommava a 8.095 persone, delle quali 4.349 maschi e 3.746 femmine. I bambini di et\u00e0 inferiore o uguale ai sei anni assommavano a 880, dei quali 458 maschi e 422 femmine. Infine, coloro che erano in grado di saper almeno leggere e scrivere erano 6.501, dei quali 3.621 maschi e 2.880 femmine."}
{"id": "2360814", "revid": "23809579", "url": "https://it.wikipedia.org/wiki?curid=2360814", "title": "Brulotti", "text": ""}
{"id": "2360818", "revid": "287204", "url": "https://it.wikipedia.org/wiki?curid=2360818", "title": "Krishnarajapura", "text": " \nKrishnarajapura \u00e8 una citt\u00e0 dell'India di 187.453 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 01' 32 N e 77\u00b0 41' 47 E.\nSociet\u00e0.\nEvoluzione demografica.\nAl censimento del 2001 la popolazione di Krishnarajapura assommava a 187.453 persone, delle quali 98.107 maschi e 89.346 femmine. I bambini di et\u00e0 inferiore o uguale ai sei anni assommavano a 21.264, dei quali 11.069 maschi e 10.195 femmine. Infine, coloro che erano in grado di saper almeno leggere e scrivere erano 145.280, dei quali 81.863 maschi e 63.417 femmine."}
{"id": "2360819", "revid": "287204", "url": "https://it.wikipedia.org/wiki?curid=2360819", "title": "Kothnur", "text": " \nKothnur \u00e8 una suddivisione dell'India, classificata come \"census town\", di 20.835 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 52' 03 N e 77\u00b0 34' 59 E.\nSociet\u00e0.\nEvoluzione demografica.\nAl censimento del 2001 la popolazione di Kothnur assommava a 20.835 persone, delle quali 10.991 maschi e 9.844 femmine. I bambini di et\u00e0 inferiore o uguale ai sei anni assommavano a 2.760, dei quali 1.410 maschi e 1.350 femmine. Infine, coloro che erano in grado di saper almeno leggere e scrivere erano 14.035, dei quali 8.026 maschi e 6.009 femmine."}
{"id": "2360828", "revid": "765341", "url": "https://it.wikipedia.org/wiki?curid=2360828", "title": "Edgar Radtke", "text": "Biografia.\nHa studiato filologia romanza, anglistica e americanistica alla Facolt\u00e0 di Lettere dell'Universit\u00e0 Johannes Gutenberg a Magonza dove si \u00e8 laureato. Dal 1973 al 1975 \u00e8 stato incaricato dell'insegnamento di tedesco presso l'Istituto di Germanistica dell'Universit\u00e0 di Pavia e presso il Collegio Ghislieri di Pavia. Dal 1975 al 1976 ha lavorato come lettore di lingua tedesca presso l'Istituto Universitario Orientale di Napoli. Nel novembre 1976 \u00e8 rientrato all'Istituto di Filologia Romanza dell'Universit\u00e0 di Magonza in qualit\u00e0 di assistente. Nel 1976 ha completato il dottorato di ricerca con una tesi sulla tipologia del lessico erotico-sessuale dell'italiano. Dopo una supplenza della cattedra di linguistica romanza a Erlangen nel 1983 \u00e8 stato incaricato presso l'Istituto di Filologia Romanza a Zurigo nel 1983/84 e ha svolto la libera docenza sulla ricostruzione del francese e dell'italiano parlato nel Seicento all'Universit\u00e0 di Magonza nel 1987. \u00c8 stato nominato professore all'Universit\u00e0 di Germersheim nel 1987/88, poi a Magonza nel 1988 e a Monaco di Baviera nel 1989. Dal novembre 1989 \u00e8 professore ordinario all'Istituto di Filologia Romanza a Heidelberg.\nInsieme a G\u00fcnter Holtus, nel 1984 presta opera di curatore nel volume di autori vari \"Gesprochenes Italienisch in Geschichte und Gegenwart\", miscellanea che ha dato un sostanziale contributo allo sviluppo degli studi sull'italiano parlato.\n\u00c8 socio del Centro di Studi Linguistici e Filologici Siciliani a Palermo, dal 1992 al 1995 \u00e8 stato vicepresidente della Societ\u00e0 di Linguistica Italiana. Nel 1999 \u00e8 stato accolto come socio della Societ\u00e0 Italiana di Glottologia. I suoi interessi vanno dalla dialettologia alla sociolinguistica, dalla storia della lingua alla lingua parlata, soprattutto italiana e francese.\nHa dedicato particolare attenzione ai dialetti dell'Italia meridionale, ideando e dirigendo il progetto dell\"'Atlante Linguistico della Campania\".\n\u00c8 curatore di varie collane di filologia romanza come \"Studia Romanica\", \"Variolingua\" e \"Dialectologia Romanica Pluridimensionalis\". Nel 1998 gli \u00e8 stato conferito il premio degli Artisti di Monte Lepini per le ricerche in dialettologia, nel 1999 \u00e8 stato premiato col premio del \"Foyer des Artistes\" a Roma.\n\u00c8 socio corrispondente straniero dell'Accademia della Crusca."}
{"id": "2360829", "revid": "216538", "url": "https://it.wikipedia.org/wiki?curid=2360829", "title": "La vita di Leonardo Da Vinci", "text": ""}
{"id": "2360830", "revid": "303585", "url": "https://it.wikipedia.org/wiki?curid=2360830", "title": "Fiumara di Modica", "text": "La Fiumara di Modica, anche chiamato Moticano (o \"Mothicano\"), \u00e8 un corso d'acqua a carattere torrentizio della Sicilia sud-orientale. Il suo corso si svolge interamente nella provincia di Ragusa ed \u00e8 lungo 22 km.\nMoticano.\nIl \"Moticano\" nasce dalla confluenza di due torrenti nel centro della citt\u00e0 di Modica, lo \"Janni Mauro\" (o S. Francesco) ed il \"Pozzo dei Pruni\" (o Santa Maria). L'incontro tra i due corsi d'acqua avviene proprio sotto la \"Torretta dell'Orologio\" del Castello dei Conti di Modica e dopo altri 300\u00a0m il \"Moticano\" raccoglie le acque del torrente \"San Liberale\", proveniente da sinistra.\nFiumara.\nDa qui si ha luogo alla \"Fiumara di Modica\" che prosegue verso il mare con a tratti un largo letto con orti e saje che risalgono alla dominazione Araba 844-45. Dopo aver ricevuto le acque del torrente \"Caitina\" ed attraversato la citt\u00e0 di Scicli la \"Fiumara di Modica\" termina la sua corsa sfociando nel mar Mediterraneo in localit\u00e0 Contrada Arizza tra Donnalucata e Cava d'Aliga.\nStoria.\nLungo il percorso del \"Pozzo dei Pruni\" e del \"Moticano\" si contavano 23 mulini ed all'interno del centro urbano di Modica vi erano ben 17 ponti che univano le diverse sponde della citt\u00e0 ma oggi sono tutti scomparsi vista la copertura degli alvei dalle strade urbane. Nel 1898 l'archeologo Paolo Orsi scopr\u00ec un ripostiglio di bronzi arcaici accanto al \"Mulino del Salto\" il cui \"Tesoro dei bronzi\" \u00e8 oggi custodito nel Museo Etnografico L. Pigorini di Roma. Nel punto in cui confluisce il torrente \"Caitina\" si trovano le quasi inaccessibili \"Grotte del Ddieri\", grotte dell'et\u00e0 del bronzo antico.\nDa non dimenticare, ultimo di una lunga serie di eventi catastrofici segnalati a partire dall'et\u00e0 del geografo Tolomeo, l'alluvione del 26 settembre 1902, che causo 111 vittime ed ebbe risonanza internazionale."}
{"id": "2360835", "revid": "767487", "url": "https://it.wikipedia.org/wiki?curid=2360835", "title": "I Panda", "text": "I Panda sono un gruppo italiano di musica pop e leggera formatosi nel 1973, inizialmente col nome Camelot, cambiato in Panda nel corso del 1974 in occasione della pubblicazione del primo singolo per la RCA Italiana.\nBiografia del gruppo.\nLa formazione originale comprendeva Osvaldo Pizzoli (voce solista, flauto e sax), Marco Colombo (tastiere e voce), Mario Dalla Stella (chitarre), Giovanni Lomazzi (basso e voce), Gianni Durini (batteria e voce).\nDopo vari contatti con case discografiche milanesi tra cui la Dischi Ricordi, per la quale nel 1973 realizzano alcuni provini con brani dell'autore Mario Guantini (tra cui \"Desiderare\", che verr\u00e0 poi registrata da Caterina Caselli, e \"Da cent'anni\"), approdano alla RCA Italiana dove registrano \"Addormentata\", i cui autori sono Carla Vistarini, Luigi Lopez e Giancarlo Leone, figlio dell'allora Presidente della Repubblica. Il brano partecipa all'edizione del Festivalbar dello stesso anno riscuotendo un buon successo e i Panda si esibiscono nella serata finale all'Arena di Verona.\nL'anno successivo registrano un album, \"Amanti mai\", da cui viene tratto un 45 giri con lo stesso titolo, che pur ottenendo un discreto successo non raggiunge le vette del precedente, anche per causa dello scarso supporto fornito dalla casa discografica.\nInsoddisfatti, i Panda abbandonano la RCA Italiana, mentre Marco Colombo lascia il gruppo, sostituito per un breve periodo da Flavio Patriarca e quindi, in via definitiva, da Franco Serafini.\nNel 1977 approdano alla Polydor dove, con la produzione di Nico Papathanassiou (fratello di Vangelis), realizzano il 45 giri \"Voglia di morire\", brano scritto da Carla Vistarini e Luigi Lopez, che resta a tutt'oggi il loro maggior successo e con il quale raggiungono il 13\u00ba posto nella Superclassifica di TV Sorrisi e Canzoni. Nonostante il successo, Giovanni Lomazzi abbandona il gruppo per proseguire la carriera di avvocato e viene sostituito da Alfredo De Gennaro.\nVerso la fine dello stesso anno Nico li porta a Londra per registrare negli \"Studi Nemo\" di Vangelis Papathanassiou il nuovo singolo \"Notturno\", costruito attorno ad una citazione della \"Danza del Principe e della Fata Confetto\" dallo Schiaccianoci di P\u00ebtr Il'i\u010d \u010cajkovskij e con il testo ancora di Carla Vistarini, con l'intenzione di fare il salto di qualit\u00e0 e consolidare il gruppo ai massimi livelli della produzione musicale italiana. Purtroppo un inconveniente tecnico vanifica in parte il risultato: i master vengono smagnetizzati nel passare i controlli all'aeroporto e il disco dev'essere remixato in Italia.\nPur ottenendo un buon successo, non riesce a raggiungere il volume di vendite di \"Voglia di morire\".\nPoco dopo, per cause non meglio precisate, si separano da Nico Papathanassiou e decidono di autoprodursi; avvalendosi della consulenza musicale di Pinuccio Pirazzoli realizzano per la Polydor l'album \"Teneramente, cuore di... Panda\" che viene pubblicato all'inizio del 1979 assieme al singolo \"Teneramente\". \nL'album \u00e8 pregevole, le intenzioni sono buone ed ambiziose, ma probabilmente i ragazzi peccano di presunzione nel non volersi affidare a un produttore esperto; il risultato finale non riesce a rendere l'energia e la freschezza che il gruppo voleva trasmettere e cos\u00ec anche i risultati di vendita si rivelano piuttosto deludenti. Si creano delle tensioni che portano ad una frattura tra Osvaldo, che prosegue mantenendo il nome del gruppo, e gli altri membri che, con Claudio Ramponi al posto di Alfredo formeranno gli Everest.\nI Panda di Pizzoli continuano a fare concerti, anche come gruppo di supporto di Ron e Giorgio Faletti. Pubblicano nuovi dischi di inediti: \"L'anima e l'amore\" (1998); \"Storie di Panda\" (2005) e \"Le ragazze di una volta... sono angeli\" (2009). Nel 2007 realizzano anche due CD di cover, \"Erano gli anni '60 - Live dieci anni prima\" e \"Erano gli anni '60 - Live dieci anni dopo\" (Volume 1 e 2). Nel 2013 pubblicano il singolo \"Salviamo il mare\", che vede la partecipazione vocale della cantante lirica Anna Maria Pizzoli. Nel 2015 \u00e8 la volta di un altro singolo, \"Dimmi chi sei\". Nel maggio del 2016 I Panda sono ospiti del programma televisivo \"I migliori anni\"."}
{"id": "2360837", "revid": "1573940", "url": "https://it.wikipedia.org/wiki?curid=2360837", "title": "Musophagidae", "text": "I Musofagidi (Musophagidae ) sono l'unica famiglia di uccelli appartenenti all'ordine Musophagiformes.\nDescrizione.\nI Musofagidi sono uccelli arboricoli di medie dimensioni. Diversamente dai Cuculidi che sono zigodattili, essi sono semi-zigodattili, cio\u00e8 il quarto dito di ciascun piede, quello esterno, pu\u00f2 essere spostato avanti e indietro. In alcune specie, il secondo e il terzo dito, cio\u00e8 i due che puntano sempre avanti, possono essere saldati tra loro. Tutte le specie posseggono delle creste prominenti e delle lunghe code.\nColorazione.\nI Musofagini hanno un piumaggio molto appariscente, mentre le specie delle altre due sottofamiglie sono in genere grigie e bianche. Le livree dei turachi sono in genere verdi, azzurre o violacee. Il colore verde \u00e8 dato dalla turacoverdina, un pigmento a base di rame, nonch\u00e9 l'unico realmente verde tra gli uccelli. Gli altri \"verdi\" sono infatti il risultato della combinazione tra pigmenti gialli come i carotenoidi e la struttura prismatica delle stesse penne che scinde la luce in modo tale da ottenere il colore blu. Diversamente dalla maggior parte degli uccelli, dove il rosso \u00e8 dato da altri carotenoidi, nei turachi invece \u00e8 dato dalla turacina. Entrambi i pigmenti sono dei derivati della porfirina e a tutt'oggi sono stati riscontrati solo nei Musofagidi, anche se la poco studiata turacoverdina potrebbe essere presente, con alcune differenze, anche in altri uccelli.\nDistribuzione e habitat.\nLa famiglia \u00e8 presente in tutta l'Africa subsahariana, dove frequenta le foreste, le zone boscose e la savana.\nBiologia.\nI Musofagidi sono uccelli gregari e stanziali. Molte specie sono chiassose e alcune sono conosciute per il loro acuto richiamo d'allarme, che avverte le altre specie della presenza di predatori o cacciatori. Posseggono un volo debole, ma possono correre molto rapidamente attraverso il tetto delle foreste. Si cibano prevalentemente di frutti, in piccola parte di foglie, germogli e fiori, e occasionalmente di insetti, chiocciole e lumache. Nonostante il nome indichi una certa relazione con le banane (genere \"Musa\"), sembra che i Musofagidi (letteralmente \"mangiatori di banane\") non si cibino di questo frutto, n\u00e9 di altre parti della pianta.Costruiscono un grande nido di rami in cima agli alberi e vi depongono due o tre uova. I giovani nascono con un folto piumino e con gli occhi aperti o quasi aperti.\nTassonomia.\nIn precedenza inclusi tra i Cuculiformi, i Musofagidi sono stati di recente separati ed elevati al rango d'ordine, cos\u00ec come era successo per l'hoatzin (Opisthocomiformes). Nella tassonomia di Sibley-Ahlquist questa famiglia era gi\u00e0 stata scissa dai Cuculiformi (attorno al 1999). I Musofagidi sono suddivisi in 3 sottofamiglie, 6 generi e 23 specie.\nFamiglia Musophagidae"}
{"id": "2360838", "revid": "767487", "url": "https://it.wikipedia.org/wiki?curid=2360838", "title": "Dominga", "text": "Biografia.\nInizia la carriera giovanissima, partecipando a numerosi concorsi canori; in uno di questi, la seconda edizione della \"Fiera della Canzone Italiana\" di Milano, nel 1965, vince presentando il brano \"Ho dimenticato per te\", riuscendo a farsi notare dal maestro Angelo Camis, che le propone un contratto discografico per la piccola etichetta di sua propriet\u00e0, la New Star.\nDebutta con un disco tris (un 45 giri contenente tre brani) nel 1966, e nello stesso anno partecipa nuovamente alla \"Fiera della Canzone Italiana\" con \"La mia nostalgia\" (pubblicata in un 33 giri antologico); a queste prime incisioni fanno seguito altri dischi nel 1967 e nel 1968 (anche come cantante solista dell'orchestra di Angelo Camis).\nI dischi riescono a farla notare da un'etichetta pi\u00f9 importante, la Decca, che la mette sotto contratto e le prepara un lancio curandole innanzitutto l'immagine, con una pettinatura a caschetto e delle minigonne cortissime, e facendola partecipare a Settevoci: Dominga riesce a diventare campionessa per alcune settimane, presentando \"Isadora\", cover di una canzone di John Carter (il testo italiano \u00e8 curato da Vito Pallavicini).\nIl 45 giri, anche grazie al lato B (\"Ricordati ragazzo\", versione curata da Devilli di \"Nature boy\", scritta da Eden Ahbez e lanciata da Frank Sinatra), ottiene un discreto successo, cos\u00ec come il successivo, \"S\u00ec eternamente caro\".\nPartecipa poi a Un disco per l'estate 1970 con \"Dimmi cosa aspetti ancora\" (scritta da Gianfranco Baldazzi, Sergio Bardotti e Daniela Casa), arrivando fino alle serate finali; con la canzone sul retro del 45 giri, \"Cieli azzurri sul tuo viso\" (scritta da Franco Migliacci, Piero Pintucci e Marcello Marrocchi), partecipa invece al Festivalbar 1970, ed anche questo disco riesce ad entrare in classifica; viene inoltre stampata una versione del 45 giri per il mercato iberico.\nIn autunno Dominga lancia \"Sto con te\", scritta da Daniele Pace, e la Decca decide di pubblicare il primo album dell'artista, \"Dedicato a te\", che, oltre che racchiudere i suoi successi, contiene alcuni inediti come \"Io ti morivo dietro\" e \"Amore o simpatia\"; l'album viene pubblicato anche in Sudamerica, dove Dominga effettua un tour.\nIn primavera partecipa con \"Ol\u00ec ol\u00e8 ol\u00ec ol\u00e0\" a Un disco per l'estate 1971: la canzone, che ricalca lo stile di Orietta Berti (tra gli autori vi sono Daniele Pace e Mario Panzeri) viene per\u00f2 eliminata, ed il disco ottiene un riscontro decisamente pi\u00f9 basso.\nPartecipa poi al \"Festival della canzone Italiana di Barcellona\" con il retro del 45 giri, \"S\u00ec monsieur, no monsieur\", classificandosi al primo posto.\nIn inverno viene pubblicato il suo secondo album, che contiene alcune cover come \"Creola\", \"Rosamunda\", \"Vivr\u00f2\", \"Vorrei danzar con te\", oltre ai suoi successi \"Dimmi cosa aspetti ancora\" e \"Ol\u00ec ol\u00e8 ol\u00ec ol\u00e0\" ed all'inedito \"Il momento\".\nRitorna a Un disco per l'estate 1972 con \"Guarda la citt\u00e0\", canzone scritta da Ugolino, che viene eliminata; la canzone sul retro, \"Favola\", \u00e8 scritta da Rinaldo Prandoni.\nDotata di una bella presenza, Dominga si fa fotografare senza veli per una rivista per soli uomini, \"ABC\", cosa che non la aiuta nella promozione televisiva dei dischi, causandole anzi un'assenza dai teleschermi.\nIl 45 giri dell'anno seguente contiene sul lato A \"Ogni giorno cos\u00ec\", e sul retro una canzone nuovamente di Ugolino, \"Cieli rossi\", ma il disco \u00e8 un insuccesso e la Decca decide di non rinnovarle il contratto.\nRitorna quindi nuovamente alla New Star Records, per cui incide alcuni 45 giri negli anni successivi.\nA partire dagli anni '80 Dominga si dedicher\u00e0 al liscio, fondando una propria orchestra, Dominga e la scatola magica, che sar\u00e0 attivo fino all'inizio degli anni '90.\nNello stesso decennio Dominga fonda poi i \"Rococ\u00f2\", vestiti come i Rond\u00f2 Veneziano ma con un repertorio melodico-liscio, con cui incide un album omonimo.\nPubblica un altro lavoro come solista nel 1998.\nCollegamenti esterni.\nDiscoGS, Discografia parziale"}
{"id": "2360841", "revid": "1543377", "url": "https://it.wikipedia.org/wiki?curid=2360841", "title": "Arg-e Rayen", "text": "Il castello di Rayen (in persiano \u0627\u0631\u06af \u0631\u0627\u064a\u0646, \"Arg-e R\u0101yen\") \u00e8 un castello di adobe situato a Rayen nella provincia di Kerman, in Iran. Questa citt\u00e0 medievale in mattoni di fango \u00e8 simile alla vicina Arg-e Bam, che fu distrutta dal terremoto di Bam nel dicembre 2003. Rayen mostra tutti gli elementi architettonici di una cittadella del deserto. Essa appare straordinariamente ben conservata, considerando i numerosi disastri naturali che hanno distrutto strutture simili nei dintorni, ed \u00e8 uno dei pi\u00f9 interessanti siti dell'Iran.\nArg-e Rayen fu abitata fino a 150 anni fa e, sebbene si ritenga antica di almeno 1.000 anni, potrebbe in realt\u00e0 avere fondamenta risalenti all'era preislamica sasanide.\nLa dinastia sasanide (o sassanide) era il nome dato ai re di Persia, che comprende gran parte dell'attuale Iran. Durante l'era del secondo Impero persiano, dal 224 fino al 651, l'ultimo re sasanide, Yazdegerd III, perse una lotta di 14 anni per cacciare il Califfato omayyade, il primo degli imperi islamici. Dai Sasanidi, il loro Impero era chiamato Iran o Eranshahr. L'era sasanide \u00e8 considerata uno dei pi\u00f9 importanti periodi storici dell'Iran."}
{"id": "2360842", "revid": "76963", "url": "https://it.wikipedia.org/wiki?curid=2360842", "title": "Nicocle di Sparta", "text": "Biografia.\nColto ellenista, che interpretava allegoricamente i poemi omerici, Nicocle a Costantinopoli diede lezioni di metrica, semantica, critica letteraria, storia, geografia e mitologia all'imperatore Giuliano nel 348 d.C. prima che questi rivestisse la porpora imperiale. \nEbbe dei disaccordi con Libanio, con il quale si era legato d'amicizia, nel 340 riguardo alla scuola che egli contribu\u00ec a fondare mandandogli 40 studenti. In quell'occasione pare che Libanio non abbia avuto la dovuta riconoscenza verso Nicocle. Nel 363 la vecchia ruggine viene dimenticata e i due collaborano di nuovo per il reciproco interesse. Infatti in quell'anno, in occasione dei moti popolari a Costantinopoli che minacciarono la vita del \"praefectus urbi\" Domizio Modesto provocando l'ira dell'imperatore, Nicocle venne mandato da Giuliano ad implorare il perdono per la citt\u00e0.\nLibanio, dal canto suo, aveva intercesso verso l'imperatore per i moti di Antiochia (che secondo lo stesso Libanio non erano ancora sopiti). Giuliano a tal proposito aveva paventato l'idea di fare di Tarso (alla fine della campagna partica progettata) la nuova capitale del medio oriente romano in vece di Antiochia.\nLibanio, in una lettera che indirizza a Nicocle tra maggio e giugno del 363, gli accredit\u00f2 di aver restaurato il prefetto alla citt\u00e0 e gli chiese di appoggiare la sua manovra volta a favore di un non meglio specificato Julianus precedentemente governatore della Frigia. Questi pare fosse stato nominato \"censitor\" ossia ad una carica, al disotto delle sue aspettative, onerosa e priva di ricompense."}
{"id": "2360845", "revid": "404137", "url": "https://it.wikipedia.org/wiki?curid=2360845", "title": "Affrancazione giudiziale", "text": ""}
{"id": "2360852", "revid": "1568601", "url": "https://it.wikipedia.org/wiki?curid=2360852", "title": "Krafla", "text": "Krafla \u00e8 una caldera di circa 10\u00a0km e con una fenditura lunga 90\u00a0km situata nel nord dell'Islanda nella regione di M\u00fdvatn. Il suo picco pi\u00f9 alto misura 818\u00a0m, ha eruttato 29 volte ed \u00e8 profonda 2\u00a0km.\nKrafla include uno dei due pi\u00f9 famosi crateri V\u00edti con un lago all'interno, l'altro si trova nell'Askja (V\u00edti in islandese significa inferno).\nKrafla comprende anche l'area geotermale di \"Hverir\", lungo la Hringvegur sul passo di \"N\u00e1maskar\u00f0\" del monte \"N\u00e1mafjall\", con vulcani di fango e fumarole attivi.\nTra il 1724 e il 1729 si ebbe il fenomeno dei \"fuochi di M\u00fdvatn\" causati dalla fuoriuscita di alcuni sfoghi dalla fenditura, fontane di lava si videro nel sud dell'isola e una colata lavica distrusse tre fattorie vicine al villaggio di Reykjahlid, tuttavia nessuno rimase ferito.\nNel 1977 \u00e8 stata costruita una centrale elettrica da 60\u00a0MW per sfruttare l'energia geotermica."}
{"id": "2360856", "revid": "1543377", "url": "https://it.wikipedia.org/wiki?curid=2360856", "title": "Trichoceridae", "text": "Trichoceridae , \u00e8 una piccola famiglia di insetti dell'ordine dei Ditteri, unica della superfamiglia Trichoceroidea (Nematocera: Tipulomorpha).\nDescrizione.\nInsetti di forma tipuloide, sono molto simili ai Tipuloidea, in particolare ai Limoniidae, sia allo stadio adulto sia allo stadio giovanile. Differiscono da tutti i Tipuloidei solo per pochi caratteri morfologici abbastanza evidenti. Gli elementi differenziali fondamentali sono la presenza degli ocelli e la conformazione della seconda nervatura anale. L'adulto ha un corpo di dimensioni medie o medio-piccole, esile e allungato, con zampe molto lunghe e ali ampie, lunghe e relativamente strette. La livrea ha una pigmentazione uniformemente scura.\nIl capo \u00e8 relativamente piccolo e trasverso, con grandi occhi laterali, provvisto di due o tre ocelli (assenti invece nei Tipuloidea) e di antenne composte da 16 segmenti poco differenziati, ad eccezione di quelli basali. Il torace presenta una sutura trasversa completa come nei Tipuloidei, ma conformata a U. Le zampe sono lunghe ed esili, con particolare sviluppo in lunghezza dei femori e delle tibie. Queste ultime terminano con uno sperone apicale. tarsi di cinque segmenti, di cui il primo mediamente pi\u00f9 lungo degli altri. ali membranose, lunghe e strette, ma relativamente larghe in confronto al resto del corpo, con lobo anale ampio ma poco pronunciato. In posizione di riposo sono ripiegate orizzontalmente sull'addome e reciprocamente sovrapposte. Bilancieri lunghi. L'addome \u00e8 sottile e cilindrico, nel maschio provvisto di due processi pari all'estremit\u00e0 caudale (\"clasper\"), nella femmina fusiforme per la conformazione degli ultimi uriti organizzati in modo da costituire un ovopositore di sostituzione, in genere ricurvo verso il basso.\nLa nervatura alare dei Trichoceridae \u00e8 tipicamente tipuloide, ben sviluppata e ramificata, con 12 vene longitudinali raggiungenti il margine. La costa si estende su tutto il margine. La subcosta, ravvicinata alla radio, \u00e8 lunga e si divide in due rami terminali: Sc1 \u00e8 longitudinale e allineata con la base e confluisce sulla costa, Sc2 \u00e8 piuttosto breve, si differenzia in posizione pi\u00f9 prossimale e assume un andamento trasversale confluendo in R1.\nLa radio si suddivide in cinque branche, di cui solo quattro raggiungono il margine. Il ramo anteriore (R1) \u00e8 allineato con la base e confluisce nel tratto distale del margine costale, prima dell'apice dell'ala. Il settore radiale diverge dalla biforcazione assumendo una posizione longitudinale e parallela a R1, dopo di che subisce tre successive divisioni: nella prima si separano i rami R2+3+4 e R5, nella seconda divisione il ramo R2+3+4 si divide in R2+3 e R4, nella terza il ramo R2+3 si divide in R2 e R3. Il ramo R2, breve e trasverso, confluisce su R1 senza raggiungere il margine. Secondo una differente interpretazione, R4 e R5 sono fuse nell'ultima branca del settore radiale, mentre gli altri due rami raggiungenti il margine sono interpretati rispettivamente come R2 e R3. La nervatura trasversa confluente in R1 \u00e8 perci\u00f2 interpretata come vena trasversa radiale, generalmente indicata in letteratura come r-r.\nLa media \u00e8 divisa in tre branche con due biforcazioni: la prima separa i rami M1+2 e M3 in corrispondenza di un vertice della cellula discale, la seconda, pi\u00f9 distale, divide il ramo comune M1+2 nei rispettivi rami terminali. La cubito \u00e8 rappresentata dal solo ramo anteriore (CuA) suddiviso nelle vene, CuA1 e CuA2. Come in tutti i Tipulomorpha, sono infine presenti due nervature anali complete, raggiungenti il margine. A differenza dei Tipuloidea, nei Trichoceridae la seconda anale (A2) \u00e8 molto pi\u00f9 breve della prima in quanto subisce una brusca curvatura verso il lato prossimale-posteriore, confluendo perci\u00f2 nel margine molto prima di quanto avvenga nell'ala dei Tipuloidea.\nLe nervature trasversali nella regione remigante sono rappresentate dalla radio-mediale (r-m) e dalle due medio-cubitali che delimitano la cellula discale.\nLe larve sono morfologicamente simili a quelle dei Tipuloidei: sono apode ed eucefale, con corpo cilindrico-fusiforme e con estremit\u00e0 caudale provvista di papille coniche che circondano gli stigmi addominali. Differiscono dalle larve dei Tipuloidei per la presenza di due paia di stigmi (uno toracico, uno addominali) e per il tegumento cosparso di peli.\nHabitat e biologia.\nLe larve dei Trichoceridae sono terricole e colonizzano i suoli umidi e, pi\u00f9 in generale, i substrati organici umidi e marcescenti: larve di Trichoceridae si rinvengono in residui vegetali, negli escrementi di animali, su miceli fungini, su derrate alimentari mal conservate, nei nidi di uccelli e nelle tane di roditori, ecc. Occasionalmente possono comportarsi anche come fitofaghe, ma fondamentalmente sono insetti saprofagi con tendenza a svilupparsi su substrati di origine vegetale. Nelle isole della Nuova Zelanda meridionale, larve di Trichoceridae sono state ritrovate anche nel guano dei pinguini.\nGli adulti hanno abitudini analoghe a quelle dei Tipulomorpha in generale: si rivengono prevalentemente in ambienti umidi e freschi. Frequente \u00e8 la segnalazione di adulti di Trichoceridae in ambienti bui, come le caverne, le cantine, il cavo degli alberi. In molte specie, i maschi tendono a riunirsi in sciami, in periodi differenti secondo la latitudine: nelle regioni pi\u00f9 calde, i voli si verificano in autunno o in primavera e, talvolta anche in inverno, mentre nelle regioni pi\u00f9 fredde si hanno in estate. La prerogativa di ritrovare adulti attivi anche in pieno inverno spiega i nomi comuni attribuiti dagli anglosassoni a questa famiglia, \"winter crane flies\" (\"tipule invernali\") o \"winter gnats\" (\"moscerini invernali\"). Nei mesi pi\u00f9 caldi, nelle regioni meno fredde, questi insetti vanno in estivazione, allo stadio di adulto o di larva.\nSistematica e filogenesi.\nSu base strettamente morfologica, i Trichoceridae sono tradizionalmente messi in relazione sistematica con i Tipuloidea, insetti ad essi affini. L'inquadramento sistematico su base filogenetica \u00e8 invece controverso fra due differenti posizioni: la prima, sostenuta da (1973) e (1995), mette in stretta relazione i Tipuloidea e i Trichoceridae comprendendoli nell'infraordine dei Tipulomorpha; la seconda, sostenuta da (1986), mette invece in relazione i Trichoceridae con gli Psychodoidea, comprendendoli nell'infraordine degli Psychodomorpha. Nel corso degli ultimi decenni, i vari Autori che hanno affrontato la sistematica dei Ditteri inferiori hanno in vari modi e con varie interpretazioni optato per una o per l'altra relazione.\nAncora oggi la questione dell'inquadramento dei Trichoceridae \u00e8 aperta. Fra i pi\u00f9 recenti lavori, ad esempio, \"et al.\" (2007) concordano, per l'aspetto tassonomico, con la posizione di e includono i Trichoceridae fra gli Psychodomorpha, mentre \"et al.\" sostengono l'inquadramento sistematico e , includendo la famiglia nei Tipulomorpha.\nSotto l'aspetto filogenetico, le divergenze, a prescindere dall'inquadramento sistematico, riguardano la posizione dei Trichoceridae nell'albero cladistico. Alle interpretazioni originarie degli anni settanta di e altri Autori, che posizionavano i Trichoceridae e i Tipuloidea fra i rami pi\u00f9 primitivi, si contrappongono quelle pi\u00f9 recenti, a partire dalla met\u00e0 degli anni ottanta, che posizionano la famiglia in clade pi\u00f9 annidati, messi in relazione, secondo gli Autori, con gli Psychodomorpha o con i Tipulomorpha.\nLa famiglia comprende oltre 150 specie ripartite fra quattro generi, di cui il pi\u00f9 rappresentativo \u00e8 \"Trichocera\":\nLe specie fossili classificate in questa famiglia, circa una quindicina, risalgono in gran parte al Cenozoico, con una alcune specie del Mesozoico datate fra il Giurassico e il Cretaceo. L'origine ancestrale della famiglia deve essere probabilmente pi\u00f9 antica, come denota la prevalente o esclusiva distribuzione circumantartica dei generi \"Paracladura\" e \"Nothotrichocera\", tipicamente gondwaniche. D'altra parte, \"et al.\" (2008) fanno risalire l'origine ancestrale del clade Tipulidae+Trichoceridae al Triassico.\nDistribuzione.\nLa famiglia ha una larga distribuzione nelle regioni temperate di entrambi gli emisferi, ma con una prevalente concentrazione nella regione oloartica. Numerosi sono gli endemismi.\nIl genere \"Trichocera\" \u00e8 prettamente oloartico, con una maggiore biodiversit\u00e0 nel paleartico. Il suo areale si estende anche alla regione orientale, ma limitatamente a regioni confinanti con il paleartico (India settentrionale e regioni himalayane). Fanno eccezione tre specie. \"Trichocera mexicana\", unica specie neotropicale autoctona fu segnalata nel Messico meridionale, nella regione di Michoac\u00e1n e descritta da nel 1946 e probabilmente rappresenta l'unico caso di espansione dei Trichoceridae nelle regioni tropicali. Le altre due specie, \"Trichocera regelationis\" e \"Trichocera annulata\", segnalate rispettivamente nelle Isole Falkland e nella Georgia del Sud la prima e in Australia e Nuova Zelanda la seconda, hanno un areale atipico: entrambe le specie, infatti, hanno una larga distribuzione paleartica-neartica; la loro presenza nell'emisfero australe, singolare nell'ambito del genere \"Trichocera\", in ex colonie dell'Impero britannico, denota evidentemente un'introduzione accidentale, da parte dell'Uomo. Trattasi perci\u00f2 di specie aliene provenienti dall'Europa, probabilmente dalla Gran Bretagna.\nIl genere \"Diazosma\" ha una distribuzione esclusivamente oloartica, con due specie nordamericane e due europee ad areale circoscritto.\n\"Paracladura\" \u00e8 l'unico genere rappresentato da specie autoctone in entrambi gli emisferi. Questo genere ha una distribuzione prevalentemente circumantartica (australasiana e neotropicale), con 15 specie presenti in Nuova Zelanda, 7 in Cile e Argentina, una in Australia. A queste si aggiungono 9 specie nella regione orientale, 4 nel paleartico orientale (Giappone e Siberia orientale) e, infine, una sola specie neartica, in un areale limitato ad alcune regioni occidentali del Nordamerica (Columbia Britannica, Oregon, Washington).\n\"Nothotrichocera\" ha infine una distribuzione esclusivamente australe, rappresentato prevalentemente nella regione australasiana (4 specie in Australia, 4 in Tasmania, 3 in Nuova Zelanda) e, con una specie, in Cile.\nLa distribuzione della famiglia indica che i Trichoceridae sono insetti tipicamente adattati a climi freddi. Molte specie sono infatti presenti nel Centro e Nord Europa, in Russia, nelle regioni montane del Giappone, dell'Asia centrale, in Patagonia e nelle regioni circumpolari (Scandinavia, Groenlandia, Territori del Nord-Ovest, Alaska, Yukon, Siberia settentrionale).\nIn Europa sono presenti circa 50 specie, di cui sei segnalate presenti in Italia. Le specie italiane fanno capo tutte al genere \"Trichocera\":\nNel territorio nazionale, i Trichoceridae sono presenti soprattutto nel nord e nella penisola. Solo \"T. annulata\" \u00e8 presente anche in Sicilia, mentre in Sardegna non \u00e8 segnalata alcuna specie."}
{"id": "2360858", "revid": "62221", "url": "https://it.wikipedia.org/wiki?curid=2360858", "title": "Trichoceroidea", "text": ""}
{"id": "2360860", "revid": "599", "url": "https://it.wikipedia.org/wiki?curid=2360860", "title": "William Tutte", "text": ""}
{"id": "2360861", "revid": "287204", "url": "https://it.wikipedia.org/wiki?curid=2360861", "title": "Hattusili I", "text": ""}
{"id": "2360870", "revid": "1086846", "url": "https://it.wikipedia.org/wiki?curid=2360870", "title": "Societ\u00e0 Sportiva Calcio Palermo 1972-1973", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1972-1973.\nStagione.\nNella stagione 1972-1973 il Palermo disputa il campionato di Serie A, raccoglie 17 punti piazzandosi in penultima posizione e retrocede in Serie B con l'Atalanta a 24 punti e con la Ternana con 16 punti. Lo scudetto tricolore \u00e8 stato vinto dalla Juventus con 45 punti, secondo il Milan con 44 punti e terza la neopromossa Lazio con 43 punti.\nRitornato nel campionato di Serie A, il Palermo affidato all'allenatore Umberto Pinardi al termine del torneo, arriva penultimo in classifica e retrocede nuovamente in Serie B. Un anno deludente per i rosanero, i cui i risultati negativi sono il minor numero di vittorie tre, ottenute soltanto nel girone d'andata, la peggior difesa (41 gol subiti) e il peggior attacco (13 gol fatti).\nNel girone di ritorno colleziona il maggior numero di sconfitte nove, delle quali cinque consecutive, dalla 24\u00aa alla 28\u00aa giornata, sono le cause che determinano anticipatamente la retrocessione. Un'altra di quelle nove, alla prima partita del girone di ritorno (la 16\u00aa) del 28 gennaio, contro il , l'arbitro Gianfranco Menegali assegna un rigore ai rossoneri, realizzato da Gianni Rivera a dieci minuti dal termine. La conseguente contestazione del pubblico costa una giornata di squalifica allo stadio La Favorita e la gara successiva, con il , si gioca sul campo neutro di Catania. In Coppa Italia i rosanero sono inseriti nel settimo girone di qualificazione, vinto dal Napoli che accede al girone finale, raccolgono 4 pareggi in quattro partite chiudendo imbattuti il girone.\nCalciomercato.\nCessioni: Enzo Ferrari (Monza, ottobre)\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2360872", "revid": "124760629", "url": "https://it.wikipedia.org/wiki?curid=2360872", "title": "Chiesa di Santa Luciella a San Biagio dei Librai", "text": "La Chiesa Museo di Santa Luciella ai Librai \u00e8 una delle chiese storiche di Napoli; \u00e8 sita nell'omonima via, nei pressi della chiesa dei Santi Filippo e Giacomo e alle spalle della chiesa di San Gregorio Armeno. Chiusa al culto dagli anni '80 \u00e8 stata riaperta al pubblico il 5 aprile 2019 grazie all'associazione culturale Respiriamo Arte.\nStoria.\nLa chiesa fu fondata poco prima del 1327 da Bartolomeo di Capua, giureconsulto e consigliere politico di Carlo II d'Angi\u00f2 e di Roberto d'Angi\u00f2.\nNella pianta Baratta risalente al 1629 risulta indicata come Cappella dell\u2019Arte dei Molinari o Mulinari (mugnai o lavoratori presso un mulino).\nVenne in seguito presa in custodia dai pipernieri (coloro che lavoravano il piperno), tanto \u00e8 vero che la struttura di culto \u00e8 nota anche come \"chiesa dell'Arciconfraternita dell'Immacolata Concezione, San Gioacchino e San Carlo Borromeo dei Pipernieri\". L'edificio venne restaurato e consolidato negli anni ottanta del XX secolo e da allora \u00e8 chiuso al pubblico.\nDal 2016 la chiesetta \u00e8 affidata in comodato d'uso all'Associazione Culturale Respiriamo Arte, composta da cinque giovani laureati partenopei, che ha l\u2019obiettivo di sottrarla al degrado, non solo ripristinando la sicurezza dei luoghi, rendendola nuovamente fruibile al pubblico, ma valorizzandola come centro di inclusione sociale e nuovo attrattore turistico \u2013 culturale. Il progetto \u00e8 oggetto di una campagna di crowdfunding e i primi fondi raccolti hanno permesso nel giugno 2017 di realizzare dei primi interventi, consistenti in opere provvisionali che hanno eliminato o ridotto i pericoli per la pubblica e privata incolumit\u00e0 e preservato gli elementi decorativi e architettonici dei prospetti. La riapertura della chiesa, al termine dei lavori di restauro, \u00e8 avvenuta il 5 aprile\nDescrizione.\nL'interno, di medie dimensioni, \u00e8 composto da una navata rettangolare e altare maggiore. L'esterno \u00e8 caratterizzato da un grande finestrone a disegno gotico, da un portale in piperno sormontato da una lunetta fatta con lo stesso materiale e da un affresco circolare che include la rappresentazione di uno stemma, probabilmente un'allegoria dell'antica arciconfraternita. Al di sopra dell'ingresso secondario vi \u00e8 il piccolo campanile.\nI sotterranei della chiesetta custodiscono il celebre \"teschio con le orecchie\", un rarissimo esempio di teschio con le orecchie mummificate."}
{"id": "2360873", "revid": "1543377", "url": "https://it.wikipedia.org/wiki?curid=2360873", "title": "Tellesimo", "text": "Il Tellesimo \u00e8 un affluente del fiume Tellaro a carattere torrentizio della Sicilia sud-orientale.\nNasce sui Monti Iblei a 460 m di quota in contrada Bellocozzo tra i territori dei comuni di Modica e Ragusa. Dopo circa 2 Km il torrente entra nella Cava dei Servi o Cava del Tellesimo che segna il confine tra la provincia di Ragusa e quella di Siracusa (comune di Rosolini). Il fiume, con la sua azione erosiva, nei secoli ha creato questo canyon lungo e stretto che con un andamento tortuoso con pareti a strapiombo ha anche creato conche e marmitte. Il Tellesimo dopo una corsa solitaria di circa 14\u00a0km diventa tributario del Tellaro che nasce presso Palazzolo Acreide, e a sua volta va a sfociare nel mar Ionio, presso il sito archeologico di Eloro, nell'area comunale di Noto. \nNelle acque limipide del fiume vive la Trota Macrostigma, che \u00e8 una specie protetta ed indigena degli Iblei.\nStoria e Futuro.\nLungo le pareti della Cava vi sono numerose grotte rupestri dell'et\u00e0 del Bronzo Antico nonch\u00e9 all'et\u00e0 di Pantalica I (XII-XI sec.) ed a pochi chilometri, nella \"Cava del Prainito\", \u00e8 stato scoperto un insediamento preistorico della \"Facies Castellucciana\" datato al periodo 1800 - 1400 a.C.\nL'assessorato regionale al Territorio e Ambiente della Sicilia, sta portando avanti l'iter per istituire una riserva naturale orientata chiamata \"Valle del fiume Tellesimo\" e l'inserimento di quest'area nel \"Piano regionale dei Parchi e Riserve\". La nuova riserva ricadrebbe tra le provincie di Ragusa e Siracusa, nei comuni di Ragusa, Modica e Rosolini per un'area di circa 2.100 ettari. \u00c8 altamente probabile, ad ogni modo, che il sito andr\u00e0 a ricadere entro la perimetrazione definitiva del Parco Nazionale degli Iblei, tuttora in corso di definizione."}
{"id": "2360874", "revid": "179091", "url": "https://it.wikipedia.org/wiki?curid=2360874", "title": "Albero di Guernica", "text": ""}
{"id": "2360881", "revid": "88812", "url": "https://it.wikipedia.org/wiki?curid=2360881", "title": "Teologia mutazilita", "text": ""}
{"id": "2360887", "revid": "729019", "url": "https://it.wikipedia.org/wiki?curid=2360887", "title": "Corona di Baviera", "text": "La corona di Baviera (\"Krone des K\u00f6nigreichs Bayern\", in tedesco) \u00e8 l'emblema con cui venivano incoronati i Re di Baviera.\nStoria.\nLa corona di Baviera venne ordinata e progettata per Massimiliano I di Baviera, dopo che Napoleone Bonaparte aveva elevato la Baviera allo stato di regno. La corona venne commissionata nel 1804 all'orafo francese Jean-Baptiste de Lasne, che trasse ispirazione dalla corona di Luigi XV di Francia.\nL'alleanza con Napoleone valse a Massimiliano il titolo regale e l'acquisizione di grandi territori con la pace di Presburgo. Questo fece di lui uno dei principali membri della Confederazione del Reno. Sua figlia spos\u00f2 Eugenio di Beauharnais, figliastro di Napoleone.\nMassimiliano I di Baviera ordin\u00f2 anche i \"Regalia\", che oggi possono essere ammirati a Monaco di Baviera. Realizzata da Biennais, il pi\u00f9 famoso orafo francese dell'epoca, la corona reale di Baviera \u00e8 composta da rubini, diamanti, smeraldi, zaffiri e perle.\nLa gemma pi\u00f9 costosa era il celebre diamante Wittelsbach, chiamato Wittelsbach-Graff dopo essere stato acquistato nel 2008 dal gioielliere londinese Laurence Graff per la cifra (allora un record) di 16,4 milioni di sterline.\nCome le altre insegne regali, la corona non \u00e8 stata mai indossata dal sovrano. Durante le cerimonie ufficiali della sala del trono veniva posta sopra un cuscino ai suoi piedi."}
{"id": "2360889", "revid": "767487", "url": "https://it.wikipedia.org/wiki?curid=2360889", "title": "Corona del principe Carlo di Norvegia", "text": "La corona del principe Carlo, successivamente diventato re con il nome di Carlo XV di Svezia, venne disegnata nel 1846 da Johannes Flintoe sulla base di una corona risalente al medioevo e venne poi realizzata dall'orafo Herman Colbj\u00f8rnsen \u00d8yset. \n\u00c8 l'unico pezzo dei regalia norvegesi ad essere stato costruito interamente in Norvegia. Non \u00e8 mai stata indossata. \nPesa poco pi\u00f9 di 1 chilogrammo e contiene un peridoto verde, perle d'acqua dolce ed una ametista."}
{"id": "2360890", "revid": "767487", "url": "https://it.wikipedia.org/wiki?curid=2360890", "title": "Corona di Eric XIV di Svezia", "text": "La corona di Eric XIV di Svezia venne realizzata a Stoccolma nel 1561 dall'orafo Cornelius ver Weiden in occasione dell'incoronazione del re Eric XIV di Svezia.\nAttualmente \u00e8 custodita nel tesoro del Palazzo Reale di Stoccolma insieme agli altri regalia svedesi."}
{"id": "2360891", "revid": "1934238", "url": "https://it.wikipedia.org/wiki?curid=2360891", "title": "Corona di Federico I di Prussia", "text": "La corona di Federico I di Prussia \u00e8 stata realizzata dal gioielliere di corte per Federico I, re di Prussia dal 1701 al 1713. La corona venne utilizzata anche per l'incoronazione di Federico Guglielmo I e di suo figlio, Federico II. Federico I era un sovrano molto spartano, difatti, nonostante la corona fosse presente alla sua incoronazione, effettivamente non venne indossata."}
{"id": "2360892", "revid": "1305772", "url": "https://it.wikipedia.org/wiki?curid=2360892", "title": "Corona di Luigi XV di Francia", "text": "La corona di Luigi XV di Francia \u00e8 la corona personale del sovrano francese, realizzata nel 1722 dagli orefici Auguste Duflos e Claude Rond\u00e9. \u00c8 l'unico pezzo superstite dei regalia francesi risalenti all'ancien r\u00e9gime. \nStoria.\nFin dall'inizio del XVIII secolo i sovrani francesi indossavano corone di oro massiccio ma non impreziosite da pietre preziose. \nNel 1722 per l'incoronazione del giovane sovrano Luigi XV, appena dodicenne, il Reggente, Filippo II d'Orl\u00e9ans, commission\u00f2 all'orafo Augustin Duflot di realizzare una corona leggera ed impreziosita da pietre preziose, su disegno del gioielliere di corte Laurent Rond\u00e9. Furono utilizzati i diamanti della collezione del Cardinale Mazzarino, il famoso diamante \"Reggente\" (che era fissato nella parte anteriore della corona) e poi 282 diamanti, 64 pietre di colore (zaffiri, rubini, smeraldi e topazi) e 230 perle. \nTutte le altre corone di Francia furono perse, rubate o distrutte durante la rivoluzione francese mentre la corona di Luigi XV fu miracolosamente l'unica sopravvissuta.\nNel 1885 la Terza Repubblica francese decise di vendere le pietre preziose incastonate sulla corona di Luigi XV mentre lo scheletro venne risparmiato, data la sua importanza storica, sostituendo le gemme originali con copie di semplice vetro. \nAttualmente \u00e8 esposta nel museo del Louvre di Parigi, nella Galleria di Apollo. "}
{"id": "2360894", "revid": "287204", "url": "https://it.wikipedia.org/wiki?curid=2360894", "title": "Regioni di formazione stellare di Cassiopea", "text": "Le regioni di formazione stellare di Cassiopea sono un'estesa porzione di cielo, ricca di nubi molecolari giganti e di associazioni di stelle blu molto brillanti; il nome deriva dalla costellazione di Cassiopea, nella cui direzione si trovano, se viste dalla Terra. Le strutture galattiche osservabili in questo settore celeste non formano un unico complesso, ma sono in realt\u00e0 diversi complessi separati da alcune migliaia di anni luce e appaiono sulla nostra linea di vista in successione uno dietro l'altro.\nLa regione pi\u00f9 prossima alla Terra si trova sul margine esterno del Braccio di Orione, il braccio di spirale secondario su cui si trova anche il sistema solare: \u00e8 composta per lo pi\u00f9 da grossi addensamenti di nebulose oscure congiunte col sistema di Cefeo, situate in una posizione molto settentrionale rispetto al piano galattico e osservate per la prima volta da Edwin Hubble.\nLe aree maggiormente visibili, nonch\u00e9 molto pi\u00f9 estese, si trovano sul Braccio di Perseo, il braccio immediatamente pi\u00f9 esterno al nostro, a una distanza di oltre 7000 anni luce; a differenza della precedente, questa regione non ci appare oscurata, poich\u00e9 giace quasi esattamente sul piano galattico, dove la linea di vista ci appare pi\u00f9 sgombra in questa direzione. Qui si trovano alcune estese associazioni OB particolarmente brillanti, alcune delle quali associate ad ammassi aperti ben noti, come M103 e NGC 457, oltre a grandi complessi nebulosi, visibili specialmente sul lato orientale della costellazione e connessi con il celebre Ammasso Doppio di Perseo.\nOsservazione.\nLe regioni di formazione stellare di Cassiopea si trovano in direzione del tratto pi\u00f9 settentrionale della Via Lattea, molto in profondit\u00e0 nell'emisfero boreale, nell'omonima costellazione; tuttavia, nonostante le grandi dimensioni, neppure le loro strutture pi\u00f9 brillanti sono individuabili ad occhio nudo o con l'ausilio di piccoli strumenti: in questo tratto, infatti, le stelle luminose sono scarse e i campi stellari di fondo sono meno ricchi rispetto ad altre aree del piano galattico; persino la stessa scia luminosa della Via Lattea appare fortemente irregolare e attraversata da grandi bande oscure, a causa della presenza di grossi banchi di polveri oscure che ne schermano la luce retrostante.\nTrovandosi a una declinazione molto settentrionale, attorno ai 65\u00b0N, la costellazione di Cassiopea (e con essa le sue regioni nebulose) si mostra circumpolare da gran parte dell'emisfero nord; Cassiopea \u00e8 una delle figure pi\u00f9 classiche delle sere autunnali boreali, quando si presenta allo zenit in Canada, Europa settentrionale e Russia. Dall'emisfero australe, invece, la visione \u00e8 penalizzata e per gran parte delle sue regioni resta sempre al di sotto dell'orizzonte, senza mostrarsi mai.\nLe regioni di formazione stellare in Cassiopea pi\u00f9 vicine a noi si trovano alcuni gradi a nord dell'equatore galattico. Nessun loro oggetto \u00e8 individuabile senza l'ausilio di un telescopio: infatti si tratta per lo pi\u00f9 di addensamenti di nebulose oscure, in cui spicca di tanto in tanto qualche bozzolo luminoso che brilla di riflessione a causa di una o pi\u00f9 stelle vicine; le associazioni di stelle giovani sono allo stesso modo oscurate, al punto che il tratto di cielo in cui sarebbero dovute essere visibili appare come fosse una regione lontana dalla scia chiara della Via Lattea. Diversamente, tutte le regioni stellari del Braccio di Perseo, a oltre 8000 anni luce di distanza, sono perfettamente osservabili anche con un binocolo o un telescopio amatoriale, grazie alla loro posizione sull'equatore galattico, molto meno oscurato: cos\u00ec, la maggior parte degli ammassi aperti visibili in Cassiopea, come il celebre M103, NGC 457 e NGC 663, si trova in questo braccio di spirale, come pure alcune delle nebulose pi\u00f9 conosciute del cielo boreale, la Nebulosa Cuore e la Nebulosa Anima, connesse a un'estesa regione di formazione stellare.\nNelle epoche precessionali.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nIl tratto di Via Lattea della costellazione di Cassiopea si trova attualmente a circa 0h di ascensione retta, che equivalgono al punto in cui l'eclittica interseca l'equatore celeste (equinozio); l'intersezione delle 18h con l'eclittica corrisponde al solstizio del 22 dicembre, quelle delle 6h col solstizio del 21 giugno.\nIn questa fase precessionale il complesso di Cassiopea tende ad assumere delle declinazioni sempre pi\u00f9 settentrionali. Quando, fra circa 5000 anni, il complesso si trover\u00e0 alle 6h di ascensione retta, raggiunger\u00e0 il punto pi\u00f9 settentrionale: in quell'occasione, si trover\u00e0, come si vede nell'immagine a lato, a pochi gradi dal polo nord celeste, poich\u00e9 quest'ultimo si trover\u00e0 in direzione della vicina costellazione di Cefeo.\nAmbiente galattico e linea di vista.\nIl tratto di Via Lattea in direzione di Cassiopea mostra evidentissime tracce di oscuramento causate da grandi nubi di polveri, specialmente nel lato pi\u00f9 settentrionale; questo sistema di nubi \u00e8 lo stesso visibile nell'adiacente costellazione di Cefeo, di cui rappresenta il naturale proseguimento verso est. Il sistema nebuloso pi\u00f9 vicino a noi in questa direzione, nonch\u00e9 il principale responsabile dell'oscuramento, si trova a poco pi\u00f9 di 900 anni luce e la sua estensione reale \u00e8 di circa 260 anni luce. Questa struttura appare connessa con un altro complesso, appena pi\u00f9 distante e pi\u00f9 esteso, noto come \"Nube di Cefeo\"; al suo interno si trovano alcune sottostrutture, fra cui spicca un ben noto globulo di Bok che porta la sigla di catalogo Sh2-136 (in Cefeo): si tratta di un bozzolo oscuro evidente su uno sfondo debolmente nebuloso, delle dimensioni di circa 2 anni luce e al cui interno si trovano degli oggetti stellari giovani in formazione.\nLa relazione di questi due oggetti con la Cintura di Gould, ossia la fascia di stelle giganti visibile da Perseo fino al gruppo di costellazioni meridionali facenti parte della Nave Argo, non \u00e8 stata ancora accertata: sebbene la velocit\u00e0 radiale indichi una relazione con una superbolla in espansione connessa alla Cintura, la sua posizione, piuttosto distaccata rispetto al piano in cui la Cintura giace, farebbe pensare ad una struttura separata e indipendente da essa.\nOltre questo sistema di nubi oscuranti, si estende una regione meno ricca di complessi nebulosi, ma in cui si trova, a sud rispetto alla linea di vista di Cefeo, un'associazione OB piuttosto sparsa, nota come Lacerta OB1; a una distanza di 2600 anni luce (800 parsec) giace una delle nubi molecolari giganti pi\u00f9 estese del nostro braccio di spirale: si tratta di una lunga cintura di polveri estesa per migliaia di anni luce in senso trasversale rispetto al braccio, formato dalla Fenditura del Cigno e dell'Aquila, che si connette con un'altra banda oscura, visibile in direzione di Cefeo, le cui propaggini si stirano fino a raggiungere Cassiopea.\nNel bordo pi\u00f9 esterno del Braccio di Orione ricadono le aree del complesso di Cassiopea in senso stretto, dominate da un'associazione OB catalogata come Cassiopeia OB14; Gli ammassi aperti pi\u00f9 notevoli presenti nella zona sono Cr 463 e ASCC 4, il primo ben osservabile anche con un telescopio amatoriale, mentre il secondo \u00e8 molto pi\u00f9 debole e disperso.\nAl di l\u00e0 del Braccio di Orione si estende il Braccio di Perseo, uno dei bracci maggiori della Via Lattea; alcune delle pi\u00f9 grandi nebulose, come il complesso \"Cuore e Anima\", e associazioni stellari visibili in Cassiopea appartengono a questo braccio di spirale. In questa regione, ben distante dai complessi nebulosi del nostro braccio di spirale, si trovano alcune fra le associazioni OB pi\u00f9 brillanti in assoluto dell'intera Galassia: si tratta di Cassiopeia OB1, Cassiopeia OB2, Cassiopeia OB4, Cassiopeia OB5, Cassiopeia OB7 e soprattutto Cassiopeia OB6.\nStruttura.\nLa regione di Cassiopea non presenta una struttura uniforme: infatti le regioni H II visibili in questo settore di volta celeste sono poste, come gi\u00e0 visto, a varie distanze; sul nostro braccio di spirale \u00e8 possibile distinguere due aree principali: la pi\u00f9 vicina, che \u00e8 anche la pi\u00f9 ridotta e oscura, alla distanza di 180-600 pc, e la regione retrostante, pi\u00f9 ricca ed estesa, posta sul margine esterno del Braccio di Orione, distante 600-800 pc.\nLa regione cospicua pi\u00f9 prossima a noi in questa direzione, se si escludono le piccole nubi entro un raggio di 200 parsec, \u00e8 quella formata dalla naturale estensione del complesso di Cefeo. La locuzione \"Cepheus Flare\" (letteralmente il \"Brillamento di Cefeo\") fu coniata da Edwin Hubble per indicare l'area di cielo della parte centrale di Cefeo e settentrionale di Cassiopea priva di oggetti extragalattici, estesa dal piano galattico fino a delle regioni ad alte latitudini galattiche in cui il chiarore della Via Lattea ridiventa visibile, indicando dunque la presenza di una grande mole di polveri che oscura la nostra Galassia; la sua estensione \u00e8 compresa fra i 100\u00b0 e i 120\u00b0 di longitudine galattica.\nUno studio sulla distribuzione dell'idrogeno neutro della regione ha rilevato la presenza, a circa 300-500 parsec (circa 1000-1600 anni luce) di due strutture di gas interstellare dinamicamente diverse poste a latitudini galattiche comprese fra +13\u00b0 e +17\u00b0, che si muovono alla velocit\u00e0 di circa 1,5 km/s l'una rispetto all'altra; probabilmente si tratta di regioni in espansione o in collisione. Nella regione \u00e8 stata inoltre scoperta una vasta area di continuum radio, chiamata poi Anello III (\"Loop III\"), centrata alle coordinate galattiche l=124\u00b12\u00b0; b=+15\u00b13\u00b0 ed estesa per ben 65\u00b0, che potrebbe essere stata creata da una serie di esplosioni di supernovae; questa struttura a bolla in movimento indica inoltre che il mezzo interstellare \u00e8 interessato da dinamiche energetiche vigorose: la vasta gamma di movimenti diversi riscontrati potrebbe essere un riflesso dell'azione di diverse onde d'urto.\nLe regioni poste invece al di l\u00e0 del nostro braccio di spirale sono molto pi\u00f9 estese e complesse, nonch\u00e9 molto meno note a causa della loro grande distanza (oltre 7000 anni luce) e dell'oscuramento di alcune delle sue aree; il braccio di spirale a cui appartengono, il Braccio di Perseo, \u00e8, assieme al Braccio Scudo-Croce, uno dei due bracci di spirale maggiori della Via Lattea. Le strutture pi\u00f9 appariscenti sono di gran lunga le estese associazioni OB, il risultato di intensi fenomeni di formazione stellare ancora in atto, e la stella Ae/Be di Herbig MWC1080, uno degli astri di questa classe maggiormente noti e studiati. Il complesso pi\u00f9 notevole di questo braccio in direzione di Cassiopea \u00e8 quello delle Nebulose Cuore e Anima, note anche come W3/W4/W5, a cui sono legate due massicce e luminose associazioni OB: Cassiopeia OB6 e Perseus OB1.\nRegioni prossime al Sole.\nAlla distanza di 180\u00b120 parsec (590\u00b165 anni luce) si trova \"LDN\u00a01333\", una piccola nube oscura con classe di opacit\u00e0 6, le cui coordinate galattiche sono l=128,88\u00b0 e b=+13,71\u00b0; la distanza \u00e8 invece stata stimata alla fine degli anni novanta, quando venne anche mappata alla lunghezza d'onda del 13CO e del C18O. Secondo i dati derivati da questi studi, LDN\u00a01333 sarebbe una nube oscura priva di stelle facente parte di una lunga struttura filamentosa di nubi, estesa per circa 30 parsec. Inoltre negli stessi ci si riferisce a questo complesso come ad una \"nube molecolare\": infatti sono state scoperte delle prove della presenza di fenomeni di formazione stellare in atto, prime fra tutte la presenza di alcune sorgenti di radiazione infrarossa, come IRAS 02086+7600, emesse da protostelle e coincidenti con stelle ad emissione H\u03b1; un paragone fra queste sorgenti e quelle note all'interno di altri complessi vicini, come quello del Toro-Auriga e del Camaleonte, suggerisce che LDN\u00a01333 sia il pi\u00f9 piccolo fra i vari complessi nebulosi molecolari conosciuti in cui ha luogo la formazione di nuove stelle. Un'altra prova \u00e8 data dalla presenza di alcune giovani stelle T Tauri nella regione fra LDN\u00a01333 e le alte longitudini del \"Cepheus Flare\", in un'area priva di nubi. Studiando le dinamiche e la distribuzione della materia interstellare di quest'area si \u00e8 scoperto che il \"Cepheus Flare\" e la regione di Cassiopea formano una superbolla in espansione che racchiude un antico resto di supernova; assumendo per il suo centro un valore di distanza pari a 300 parsec, il raggio della bolla sarebbe di circa 50 parsec, con una velocit\u00e0 di espansione di 0,4\u00a0km/s. La massa totale della struttura \u00e8 stimata in circa 720\u00a0M\u2609; la massa media delle tredici aree pi\u00f9 concentrate della nebulosa \u00e8 invece pari a 9\u00a0M\u2609.\nAd una distanza superiore, stimata sui circa 600 pc, si trova la nube nota come \"LDN\u00a01340\"; si tratta di una nebulosa oscura di classe 5 sulla scala di opacit\u00e0, illuminata in alcuni punti da alcune stelle di classe spettrale A e B. Al suo interno sono note alcune condensazioni, catalogate come RNO 7, 8 e 9, la cui esistenza \u00e8 usualmente interpretata come una prova della recente presenza di fenomeni di formazione stellare; inoltre, osservando al C18O, \u00e8 possibile suddividere la nube in tre regioni contraddistinte da una maggiore densit\u00e0 rispetto al mezzo interstellare circostante: LDN\u00a01340\u00a0A,\u00a0B\u00a0e\u00a0C. La massa totale della struttura \u00e8 stimata sulle 1300\u00a0M\u2609. Secondo gli esiti di uno studio condotto nel 2002 nel vicino infrarosso alla ricerca di oggetti stellari giovani, nella nebulosa sono presenti una dozzina di oggetti HH: uno dei pi\u00f9 studiati \u00e8 HH\u00a0487, che si ritiene sia stato emesso dalla sorgente IRAS 02224+7227, coincidente con una stella T Tauri di classe M; altri oggetti ben conosciuti sono HH\u00a0488, che si origina da RNO7, e HH\u00a0489, generata dalla sorgente IRAS 02250+7230. Da RNO7 si originano anche HH 671 e HH 672.\nRegioni sul bordo esterno del Braccio di Orione.\nLa prova che sul bordo esterno del Braccio di Orione, in direzione di Cassiopea, siano attivi dei fenomeni di formazione stellare, \u00e8 data dalla presenza di un gran numero di oggetti stellari giovani circondati da bozzoli luminosi e connessi con dei getti di materia; queste formazioni sono tipiche delle prime fasi dell'evoluzione stellare. Gli oggetti pi\u00f9 importanti di questo settore sono osservabili per la maggior parte nella banda dell'infrarosso.\nV633 Cassiopeiae e la nube vdB 1.\nvdB 1 (nota anche come LDN\u00a01265) \u00e8 una nebulosa oscura situata alle coordinate RA=0h11m e DEC=+58\u00b050'; la sua importanza \u00e8 legata alla presenza di una stella di pre-sequenza principale nota come V633 Cassiopeiae (o HBC\u00a03 o LkH\u03b1\u00a0198), identificata per la prima volta nel 1960. Il suo spettro \u00e8 stato stimato come B3, B9 o A5 a seconda delle interpretazioni, la sua distanza \u00e8 di 600 parsec (quasi 2000 anni luce) e la sua luminosit\u00e0 reale \u00e8 di 160 L\u2609; mostra inoltre una forte attivit\u00e0 cataclismica, con dei brillamenti (\"flare\"). Nel corso degli anni novanta \u00e8 stata scoperta una compagna annidata in profondit\u00e0 nella nube, che sembra essere la principale responsabile della gran parte delle emissioni nel vicino infrarosso osservate nella regione; la separazione reale con la primaria sarebbe di circa 3300 UA e la sua luminosit\u00e0 sarebbe pari a circa 100 L\u2609.\nAll'interno della nube sono conosciuti diversi getti di materia, coincidenti con altrettanti oggetti HH: \u00e8 il caso di HH\u00a0161, a sud-est di V633\u00a0Cas e legato alla sua compagna nascosta, HH\u00a0162, associato con la vicina V376\u00a0Cas, e HH\u00a0164, la cui sorgente \u00e8 la stessa V633\u00a0Cas. A V633\u00a0Cas e alla compagna sarebbero connessi ulteriori tre getti, catalogati come HH\u00a0800, HH\u00a0801 e HH\u00a0802, con un potente getto visibile anche in luce ottica della lunghezza di ben 2 parsec (circa 7 anni luce).\nLDN 1287.\nLDN\u00a01287 \u00e8 una nube oscura dall'aspetto filamentoso, situata a circa 850 parsec (circa 2800 anni luce) dal sistema solare e che si estende lungo il piano galattico per circa 10 parsec (33 anni luce); \u00e8 stata mappata a diverse lunghezze d'onda e la sua massa \u00e8 stata stimata in uno studio condotto all'inizio degli anni novanta, quando si \u00e8 ottenuto un valore di 240\u00a0M\u2609. Al suo interno sono presenti almeno quattro addensamenti separati e allineati col filamento nebuloso, pi\u00f9 una sorgente di radiazione infrarossa catalogata come IRAS\u00a000338+6312, originata da una protostella completamente avvolta da un denso bozzolo di gas e polveri; a questa sorgente \u00e8 correlato un getto bipolare molecolare, con emissioni nella lunghezza d'onda dell'acqua e del metanolo. La nube ospita anche la giovane stella RNO1, di classe spettrale F5e; a breve distanza, appena 50\", equivalenti a 0,2 parsec reali, si trova un secondo oggetto pi\u00f9 debole denominato RNO1B, una variabile FU Orionis, in correlazione con un'altra stella dello stesso tipo, RNO1C, con la quale formerebbe un sistema binario; questa coppia sarebbe inoltre la sorgente direttrice del getto molecolare.\nOltre a queste, all'interno della nube sono note altre sei sorgenti di origine stellare, come pure un'ulteriore regione di addensamento nebuloso.\nLDN 1293.\nLDN\u00a01293 \u00e8 una nube oscura di classe di opacit\u00e0 4; contiene al suo interno due sorgenti di radiazione infrarossa, pi\u00f9 una terza visibile nella sua direzione ma che probabilmente \u00e8 un oggetto pi\u00f9 remoto e indipendente. Le sue linee di emissione, vicine come caratteristiche e posizione a quelle dei dintorni di L\u00a01287, suggeriscono che le due nubi sono parte di una stessa struttura molecolare allungata, associata con l'associazione stellare Cas\u00a0OB14, posta alla distanza di circa 850 parsec.\nL'estensione di LDN\u00a01293 \u00e8 pari a 9x5 parsec e la sua massa \u00e8 stata stimata in circa 640\u00a0M\u2609; la pi\u00f9 forte fra le sorgenti individuate qui \u00e8 IRAS\u00a000376+6248, che possiede un getto bipolare molecolare ed \u00e8 avvolto da una regione nebulosa ad alta densit\u00e0. La distribuzione spaziale e le dinamiche del mezzo interstellare della regione suggerisce l'esistenza di una grande bolla in espansione la cui zona centrale ha coordinate galattiche l=122\u00b0 e b=+10\u00b0, posta alla distanza di 800 parsec e con un raggio di 100 parsec; la massa di idrogeno neutro che contiene \u00e8 pari a 10.000\u00a0M\u2609. Secondo le osservazioni condotte nella regione, sia LDN\u00a01287 che LDN\u00a01293 si trovano sul bordo di questa bolla.\nLDN 1302.\nAl gruppo delle due nubi precedenti appartiene anche LDN\u00a01302, un piccolo bozzolo oscuro che nasconde al suo interno diversi oggetti stellari giovani; fra questi spicca V594 Cassiopeiae (BD+61\u00a0154), di classe spettrale B8, pi\u00f9 altre sette stelle con forti emissioni H\u03b1, catalogate da LkH\u03b1\u00a0199 a LkH\u03b1\u00a0205. A breve distanza, sia fisica che reale, si trova un piccolo ammasso aperto noto come NGC 225; tuttavia, i legami fisici fra la nube e le sue stelle giovani e quest'ammasso sembrano essere solo apparenti, dato che le loro et\u00e0 sono notevolmente differenti: infatti NGC 225 si sarebbe formato circa 120 milioni di anni fa, mentre le stelle della nube, come V594 Cas, hanno un'et\u00e0 di pochi milioni di anni e in certi casi anche meno. Anche il loro moto proprio sembra essere differente. Uno studio posteriore ha per\u00f2 messo in dubbio questa conclusione, affermando che ben 15 delle 28 stelle membri principali mostrerebbero un eccesso di radiazione nel vicino infrarosso, che suggerisce che l'et\u00e0 dell'ammasso possa essere molto inferiore, dell'ordine di pochi milioni di anni e che possa quindi contenere anche delle stelle di pre-sequenza principale. Vi \u00e8 invece una certa unanimit\u00e0 sulla distanza, stimata sui 650 parsec o di poco inferiore.\nSh2-187.\nSh2-187 \u00e8 una regione H II visibile anche in luce ottica, di dimensioni apparenti piuttosto contenute (diametro 0,9') e situata sul bordo pi\u00f9 esterno del Braccio di Orione; visivamente sembra circondata dalla nebulosa oscura LDN\u00a01317. La distanza \u00e8 stata stimata tramite studi spettrofotometrici in circa 1440 parsec (4700 anni luce), tramite l'osservazione delle stelle eccitatrici dei gas di questa e di altre nubi circostanti; le sue coordinate sono RA=1h\u00a023m e DEC=+61\u00b0\u00a051', coincidenti con quelle della sorgente 2MASS\u00a0J\u00a001230704+6151527.\nLa nube appartiene a un grande complesso molecolare, individuato a met\u00e0 degli anni ottanta e mappato da diversi studiosi, al cui centro si trova un getto molecolare ad alta velocit\u00e0, originato da una sorgente di radiazione infrarossa catalogata come S\u00a0187\u00a0IRS, situata molto vicina ad un'altra forte sorgente, IRAS\u00a001202+6133. Tramite queste mappature si \u00e8 scoperto che la parte visibile della nube \u00e8 circondata da un esteso involucro di idrogeno neutro, individuabile a lunghezze d'onda diverse da quella visibile, la cui massa totale pu\u00f2 essere stimata in circa 7600\u00a0M\u2609.\nLe evidenze della presenza di fenomeni di formazione stellare possono essere individuate nelle numerosissime sorgenti infrarosse scoperte nella nebulosa, come quelle appena citate compreso il getto molecolare; in particolare, una delle sorgenti pi\u00f9 potenti \u00e8 IRAS\u00a001202+6133, inserita in profondit\u00e0 in un denso bozzolo luminoso ben individuabile agli infrarossi (S\u00a0187\u00a0IRS), la cui controparte in luce visibile \u00e8 nota come S187H\u03b1: si tratterebbe di una stella Ae/Be di Herbig.\nCassiopeia OB14.\nUn'associazione OB \u00e8 un'associazione stellare di recente formazione che contiene decine di stelle massicce di classe spettrale O e B, ossia blu e molto calde; si formano assieme nelle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare. Entro pochi milioni di anni, gran parte delle stelle pi\u00f9 luminose dell'associazione esplodono come supernovae, mentre le stelle pi\u00f9 piccole sopravvivono per molto pi\u00f9 tempo, avendo una massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nNel dettaglio, Cassiopeia OB14 \u00e8 definita da quattro stelle supergiganti estremamente luminose, situate nella medesima regione spaziale di LDN\u00a01287 e LDN\u00a01293; il suo valore di distanza, ottenuto facendo la media della distanza delle quattro stelle principali, \u00e8 di circa 1100 parsec (3600 anni luce), dunque leggermente maggiore delle associazioni vicine, in particolare Cepheus\u00a0OB4. Secondo alcuni studi condotti nei primi anni novanta, la reale connessione fisica fra Cas\u00a0OB14 e LDN\u00a01287 \u00e8 provata dal fatto che il vento stellare delle quattro giganti, e in particolare di , la pi\u00f9 brillante, sarebbe il principale responsabile dell'innesco della formazione stellare all'interno della nube. \u00c8 stato anche ipotizzato che LDN\u00a01287 e LDN\u00a01293 siano parte di un sistema molecolare gigante di aspetto filamentoso, esteso da Cas\u00a0OB14 a Cep\u00a0OB4.\nRegioni sul Braccio di Perseo.\nOltre il bordo esterno del Braccio di Orione si estende una vasta regione meno densa di stelle luminose e gas interstellari, una regione intermedia fra due bracci di spirale; oltre questo spazio, a circa 2100 parsec (6800 anni luce), si trova il Braccio di Perseo, uno dei due bracci di spirale maggiori della nostra Galassia. Molti oggetti astronomici non stellari osservabili fra le costellazioni di Cassiopea e l'Auriga appartengono in realt\u00e0 a questo braccio maggiore, come M37 e il celebre Ammasso Doppio di Perseo. Nel dettaglio, in direzione di Cassiopea appartengono a questo braccio gli ammassi aperti NGC 457, NGC 663 e NGC 7789.\nIl settore del Braccio di Perseo in direzione di Cassiopea presenta alcune grandi aree di formazione stellare e diverse associazioni OB composte da stelle molto luminose. Una struttura nebulosa molto studiata \u00e8 \"LDN\u00a01238\", alla distanza di 2200-2500 parsec; questa nube \u00e8 ben nota in ambito astronomico perch\u00e9 contiene una particolare stella di pre-sequenza principale nota come MWC\u00a01080. Questa stella Ae/Be di Herbig, di classe spettrale B0 (una stella azzurra e molto calda), fa parte di un sistema multiplo, dove la primaria, che \u00e8 a sua volta una binaria a eclisse, \u00e8 separata da una compagna visibile all'infrarosso da 0,75\"; possiede inoltre una forte emissione di raggi X (da cui deriva la denominazione \"Be\" del suo spettro) ed \u00e8 circondata da un piccolo ammasso di sorgenti infrarosse racchiuse in un raggio di 0,7 parsec. MWC\u00a01080 \u00e8 associata ad un getto catalogato come HH\u00a0170, scoperto nel 1992; si estende ad est della stella e possiede una velocit\u00e0 radiale molto alta, che raggiunge un valore di 400\u00a0km/s sulla linea del flusso.\nUna delle maggiori aree di formazione stellare del Braccio di Perseo visibili in direzione di Cassiopea \u00e8 la regione delle nebulose Cuore e Anima, posta nel settore pi\u00f9 orientale della costellazione sul confine con la Giraffa e Perseo; i complessi nebulosi in cui avviene la formazione di nuove stelle sono noti anche presso gli astronomi amatoriali come IC 1805 (Nebulosa Cuore) e IC 1848 (Nebulosa Anima). A questo grande complesso sono associati numerosi ammassi aperti ben noti, fra cui spicca il celebre Ammasso Doppio, e due grandi associazioni OB, note come Cassiopeia OB6 e Perseus OB1.\nAssociazioni OB.\nCome prodotto diretto degli intensi fenomeni di formazione stellare che avvengono su larga scala nel Braccio di Perseo esiste una serie di associazioni OB, alcune delle quali molto estese e luminose. Il primo studio completo sulle stelle pi\u00f9 brillanti appartenenti a queste associazioni poste a 2000 parsec di distanza \u00e8 stato pubblicato nel 1978; negli anni successivi si \u00e8 indagato sulle stelle membri delle associazioni, tramite il loro posizionamento sul diagramma HR. Le associazioni principali sono Cassiopeia OB1, Cassiopeia OB2, Cassiopeia OB5, Cassiopeia OB6, Cassiopeia OB7 e Cassiopeia OB8.\nCassiopeia OB1.\nCassiopeia OB1 \u00e8 una piccola associazione OB formata da quattro stelle giganti di classe B di magnitudine apparente comprese fra l'ottava e la nona, situate alle coordinate galattiche l=122\u2013125\u00b0 e b=-1\u2013\u00a0-3\u00b0; appare in interazione con alcune piccole aree nebulose. Si trova in direzione dell'ammasso aperto NGC 457, con cui condivide pure una certa similitudine nella distanza dalla Terra.\nCassiopeia OB2.\nCassiopeia OB2 \u00e8 situata in una regione molto densa del braccio di spirale a cui appartiene; contiene una ventina di giganti e supergiganti blu di classe B e due di classe O, pi\u00f9, probabilmente, alcune stelle di Wolf-Rayet molto giovani, ma non \u00e8 ben chiaro se si tratti di una reale associazione oppure se le sue componenti sono poste a distanze diverse senza formare una vera e propria associazione. Le coordinate galattiche in cui si trova sono l=108\u2013115\u00b0 e b=-2,5\u2013+2\u00b0 (a cavallo dell'equatore galattico), sulla linea di vista di alcuni ammassi aperti come NGC 7510 e NGC 7654; attorno a Cas OB2 si estende un vasto complesso nebuloso, che comprende la nebulosa ad anello catalogata come Sh2-157 e un giovane ammasso aperto noto come Mrk\u00a050 (Basel\u00a03). La forma ad anello della nebulosa \u00e8 causata dall'azione del vento stellare di diverse stelle giganti, mentre il settore meridionale appare eccitato dalla radiazione luminosa delle stelle di classe O. Fra i membri dell'associazione vi \u00e8 una variabile Cefeide, catalogata come SU Cassiopeiae: si tratta di un astro noto per le sue pulsazioni particolari, che suggeriscono che non abbia attraversato la striscia di instabilit\u00e0 per la prima volta; ci\u00f2 rende difficile studiare sia la sua evoluzione che la sua appartenenza alla stessa associazione. La metallicit\u00e0 delle componenti \u00e8 relativamente simile a quella del Sole, in particolare due stelle (HD\u00a017327b e HD\u00a017443) note per la loro alta velocit\u00e0 di rotazione.\nCassiopeia OB5.\nCassiopeia OB5 \u00e8 composta da una quarantina di stelle nel cuore del Braccio di Perseo; si trova alle coordinate equatoriali RA=0h e DEC=+63\u00b0 e appare avvolta in un grande sistema nebuloso di cui fanno parte le nubi Sh2-172, Sh2-173 e Sh2-177. La distanza dell'associazione \u00e8 stata stimata dalla gran parte degli studiosi sui 2200 parsec; tuttavia, in uno studio condotto nel 2007 questo complesso viene posto alla distanza di 3100 parsec circa. Fra le stelle principali ve n'\u00e8 una al limite della visibilit\u00e0 ad occhio nudo, la 6 Cassiopeiae: si tratta di una stella supergigante di fase intermedia fra supergigante blu e gialla; la sua et\u00e0 \u00e8 stimata sui 6,4 milioni di anni e la distanza sugli 8100 anni luce, pari a circa 2500 parsec. Uno studio incentrato sull'individuazione delle masse di idrogeno neutro a diverse lunghezze d'onda ha permesso di scoprire una vasta superbolla che racchiude interamente l'associazione OB: il suo raggio \u00e8 stato stimato in 190 parsec e la velocit\u00e0 di espansione sarebbe di circa 2\u00a0km/s; si sospetta inoltre che una bolla cos\u00ec estesa non sia il frutto di una singola esplosione di supernova, la cui onda d'urto spazzi via il gas circostante, ma sia piuttosto il frutto dell'azione della somma del vento stellare proveniente dalle stelle dell'associazione stessa.\nCassiopeia OB6.\nCassiopeia OB6 \u00e8 una vasta e brillante associazione OB; si estende per alcune centinaia di anni luce e ingloba diversi oggetti, come le nebulose Cuore e Anima, gli ammassi aperti associati a IC 1805 e IC 1848, la nube IC 1795, Sh2-196 e Sh2-201 e il resto di supernova HB\u00a03, un gigante involucro di gas e polveri. La connessione fra tutti questi oggetti fu ipotizzata per la prima volta negli anni cinquanta, quando venne teorizzata l'esistenza di un'associazione di stelle giovani e calde che eccitasse i gas della regione; le osservazioni di grandi gusci di idrogeno neutro in prossimit\u00e0 di queste stelle calde fece pensare a un'interazione fra le stelle e il mezzo interstellare locale. Cas OB6 appare anche in relazione con una delle pi\u00f9 estese e brillanti associazioni OB della nostra Galassia, l'Associazione Perseus OB1, a cui appartengono anche le stelle dell'Ammasso Doppio.\nLa formazione delle stelle brillanti attualmente osservabili \u00e8 iniziata nella regione di IC 1805 circa tre milioni di anni fa; l'et\u00e0 si \u00e8 potuta calcolare tramite la distribuzione delle stesse stelle sul diagramma HR. Circa tre milioni di anni \u00e8 anche il tempo di espansione dell'involucro gassoso W4, che possiede un raggio di 35 parsec, che avrebbe dunque un'et\u00e0 paragonabile all'associazione; la bolla HB3 sarebbe invece stata causata dall'esplosione di una supernova avvenuta all'interno della stessa Cas OB6, che \u00e8 infatti molto pi\u00f9 giovane e il suo effetto sulle nubi di idrogeno neutro circostanti \u00e8 molto inferiore rispetto a W4.\nCassiopeia OB7.\nCassiopeia OB7 \u00e8 un'associazione molto estesa situata alle coordinate galattiche l=123\u00b0 e b=+1\u00b0, sebbene, per le sue dimensioni, non sia particolarmente ricca di stelle di grande massa: conta infatti una trentina di stelle supergiganti di classe O e B; si tratta anche di un oggetto poco noto e studiato. L'associazione \u00e8 situata sul bordo interno del Braccio di Perseo e l'intera regione in cui si trova \u00e8 connessa con una superbolla in espansione, che il vento stellare di Cas OB7 sospinge verso il settore intermedio fra il suo braccio di appartenenza e il nostro. Si pensa che la distribuzione stellare di Cas OB7 sia stata disturbata da un'esplosione di supernova, che ha modificato la velocit\u00e0 radiale delle stelle pi\u00f9 vicine ad essa, alcune delle quali, come HD\u00a05689, sono sfuggite via dall'associazione. L'interazione del vento stellare con i gas del mezzo interstellare circostante potrebbe inoltre aver favorito l'avvento di una serie di fenomeni di formazione stellare sequenziali, come sarebbe testimoniato dalla presenza di alcuni oggetti stellari giovani e stelle T Tauri.\nCassiopeia OB8.\nCassiopeia OB8 si estende in direzione del settore pi\u00f9 centrale della costellazione di Cassiopea; con una distanza stimata sui 2600 parsec (8500 anni luce), viene a trovarsi nel Braccio di Perseo fra Cas OB1 e Per OB1. Diverse sue stelle membri sono ben osservabili anche con un piccolo binocolo e ingloba al suo interno alcuni fra gli ammassi aperti pi\u00f9 famosi di Cassiopea, come M103, NGC 663, NGC 654 e NGC 659. Per Cas OB8 \u00e8 stata stimata un'et\u00e0 di 20-25 milioni di anni, dunque maggiore di altre associazioni vicine; contiene una quindicina di stelle supergiganti estremamente luminose e calde, alcune delle quali sono incluse negli ammassi elencati in precedenza, che raggiungono la sesta e la settima magnitudine apparente."}
{"id": "2360895", "revid": "132266", "url": "https://it.wikipedia.org/wiki?curid=2360895", "title": "Corona di San Venceslao", "text": "La Corona di San Venceslao era quella con cui venivano incoronati i re di Boemia.\nStoria.\nLa Corona di San Venceslao fa parte dei gioielli della Corona boema realizzati nel 1347. Carlo IV di Lussemburgo l'aveva commissionata per la sua incoronazione e l'aveva dedicata al primo santo patrono del paese, San Venceslao, lasciandola poi come corona di stato per l'incoronazione dei futuri sovrani boemi.\nPer ordine di Carlo IV la corona doveva essere permanentemente depositata nella Cattedrale di San Vito del castello di Praga.\nVenne utilizzata l'ultima volta per l'incoronazione del re Ferdinando V nel 1836.\nLa maledizione.\nSecondo un'antica leggenda ceca, chi indossa la corona di San Venceslao senza essere il re legittimo morir\u00e0 di morte violenta entro l'anno. La morte pi\u00f9 famosa risale alla seconda guerra mondiale, quando Reinhard Heydrich, gerarca nazista comandante del Protettorato di Boemia e Moravia, visit\u00f2 la Cattedrale di San Vito e volle provarsi la corona, morendo meno di un anno dopo a seguito di una granata lanciata nella sua macchina dai partigiani cechi.\nAnche se ovviamente non esiste alcun legame n\u00e9 prova scientifica fra le morti e la corona, la leggenda a Praga \u00e8 ampiamente diffusa.\nCaratteristiche.\nLa corona di San Venceslao \u00e8 realizzata in oro da 21 a 22 carati (da 88 a 92%), la base \u00e8 formata da quattro grandi gigli dietro i quali due archi sorreggono una croce. Decorata con pietre preziose e perle, la corona contiene un totale di 19 zaffiri, 44 spinelli, un rubino, 30 smeraldi e 20 perle. Alcune di queste pietre sono le pi\u00f9 grandi del mondo.\nLe sette chiavi.\nA differenza di molti altri regalia europei, la corona di San Venceslao non \u00e8 esposta al pubblico. Insieme agli altri gioielli cechi la corona \u00e8 custodita in una camera all'interno della Cattedrale di San Vito, nel castello di Praga. L'ingresso alla camera \u00e8 bloccato da sette serrature le cui chiavi sono in possesso, una ciascuno, del presidente della Repubblica Ceca, dei due presidenti delle due camere del parlamento, del primo ministro, del sindaco di Praga, dell'arcivescovo di Praga e del decano del capitolo di Vy\u0161ehrad. La corona viene esposta molto raramente. Le ultime recenti occasioni sono state nell'aprile 2008 per commemorare il 90\u00ba anniversario dell'indipendenza della Cecoslovacchia e nel maggio 2016 per commemorare il 700\u00ba anniversario della nascita di Carlo IV di Lussemburgo, il committente della corona."}
{"id": "2360897", "revid": "1345938", "url": "https://it.wikipedia.org/wiki?curid=2360897", "title": "Corona di Romania", "text": "La corona di Romania venne forgiata per il re Carlo I di Romania a Bucarest con l'acciaio di un cannone ottomano catturato dall'esercito rumeno durante la guerra di indipendenza.\nCarlo I scelse l'acciaio, e non l'oro, per simboleggiare il coraggio dei soldati rumeni. \u00c8 stata indossata durante la cerimonia della sua incoronazione e della proclamazione del Regno di Romania nel 1881.\nLa stessa corona \u00e8 stata utilizzata anche per l'incoronazione del re Ferdinando I di Romania, avvenuta ad Alba Iulia nel 1922, e per l'incoronazione e l'unzione del re Michele I di Romania da parte del patriarca ortodosso rumeno Nicodim Munteanu nella cattedrale di Bucarest, il 6 settembre 1940."}
{"id": "2360899", "revid": "767487", "url": "https://it.wikipedia.org/wiki?curid=2360899", "title": "2LDK", "text": "2LDK \u00e8 un film del 2003, diretto da Yukihiko Tsutsumi. \u00c8 il frutto di una sfida tra i registi Yukihiko Tsutsumi e Ry\u016bhei Kitamura, consistente nel realizzare un film da girare in una settimana, con due soli personaggi, ambientato in una casa. Il film diretto da Kitamura \u00e8 \"Aragami\".\nIl titolo \u00e8 un'abbreviazione giapponese che indica un appartamento dotato di due camere da letto, un soggiorno, una cucina e una sala da pranzo.\n\u00c8 uscito nelle sale italiane il 4 ottobre 2003.\nTrama.\nNozomi e Lana sono due aspiranti attrici, reduci da un provino per il ruolo di protagonista in un importante film. Le due iniziano una coabitazione in un appartamento messo a loro disposizione dal produttore della pellicola.\nNozomi \u00e8 timida, goffa e ordinata. Lana \u00e8 vanitosa, spigliata e disordinata. Le due ragazze iniziano a parlare, ma i loro pensieri indicano un forte antagonismo. In seguito a una ciocca di capelli trovata da Nozomi, le due ragazze iniziano a farsi una serie di dispetti, fino a giungere a una vera e propria battaglia, usando le armi pi\u00f9 varie, da una motosega a una katana, arrivando ai tentativi di annegamento e folgorazione, fino a uccidersi a vicenda.\nDopo che le due ragazze si sono uccise, il produttore lascia sulla segreteria telefonica un messaggio che annuncia che entrambe sono state scelte come protagoniste del film."}
