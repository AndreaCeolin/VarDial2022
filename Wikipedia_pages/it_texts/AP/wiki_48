{"id": "2298751", "revid": "110157", "url": "https://it.wikipedia.org/wiki?curid=2298751", "title": "Ecdisone O-aciltransferasi", "text": "La ecdisone O-aciltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298752", "revid": "110157", "url": "https://it.wikipedia.org/wiki?curid=2298752", "title": "Rosmarinato sintasi", "text": "La rosmarinato sintasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto insieme alla idrossifenilpiruvato reduttasi () nella biosintesi dell'acido rosmarinico."}
{"id": "2298753", "revid": "110157", "url": "https://it.wikipedia.org/wiki?curid=2298753", "title": "Galattosilacilglicerolo O-aciltransferasi", "text": "La galattosilacilglicerolo O-aciltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce i gruppi acili a lunga catena alla posizione \"sn\"-1 del residuo di glicerolo."}
{"id": "2298755", "revid": "110157", "url": "https://it.wikipedia.org/wiki?curid=2298755", "title": "Glicoproteina O-acido grasso-aciltransferasi", "text": "La glicoproteina O-acido grasso-aciltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298756", "revid": "110157", "url": "https://it.wikipedia.org/wiki?curid=2298756", "title": "Beta-glucogallina-tetrachisgalloilglucosio O-galloiltransferasi", "text": "La beta-glucogallina-tetrachisgalloilglucosio O-galloiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298758", "revid": "120581761", "url": "https://it.wikipedia.org/wiki?curid=2298758", "title": "Antranilato N-benzoiltransferasi", "text": "La antranilato \"N\"-benzoiltransferasi \u00e8 un enzima appartenente alla classe delle transferasi, che catalizza la seguente reazione:\nAnche il cinnamoil-CoA, 4-cumaroil-CoA e saliciloil-CoA possono agire come donatori, ma pi\u00f9 lentamente. L'enzima \u00e8 coinvolto nella biosintesi delle fitoalessine."}
{"id": "2298759", "revid": "120581485", "url": "https://it.wikipedia.org/wiki?curid=2298759", "title": "Piperidina N-piperoiltransferasi", "text": "La piperidina \"N\"-piperoiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la pirrolidina e la 3-pirrolina possono agire come accettori, ma pi\u00f9 lentamente."}
{"id": "2298760", "revid": "110157", "url": "https://it.wikipedia.org/wiki?curid=2298760", "title": "Pinosilvina sintasi", "text": "La pinosilvina sintasi \u00e8 un enzima appartenente alla classe delle transferasi, che catalizza la seguente reazione:\nL'enzima non \u00e8 uguale alla naringenina-calcone sintasi () o alla triidrossistilbene sintasi ()."}
{"id": "2298761", "revid": "155634", "url": "https://it.wikipedia.org/wiki?curid=2298761", "title": "ULEB Cup 2007-2008", "text": "La ULEB Cup 2007-2008 ha visto la vittoria della Joventut Badalona sul Girona. Rudy Fern\u00e1ndez (Joventut Badalona) venne nominato MVP della finale.\nFase ad eliminazione.\nFinal Eight.\nDal 10 al 13 aprile al Palavela di Torino."}
{"id": "2298762", "revid": "363629", "url": "https://it.wikipedia.org/wiki?curid=2298762", "title": "Tipo testuale alessandrino", "text": "Il tipo testuale alessandrino (noto anche come neutrale o egiziano) \u00e8 uno dei diversi tipi testuali utilizzati nella critica testuale del Nuovo Testamento per descrivere e raggruppare il carattere testuale dei manoscritti biblici. Il tipo testuale alessandrino \u00e8 la forma del Nuovo Testamento in lingua greca che predomina nei documenti pi\u00f9 antichi sopravvissuti e quella utilizzata nei manoscritti in lingua copta.\nNei manoscritti successivi, a partire dal IX secolo, il tipo testuale bizantino divenne molto pi\u00f9 comune e rimane il testo base della Chiesa greco-ortodossa e della maggior parte delle traduzioni protestanti dell'et\u00e0 della Riforma. La maggior parte delle traduzioni moderne, invece, utilizzano il testo eclettico greco che \u00e8 pi\u00f9 vicino al tipo testuale alessandrino.\nCaratteristiche.\nTutti i manoscritti esistenti di tutti i tipi testuali sono identici all'85%, e gran parte delle variazioni riguardano l'ordine delle parole o l'ortografia.\nRispetto ai tipi occidentali, i testimoni alessandrini tendono ad essere pi\u00f9 brevi; inoltre si ritiene che abbiano minore tendenza ad espandere o parafrasare il testo.\nAlcuni manoscritti del tipo testuale alessandrino presentano correzioni del tipo bizantino apportate da mani successive (Papiro 66, \"Codex Sinaiticus\", \"Codex Ephraemi\", \"Codex Regius\", e \"Codex Sangallensis 48\").\nRispetto ai testimoni del tipo testuale bizantino, gli alessandrini tendono:\nNaturalmente queste tendenze non sono regole; ad esempio, in alcuni passaggi del \"Vangelo secondo Luca\" i manoscritti del tipo testuale occidentale riportano versioni abbreviate (talvolta dette \"non-interpolazioni occidentali\"), mentre alcune volte i manoscritti bizantini riportano differenze tra i sinottici che mancano nei tipi occidentali e alessandrini, come la resa greca delle ultime parole aramaiche di Ges\u00f9 sulla croce, che i manoscritti bizantini riportano come \u00abEloi, Eloi...\u00bb in \"Marco\" , e come \u00abEli, Eli...\u00bb in \"Matteo\" .\nManoscritti alessandrini.\nFino al IX secolo i testi greci erano scritti interamente in lettere maiuscole, note come onciali. Nel IX e X secolo un nuovo stile di scrittura, basato sulle lettere minuscole, subentr\u00f2 alle onciali. Poich\u00e9 la maggior parte dei manoscritti greci onciali furono ricopiati in questo periodo e la pergamena su cui erano scritti fu grattata per rimuovere l'inchiostro ed essere riutilizzata, i manoscritti greci antecedenti al IX secolo sono molto rari; malgrado ci\u00f2, ben nove di essi, oltre met\u00e0 di quelli conservatisi, sono testimoni di uno stile alessandrino pi\u00f9 o meno puro. Tra di essi vi sono i pi\u00f9 antichi manoscritti quasi completi del Nuovo Testamento, il \"Codex Vaticanus\" e il \"Codex Sinaiticus\", datati all'inizio del IV secolo.\nSopravvive ancora un certo numero di manoscritti in papiro riportanti porzioni del Nuovo Testamento e risalenti ad epoche ancor pi\u00f9 antiche; quelli che possono essere fatti risalire ad un certo tipo testuale, come ad esempio formula_166 e formula_175 dell'inizio del III secolo, tendono ad essere testimonianze del testo alessandrino.\nLe pi\u00f9 antica traduzione del Nuovo Testamento nella versione copta egiziana, il sahidico del III secolo, usa il testo alessandrino come base greca; sebbene altre traduzioni del II e III secolo, in latino e siriaco, tendono invece a conformarsi al tipo testuale occidentale. Sebbene la stragrande maggioranza dei manoscritti minuscoli tardi si conformino al tipo testuale bizantino, uno studio dettagliato ha permesso di identificare alcuni manoscritti minuscoli che trasmettono il testo alessandrino alternativo. Circa 17 di tali manoscritti sono stati scoperti, portando a trenta il numero totale di manoscritti che testimoniano il tipo testuale alessandrino; non tutti questi sono associati all'Egitto, sebbene quella sia l'area in cui le testimonianze alessandrine siano prevalenti.\nAltri manoscritti.\nformula_11, formula_14, formula_15, formula_16, formula_18, formula_19, formula_110, formula_111, formula_112, formula_113, formula_114, formula_115, formula_116, formula_117, formula_118, formula_119, formula_120, formula_122, formula_123, formula_124, formula_126, formula_127, formula_128, formula_129, formula_130, formula_131, formula_132, formula_133, formula_134, formula_135, formula_137, formula_139, formula_140, formula_143, formula_144, formula_145, formula_147, formula_149, formula_151, formula_153, formula_155, formula_156, formula_157, formula_161, formula_162, formula_164, formula_165, formula_170, formula_171, formula_172, formula_174, formula_177, formula_178, formula_179, formula_180 (?), formula_181, formula_182, formula_185 (?), formula_186, formula_187, formula_190, formula_191, formula_192, formula_195, formula_1100, formula_1104, formula_1106, formula_1107, formula_1108, formula_1110, formula_1111, formula_1115, formula_1122. \nCodex Coislinianus, Codex Porphyrianus (tranne Atti e Apocalisse), Codex Dublinensis, Codex Sangallensis 48 (solo Marco), Codex Zacynthius, Codex Athous Lavrentis (in Marco e nelle lettere cattoliche), Vaticanus 2061, 059, 068, 071, 073, 076, 077, 081, 083, 085, 087, 088, 089, 091, 093 (1 Pietro), 094, 098, 0101, 0102, 0108, 0111, 0114, 0205, 0207, 0223, 0225, 0232, 0234, 0240, 0243, 0244, 0245, 0247, 0254, 0270, 0271, 0274. \n20, 89, 94, 104, 164, 215, 241, 254, 322, 323, 326, 376, 383, 579, 614, 718, 850, 1006, 1175, 1241, 1611, 1739, 1841, 1852, 1908, 2040, 2053, 2062, 2298, 2344 (CE, Rev), 2351, 2464."}
{"id": "2298763", "revid": "110157", "url": "https://it.wikipedia.org/wiki?curid=2298763", "title": "Glicerofosfolipide arachidonoil-transferasi (CoA-indipendente)", "text": "La glicerofosfolipide arachidonoil-transferasi (CoA-indipendente) \u00e8 un enzima appartenente alla classe delle transferasi, che catalizza la seguente reazione:\nL'enzima catalizza il trasferimento dell'arachidonato e di altri acidi grassi polienoici dalla colina intatta o dai glicerofosfolipidi contenenti etanolammina alla posizione \"-2\" di un \"liso-\"glicerofosfolipide. \nIl gruppo organile sulla molecola di donatore \"sn\"-1 o accettore pu\u00f2 essere alchile, acile o alch-1-enile. Il termine 'radile' \u00e8 stato alcune volte usato in riferimento a questi gruppi sostituenti. \nL'enzima differente dalla glicerofosfolipide aciltransferasi (CoA-dipendente) () sia per il fatto di non richiedere CoA, sia per la sua specificit\u00e0 per i gruppi acili poli- insaturi."}
{"id": "2298764", "revid": "767487", "url": "https://it.wikipedia.org/wiki?curid=2298764", "title": "Zalah\u00e1sh\u00e1gy", "text": "Zalah\u00e1sh\u00e1gy \u00e8 un comune dell'Ungheria di 411 abitanti (dati 2001). \u00c8 situato nella provincia di Zala."}
{"id": "2298766", "revid": "1972771", "url": "https://it.wikipedia.org/wiki?curid=2298766", "title": "Test cricket", "text": "Il Test cricket \u00e8 una delle tre forme ufficiali per gli incontri di cricket e rappresenta la forma tradizionale e storicamente pi\u00f9 prestigiosa di tale sport. Un incontro di Test (Test match) stabilisce il valore delle squadre che lo disputano ed \u00e8 un privilegio riservato solo alle nazionali che godono del Test status; attualmente questo status \u00e8 concesso solo alle 12 formazioni \"full members\" dell'International Cricket Council (ICC). I test match vengono giocati in numero limitato a causa del grande dispendio di tempo e di risorse, per questo nel corso degli anni hanno preso sempre pi\u00f9 piede le forme One Day International e Twenty20.\nStoria.\nIl nome \"test\" (\"prova\" in inglese) deriva dall\u2019abbreviazione di \"test of strength and competency\" (\"prova di forza e competenza\") tra le squadre che si affrontano. \u00c8 stato utilizzato per la prima volta in occasione della \"tourn\u00e9e\" in Australia di una squadra privata di giocatori inglesi nel 1861-1862, che affrontarono le selezioni delle allora colonie britanniche in Australia.\nLa locuzione divenne di uso comune dieci anni dopo quello che \u00e8 riconosciuto come il primo test match ufficiale del cricket, disputato il 15 marzo 1877 al Melbourne Cricket Ground tra Inghilterra e Australia, in cui gli australiani prevalsero per 45 runs.\nCaratteristiche.\nAffinch\u00e9 un incontro di cricket sia considerato un \"test match\", deve soddisfare inequivocabilmente tutte le seguenti caratteristiche:\nSvolgimento di una partita.\nTempo di gioco.\nIl test cricket \u00e8 giocato da due squadre di 11 giocatori in un periodo che pu\u00f2 durare diversi giorni (fino ad un massimo di 5). Ogni giorno si giocano tre sessioni di partita da due ore ciascuna, intervallati da due pause; una di 40 minuti per il pranzo e una di 20 minuti per il t\u00e8. Le sessioni di gioco sono cos\u00ec organizzate:\nSono previste in aggiunta ulteriori soste di 5 minuti per dissetarsi (generalmente dopo un'ora di gioco continuo) e di 10 minuti tra il termine di un \"innings\" e un altro. Secondo le regole attuali, \u00e8 prevista una quota minima giornaliera di 90 \"over\": se tale quota non dovesse essere raggiunta, l'ultima sessione pu\u00f2 essere prolungata di 30 minuti. Gli orari tuttavia non sono fissi e possono subire variazioni per diverse cause, principalmente per via delle condizioni meteorologiche.\nTimeless test.\nIl \"timeless test\" \u00e8 un test match con nessuna limitazione di tempo. \nOrdine di gioco.\nIl test cricket concede due innings (il termine va usato con la \"s\" anche al singolare) ad ogni squadra. Durante un innings una squadra \u00e8 in battuta e l'altra \u00e8 al lancio.\nPrima della partita i due capitani e l'arbitro si incontrano al centro del campo per il lancio della moneta, il vincitore decider\u00e0 se battere o lanciare durante il primo innings. Al termine di ogni innings, le squadre si cambiano i ruoli (chi era al lancio passa in battuta, e viceversa).\nNel caso in cui la squadra seconda in battuta venga eliminata per un punteggio inferiore di oltre 200 run a quello della prima, il capitano di quest'ultima ha la facolt\u00e0 di imporre agli avversari di tornare subito in battuta per il loro secondo innings (\"follow on\").\nFine di un Innings.\nUn innings pu\u00f2 terminare in due modi:\nRisultato.\nUna partita pu\u00f2 finire in 3 modi:"}
{"id": "2298767", "revid": "110157", "url": "https://it.wikipedia.org/wiki?curid=2298767", "title": "Glicerofosfolipide aciltransferasi (CoA-dipendente)", "text": "La glicerofosfolipide aciltransferasi (CoA-dipendente) \u00e8 un enzima appartenente alla classe delle transferasi, che catalizza la seguente reazione:\nL'enzima catalizza il trasferimento degli acidi grassi dalla colina intatta o dai glicerofosfolipidi contenenti etanolamminato alla posizione \"sn\"-2 di un \"liso-\"glicerofosfolipide. \nIl gruppo sul \"sn\"-1 della molecola di donatore o di accettore pu\u00f2 essere alchile, acile o alch-1-enile. Il termine \"radile\" \u00e8 stato a volte utilizzato in riferimento a questi gruppi sostituenti. \nL'enzima \u00e8 differente dalla glicerofosfolipide arachidonoil-transferasi (CoA-indipendente) () dal momento che non ha bisogno di CoA e poich\u00e9 il trasferimento di gruppi acili polinsaturi non \u00e8 favorito."}
{"id": "2298769", "revid": "110157", "url": "https://it.wikipedia.org/wiki?curid=2298769", "title": "Fattore di attivazione delle piastrine acetiltransferasi", "text": "La fattore di attivazione delle piastrine acetiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima catalizza il trasferimento del gruppo acetile dalla 1-alchil-2-acetil-\"sn\"-glicero-3-fosfocolina (fattore di attivazione delle piastrine) alla posizione \"sn\"-2 dei \"liso-\"glicerofosfolipidi contenenti etanolammina, colina, serina, inositolo o gruppi fosfato alla posizione\"sn\"-3, cos\u00ec come alla sfingosina ed agli alcoli grassi a lunga catena. Il gruppo organico pu\u00f2 essere alchile, acile o alch-1-enile (qualche volta vengono collettivamente denominati come 'radile')."}
{"id": "2298771", "revid": "110157", "url": "https://it.wikipedia.org/wiki?curid=2298771", "title": "Salutaridinolo 7-O-acetiltransferasi", "text": "La Salutaridinolo 7-O-acetiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 presente nel papavero, \"Papaver somniferum\". A pH 8-9 il prodotto, 7-\"O\"-acetilsalutaridinolo, spontaneamente chiude il suo ponte ossido 4\u21925 mediante eliminazione allilica, per generare la tebaina, precursore della morfina."}
{"id": "2298772", "revid": "327653", "url": "https://it.wikipedia.org/wiki?curid=2298772", "title": "Bruce M. Metzger", "text": ""}
{"id": "2298774", "revid": "110157", "url": "https://it.wikipedia.org/wiki?curid=2298774", "title": "Benzofenone sintasi", "text": "La benzofenone sintasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi degli xantoni delle piante. Il benzoil-CoA pu\u00f2 rimpiazzare il 3-idrossibenzoil-CoA."}
{"id": "2298775", "revid": "110157", "url": "https://it.wikipedia.org/wiki?curid=2298775", "title": "Alcol O-cinnamoiltransferasi", "text": "La alcol O-cinnamoiltransferasi \u00e8 un enzima appartenente alla classe delle transferasi, che catalizza la seguente reazione:\nGli alcoli accettori (ROH) includono metanolo, etanolo e propanolo. Non sono richiesti cofattori in quanto lo stesso 1-\"O-trans\"-cinnamoil-\u03b2--glucopiranosio \u00e8 un donatore di acili ad alta energia (attivato), paragonabile ai tioesteri contenenti CoA. Il 1-\"O-trans\"-cinnamoil-\u03b2--gentiobiosio pu\u00f2 anche agire come acil donatore, ma con affinit\u00e0 molto minore."}
{"id": "2298776", "revid": "110157", "url": "https://it.wikipedia.org/wiki?curid=2298776", "title": "Antocianina 5-aromatico aciltransferasi", "text": "La Antocianina 5-aromatico aciltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce il gruppo idrossicinnamoile solo al glucoside C-5 dell'antocianina. Il malonil-CoA non pu\u00f2 agire come donatore."}
{"id": "2298777", "revid": "1573940", "url": "https://it.wikipedia.org/wiki?curid=2298777", "title": "Propionil-CoA C2-trimetiltridecanoiltransferasi", "text": "La propionil-CoA C2-trimetiltridecanoiltransferasi \u00e8 un enzima appartenente alla classe delle transferasi, che catalizza la seguente reazione:\nLa SCPx (proteina perossisomale X trasportatrice di steroli) associa questa attivit\u00e0 di tiolasi con la sua funzione di trasportatore, ed \u00e8 coinvolta nella \u03b2-ossidazione della catena ramificata degli acidi grassi nei perossisomi. Agisce anche sul 3-ossopalmitoil-CoA come substrato ma \u00e8 diversa dalla (acetil-CoA C-aciltransferasi), che ha bassa attivit\u00e0 sui 3-ossoacil-CoA esteri degli acidi grassi a catena 2-metil-ramificata come il 3-ossopristanoil-CoA."}
{"id": "2298778", "revid": "110157", "url": "https://it.wikipedia.org/wiki?curid=2298778", "title": "Acetil-CoA C-miristoiltransferasi", "text": "La acetil-CoA C-miristoiltransferasi \u00e8 un enzima appartenente alla classe delle transferasi, che catalizza la seguente reazione:\n\u00c8 un enzima perossisomale coinvolto nella \u03b2-ossidazione della catena ramificata degli acidi grassi nei perossisomi. \u00c8 differente dalla (propionil-CoA C2-trimetiltridecanoiltransferasi) nel fatto che non \u00e8 attiva con il 3-ossopristanoil-CoA."}
{"id": "2298779", "revid": "110157", "url": "https://it.wikipedia.org/wiki?curid=2298779", "title": "Floroisovalerofenone sintasi", "text": "La floroisovalerofenone sintasi \u00e8 un enzima appartenente alla classe delle transferasi, che catalizza la seguente reazione:\n\u00c8 altamente collegata alla naringenina-calcone sintasi (). Il prodotto, il 3-metil-1-(2,4,6-triidrossifenil)butan-1-one, \u00e8 un floroisovalerofenone. Agisce anche sull'isobutirril-CoA come substrato per generare florisobutirrofenone. I prodotti sono intermedi nella biosintesi degli (\u03b1) acidi amari nel luppolo (\"Humulus lupulus\")."}
{"id": "2298780", "revid": "547034", "url": "https://it.wikipedia.org/wiki?curid=2298780", "title": "Glucosammina-1-fosfato N-acetiltransferasi", "text": "La glucosammina-1-fosfato N-acetiltransferasi \u00e8 un enzima appartenente alla classe delle transferasi, che catalizza la seguente reazione:\nSi \u00e8 dimostrato che l'enzima di diversi batteri (e.g., \"Escherichia coli\", \"Bacillus subtilis\" ed \"Haemophilus influenzae\") \u00e8 bifunzionale ed inoltre possiede l'attivit\u00e0 della UDP-N-acetilglucosammina difosforilasi ()."}
{"id": "2298782", "revid": "110157", "url": "https://it.wikipedia.org/wiki?curid=2298782", "title": "Acridone sintasi", "text": "La acridone sintasi \u00e8 un enzima appartenente alla classe delle transferasi, che catalizza la seguente reazione:\nL'enzima appartiene alla categoria delle polichetide sintasi delle piante. Ha molte somiglianze con la calcone sintasi e la stilbene sintasi."}
{"id": "2298784", "revid": "110157", "url": "https://it.wikipedia.org/wiki?curid=2298784", "title": "Vinorina sintasi", "text": "La vinorina sintasi \u00e8 un enzima appartenente alla classe delle transferasi, che catalizza la seguente reazione:\nLa reazione procede in due fasi. L'azoto indolo della 16-epivellosimina interagisce con il suo gruppo aldeidico generando un nuovo anello idrossi-sostituito. Questo alcol \u00e8 poi acetilato. Agisce anche sul gardnerale (11-metossi-16-epivellosimina). Produce lo scheletro di ajmalano, che fa parte della via per la ajmalina."}
{"id": "2298785", "revid": "39884", "url": "https://it.wikipedia.org/wiki?curid=2298785", "title": "Liberali di Sinistra", "text": ""}
{"id": "2298786", "revid": "110157", "url": "https://it.wikipedia.org/wiki?curid=2298786", "title": "Lovastatina nonachetide sintasi", "text": "La lovastatina nonachetide sintasi \u00e8 un enzima appartenente alla classe delle transferasi, che catalizza la seguente reazione:\nL'enzima dei microrganismi \u00e8 una proteina multifunzionale che catalizza la maggior parte delle reazioni di costruzione della catena, della acido grasso sintasi (), cos\u00ec come la metilazione riducente e la reazione di Diels-Alder."}
{"id": "2298787", "revid": "2184720", "url": "https://it.wikipedia.org/wiki?curid=2298787", "title": "Darin", "text": "Biografia.\n2004: \"Idol\".\nNella primavera del 2004, Darin si presenta alle audizioni di \"Idol\", cantando \"God Must Have Spent a Little More Time On You\" degli 'N Sync. I quattro giudici restano colpiti e prendono Darin nel programma. Grazie alla giuria e al televoto, Darin arriva in finale, ma si classifica secondo, dopo Daniel Lindstrom.\n2005-2006: The Anthem, Darin e DVD.\nTerminato lo show, Darin firma un contratto con la Sony BMG e a gennaio del 2005 pubblica il suo primo singolo \"Money For Nothing\" che si piazza alla numero uno e viene certificato disco di platino. Il 16 febbraio esce il suo album di debutto, \"The Anthem\", che ottiene anch'esso il disco di platino piazzandosi alla posizione numero uno della chart svedese. Nello stesso anno, un secondo album \"Darin\" viene pubblicato, posizionandosi anch'esso in vetta alla classifica. Questo album ha un sound un po' differente dal primo: lavora molto con RedOne, produttore discografico di fama internazionale che ha lavorato artisti come Michael Jackson, Lady Gaga, Akon, con cui co-scrive la sua hit pi\u00f9 conosciuta al mondo, chiamata \"Step Up\", che raggiunge la prima posizione in Svezia e la nona in Finlandia. In seguito anche l'album viene pubblicato in Finlandia, ma solo digitalmente, fermandosi alla posizione numero 13. In totale l'album vende 70.000 copie, ricevendo un disco di platino dall'IFPI.\nNel 2006 parte il tour per promuovere l'album, lo \"Step Up To The Party Tour\", che lo vede esibirsi in tutta la Svezia e in alcune altre citt\u00e0 della Scandinavia. Alcuni video e foto del tour sono stati inseriti nel \"Tour Videos Interview\", primo DVD di Darin pubblicato il 25 ottobre 2006. Oltre a \"Step Up\", altri due singoli vengono estratti dall'album: \"Who's That Girl\" e \"Want Ya\", entrambi entrati in top 10 ed entrambi pubblicati anche in Finlandia.\n2006-2007: Break the News e debutto in Germania.\nA novembre del 2006, Darin pubblica un nuovo album, il suo terzo: Break the News. L'album debutta in classifica alla posizione numero uno, divenendo il terzo album consecutivo a raggiungere la prima posizione, e viene certificato disco d'oro la prima settimana di vendite. Dall'album sono estratti complessivamente quattro singoli, due dei quali realizzati solo digitalmente. Il primo \u00e8 \"Perfect\" che raggiunge la posizione numero 3 in Svezia e 4 in Finlandia: \u00e8 il singolo di Darin che ha raggiunto la pi\u00f9 alta posizione fuori dalla Svezia.\nDarin promuove il disco con un piccolo tour in 10 citt\u00e0. Un altro elemento della promozione \u00e8 il piazzamento di enormi poster raffiguranti la copertina dell'album in tre citt\u00e0: Stoccolma, G\u00f6teborg e Malm\u00f6. Un secondo tour, ma ufficiale, si apre nella primavera: si tratta del \"Pure Desire Tour\" che lo vede esibirsi in numerose citt\u00e0 della Svezia. Grazie al successo riscosso nel suo Paese, Darin firma un nuovo contratto con la casa discografica tedesca EMI per pubblicare singoli e album in Germania, Austria e Svizzera. Il primo singolo ad essere pubblicato \u00e8 \"Insanity\", nell'Agosto 2007, che entra in top 20 in Germania e in top 50 in Austria.\n2008-2009: Flashback.\nNel 2008, Darin inizia a lavorare per il suo quarto album \"Flashback\" con RedOne e David Jassy. Il disco viene pubblicato il 3 dicembre e si ferma alla posizione numero 10: \u00e8 il primo album di Darin a non raggiungere la prima posizione. Da quest'album sono estratti 5 singoli: \"Breathing Your Love\", \"See U At The Club\", \"What If\", \"Runaway\", \"Karma\". Solo due di questi sono cd fisici, ovvero il disco d'oro \"Breathing Your Love\", un duetto con la cantante statunitense Kat DeLuna, e \"What If\", una canzone anti-bullismo. I singoli raggiungono rispettivamente le posizioni 2 e 51, ma l'album ha uno scarso successo, rimanendo in classifica per sole 5 settimane e vendendo complessivamente solo 16.000 copie. A questo punto Darin lascia la Sony Music per firmare con la Universal, nel 2009.\nIl 9 ottobre 2009 Darin reinterpreta \"Viva la vida\" dei Coldplay nella prima puntata di \"Idol\". La canzone \u00e8 pubblicata digitalmente il giorno stesso, raggiunge la prima posizione e viene certificata disco d'oro.\nMelodifestivalen 2010.\nIl 3 novembre 2009 viene annunciato che Darin prender\u00e0 parte all'edizione annuale del Melodifestivalen, il concorso canoro che determina l'entrata della Svezia all'Eurovision Song Contest. Darin partecipa con la ballad \"You're Out Of My Life\", procede nella finale e si classifica quarto con un totale di 117 punti ricevuti.\n2010: Lovekiller, quinto album.\nIl primo giugno il sito ufficiale della Universal annuncia che l'album \"Lovekiller\" verr\u00e0 pubblicato il 18 agosto e preceduto da un singolo omonimo. Il 4 giugno a Karlshamn inizia una tourn\u00e9e estiva di 17 date complessive di cui una in Finlandia. In occasione del matrimonio reale di Vittoria di Svezia con Daniel Westling, la SVT chiede a Darin di scrivere una canzone speciale. La canzone \"Can't Stop Love\" esce digitalmente il 19 giugno, appunto il giorno del matrimonio, e raggiunge la posizione numero 13 nella chart. Come annunciato in precedenza, il singolo \"Lovekiller\" viene pubblicato digitalmente il 13 luglio e raggiunge la posizione numero 6 in classifica.\nFinalmente il tanto atteso album viene pubblicato su iTunes il 16 agosto e due giorni dopo nei negozi di dischi in Svezia. L'album debutta alla posizione numero 2 ricevendo il disco d'oro nella prima settimana di vendite; successivamente raggiunge il top della chart: \u00e8 il suo quinto album consecutivo in top 10, il quarto in prima posizione.\n2012 e 2013.\nIl 10 febbraio 2012 \u00e8 uscito un nuovo singolo, \"Nobody Knows\", che ha raggiunto la prima posizione della classifica svedese di iTunes il giorno stesso della sua pubblicazione. Il 30 gennaio 2013 \u00e8 uscito un nuovo album, intitolato \"Exit\", contenente 10 tracce, tra cui i singoli \"Playing With Fire\" e \"Check You Out\".\nIl 22 febbraio dello stesso anno un altro singolo, \"So Yours, \"\u00e8 stato pubblicato in Austria, Svizzera e Germania."}
{"id": "2298788", "revid": "110157", "url": "https://it.wikipedia.org/wiki?curid=2298788", "title": "Taxadien-5alfa-ol O-acetiltransferasi", "text": "La taxadien-5alfa-olo O-acetiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298789", "revid": "110157", "url": "https://it.wikipedia.org/wiki?curid=2298789", "title": "10-idrossitaxano O-acetiltransferasi", "text": "La 10-idrossitaxano O-acetiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su un certo numero di terpenoidi di taxano con un gruppo idrossile 10\u03b2 libero. Potrebbe essere uguale alla 10-deacetilbaccatina III 10-O-acetiltransferasi ()."}
{"id": "2298790", "revid": "119982", "url": "https://it.wikipedia.org/wiki?curid=2298790", "title": "Coppa del mondo di cricket", "text": ""}
{"id": "2298791", "revid": "120573903", "url": "https://it.wikipedia.org/wiki?curid=2298791", "title": "Isopenicillina-N N-aciltransferasi", "text": "La isopenicillina-N \"N\"-aciltransferasi \u00e8 un enzima appartenente alla classe delle transferasi, che catalizza la seguente reazione:\nLa reazione avviene mediante un processo a due fasi, attraverso l'acido 6-amminopenicillanico. \u00c8 diversa dalla penicillina amidasi ()."}
{"id": "2298792", "revid": "110157", "url": "https://it.wikipedia.org/wiki?curid=2298792", "title": "Acido 6-metilsalicilico sintasi", "text": "La acido 6-metilsalicilico sintasi \u00e8 un enzima appartenente alla classe delle transferasi, che catalizza la seguente reazione:\n\u00c8 un complesso multienzimatico con un gruppo prostetico 4'-fosfopanteteina sulla proteina trasportante acili. Ha una sequenza simile all'acido grasso sintasi di tipo I dei vertebrati. Anche l'acetoacetil-CoA pu\u00f2 agire come molecola di partenza."}
{"id": "2298793", "revid": "729019", "url": "https://it.wikipedia.org/wiki?curid=2298793", "title": "Zalaigrice", "text": "Zalaigrice \u00e8 un comune dell'Ungheria di 135 abitanti (dati 2001). \u00c8 situato nella provincia di Zala."}
{"id": "2298794", "revid": "110157", "url": "https://it.wikipedia.org/wiki?curid=2298794", "title": "2alfa-idrossitaxano 2-O-benzoiltransferasi", "text": "La 2alfa-idrossitaxano 2-O-benzoiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 stato studiato utilizzando il substrato semisintetico 2-debenzoil-7,13-diacetilbaccatina III. Non acila il gruppo idrossido al 1\u03b2, 7\u03b2, 10\u03b2 o 13\u03b1 della 10-deacetil baccatina III, n\u00e9 quelli al 2\u03b1 o al 5\u03b1 del taxa-4(20),11-diene-2\u03b1,5\u03b1-diolo."}
{"id": "2298795", "revid": "74173", "url": "https://it.wikipedia.org/wiki?curid=2298795", "title": "10-deacetilbaccatina III 10-O-acetiltransferasi", "text": "La 10-deacetilbaccatina III 10-O-acetiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima non acetila il gruppo idrossido al 1\u03b2, 7\u03b2 o 13\u03b1 della 10-deacetilbaccatina III, n\u00e9 quello al 5\u03b1 del taxa-4(20),11-dien-5\u03b1-olo. Potrebbe essere uguale alla 10-idrossitaxano O-acetiltransferasi ()."}
{"id": "2298796", "revid": "1354930", "url": "https://it.wikipedia.org/wiki?curid=2298796", "title": "Partecipanti al Trofeo Alfredo Binda - Comune di Cittiglio 2009", "text": "Elenco dei partecipanti al Trofeo Alfredo Binda - Comune di Cittiglio 2009.\nAlla competizione presero parte 24 squadre, per un totale di 135 cicliste, di cui solo 53 giunsero al traguardo. Germania, Paesi Bassi, USA, Francia, Belgio, Slovenia e Ungheria parteciparono con una rappresentativa nazionale."}
{"id": "2298797", "revid": "110157", "url": "https://it.wikipedia.org/wiki?curid=2298797", "title": "Residuo di diidrolipoillisina (2-metilpropanoil)transferasi", "text": "La residuo di diidrolipoillisina (2-metilpropanoil)transferasi \u00e8 un enzima appartenente alla classe delle transferasi, che catalizza la seguente reazione:\nUn multimero (24-mer) di questo enzima forma il core del complesso multienzimatico della 3-metil-2-ossobutanoato deidrogenasi, e si lega fortemente sia alla 3-metil-2-ossobutanoato deidrogenasi (trasferisce 2-metilpropanoile) () ed alla diidrolipoil deidrogenasi (). Il gruppo lipoile di questo enzima viene 2-metilpropanoilato in maniera riducente dalla 3-metil-2-ossobutanoato deidrogenasi (trasferisce 2-metilpropanoile), con il 2-metilpropanoile successivamente trasferito al coenzima A (unica direzione osservata della reazione sopra descritta). \nIn aggiunta al gruppo 2-metilpropanoile, generato quando la 3-metil-2-ossobutanoato deidrogenasi (trasferisce 2-metilpropanoile) agisce sull'ossoacido che corrisponde alla valina, questo enzima trasferisce anche il 3-metilbutanoile ed i gruppi \"S\"-2-metilbutanoili, donatigli quando la 3-metil-2-ossobutanoato deidrogenasi (trasferisce 2-metilpropanoile) agisce sugli ossoacidi corrispondenti alla leucina ed alla isoleucina."}
{"id": "2298798", "revid": "110157", "url": "https://it.wikipedia.org/wiki?curid=2298798", "title": "Acetil-CoA sintasi (metila CO)", "text": "Composizione e utilizzo.\nLa acetil-CoA sintasi (metila CO) \u00e8 un enzima appartenente alla classe delle transferasi, che catalizza la seguente reazione:\nL'enzima contiene nichel, rame e centri ferro-zolfo. Catalizza anche reazioni di scambio tra il C-1 dell'acetil-CoA ed il CO, e tra il C-2 dell'acetil-CoA e la proteina metilcorrinoide. \nCoinvolto, assieme alla monossido di carbonio deidrogenasi (ferredossina) (), nella sintesi dell'acetil-CoA dalla CO2 ed H2. Per seguire la sua stechiometria, la reazione pu\u00f2 essere scritta:"}
{"id": "2298799", "revid": "110157", "url": "https://it.wikipedia.org/wiki?curid=2298799", "title": "6'-deossicalcone sintasi", "text": "La 6'-deossicalcone sintasi \u00e8 un enzima appartenente alla classe delle transferasi, che catalizza la seguente reazione:\nL'isoliquiritigenina \u00e8 il precursore della liquiritigenina, un 5-deossiflavanone."}
{"id": "2298801", "revid": "767487", "url": "https://it.wikipedia.org/wiki?curid=2298801", "title": "Zalaistv\u00e1nd", "text": "Zalaistv\u00e1nd \u00e8 un comune dell'Ungheria di 414 abitanti (dati 2001). \u00c8 situato nella provincia di Zala."}
{"id": "2298802", "revid": "436907", "url": "https://it.wikipedia.org/wiki?curid=2298802", "title": "Broke", "text": "Broke \u00e8 il secondo album in studio del gruppo musicale statunitense Hed P.E., pubblicato il 22 agosto 2000 dalla Jive Records.\nIl disco.\nIn contrasto al primo album del gruppo, nel quale vennero unite sonorit\u00e0 punk rock e hip hop, \"Broke\" incorpora anche nuove influenze musicali provenienti dal rock classico e dalla world music e presenta collaborazioni con alcuni artisti provenienti dalla scena heavy metal, quali East Bay Ray (chitarrista dei Dead Kennedys), nel brano \"Waiting to Die\", e Serj Tankian (voce dei System of a Down) e Morgan Lander dei Kittie che hanno partecipato al brano \"Feel Good\"."}
{"id": "2298803", "revid": "327653", "url": "https://it.wikipedia.org/wiki?curid=2298803", "title": "Testo di maggioranza", "text": ""}
{"id": "2298806", "revid": "767487", "url": "https://it.wikipedia.org/wiki?curid=2298806", "title": "Zalakom\u00e1r", "text": "Zalakom\u00e1r \u00e8 un comune dell'Ungheria di 3.183 abitanti (dati 2001). \u00c8 situato nella provincia di Zala."}
{"id": "2298807", "revid": "1543377", "url": "https://it.wikipedia.org/wiki?curid=2298807", "title": "Sergio Algozzino", "text": "Biografia.\nInizia nel 2000 la sua attivit\u00e0 di autore completo sulla rivista a fumetti di \"Piccoli brividi\" della Panini Comics. Nel 2004 inizia la sua collaborazione con Red Whale, sia come disegnatore che come colorista o supervisore, su serie come \"Monster Allergy\" e \"Geronimo Stilton\".\nNel 2004, insieme ai testi di Manlio Mattaliano e i colori di Cecilia Giumento, inizia a disegnare \"Spider Gek\", striscia a fumetti che compare sugli albi mensili dell'Uomo Ragno editi dalla Panini fino al 2017. Dal 2006 al 2009 pubblica ogni mese, sul Lanfeust Mag della Soleil Edition, le strip di Epictete scritte da Guillaume Bianco. Nel 2009 esce in Francia il volume monografico di \"Epictete\", che nel 2010 viene premiato a \"La Nuit Du Livre\" come miglior prodotto editoriale.\nNel 2007 pubblica in Francia la sua prima Graphic Novel, Pluie d'\u00e9t\u00e9, edita da Les Humano\u00efdes Associ\u00e9s.\nNel 2008 scrive e disegna \"Ballata per Fabrizio De Andr\u00e9\", volume edito da Beccogiallo che omaggia il grande cantautore genovese, mettendo in scena molti personaggi delle sue canzoni, da \"La canzone di Marinella\" a \"La guerra di Piero\", dal \"Giudice\" a \"Il testamento di Tito\". Nel 2012 esce la nuova edizione del libro, riveduta, corretta e interamente a colori.\nFra il 2008 e il 2009 pubblica per la 001 Edizioni le sue Graphic Novel \"Pioggia d'estate\" e \"Comix Show\".\nDal 2010 al 2011 scrive e disegna la strip \"L'\u00c9tranger\" per il Lanfeust Mag della Soleil Edition.\nNel 2012 esce il volume \"Hellzarockin\u2019\" per la Tunu\u00e9, scritto da Gianluca Morozzi e disegnato da Giulia Sagramola, Michele Petrucci, Jacopo Vecchio, Bianca Bagnarelli. Algozzino disegna l'episodio dedicato a Ozzy Osbourne.\nNel 2013 illustra la cover dell'album musicale \"Banda larga\" del duo Musica Nuda.\nSempre nel 2013, scrive e disegna \"Dieci Giorni da Beatle\", fumetto ispirato alla vita di Jimmy Nicol, batterista inglese che ha sostituito Ringo Starr per dieci giorni durante il tour mondiale dei Beatles del 1964. Il volume \u00e8 edito da Tunu\u00e9.\nNello stesso anno collabora con la nuova versione di \"Splatter\", disegnando una storia le e le strip di \"Speidi\", in coppia con Paolo D'Orazio.\nNel 2014 esce la Graphic Novel \"Memorie a 8bit\", che accorpa e modifica il precedente \"Pioggia d'estate\" con molte pagine nuove, edito da Tunu\u00e9, vincitore nel 2015 del premio come Miglior Fumetto di Scuola Italiana, a Romics. \nNel 2016, sempre per Tunu\u00e8, scrive e disegna \"Storie di un'Attesa\", libro a fumetti da lui stesso definito come \"Il Sabato del Villaggio palermitano\".\nNel 2017 \u00e8 pubblicata la sua prima prova da sceneggiatore con la Graphic Novel \"Il Piccolo Caronte\", disegnata da Deborah Allo, a cui \u00e8 seguita nel 2019 (sempre in coppia con la stessa disegnatrice) \"Myrna e il Tocco della Morte\".\nNel 2019 disegna \"Nellie Bly\" sui testi di Luciana Cimino, edito da Tunu\u00e9, che racconta la vita della famosa reporter, opera gi\u00e0 tradotta negli Stati Uniti, Francia e Russia.\nDal 2020 inizia la sua collaborazione con la storica rivista linus, sotto la direzione artistica di Igort, firmando due copertine nello stesso anno e pubblicando storie e illustrazioni. La copertina dedicata a Stephen King verr\u00e0 premiata dall'Associazione Bergomix come migliore Copertina dell'anno.\nNel 2021 esce la Graphic Novel \"La Fabbrica Onirica del Suono\", scritta e disegnata da Algozzino per Feltrinelli Comics.\nNel febbraio del 2021 esce Dylan Dog OldBoy 5, con una storia scritta da Giuseppe De Nardo e disegnata da Luigi Siniscalchi e Sergio Algozzino (che si alternano all'interno della storia stessa).\nCome colorista, oltre che \"Monster Allergy\", ha colorato e coordinato il colore delle miniserie \"X-Campus\" e \"Young Strange\" (Marvel Comics/Red Whale/Panini Comics), ha colorato numerose copertine della ristampa integrale dei fumetti EC Comics (001 Edizioni) e, dal 2013 al 2015, ha coordinato la colorazione per la ristampa di \"Magicovento\" (Sergio Bonelli Editore/Panini Comics). Per Etna Comics (Festival in cui Algozzino \u00e8 presente anche nello Staff organizzativo) colora il manifesto dell'edizione del 2014, disegnato da Leo Ortolani, quello del 2015, disegnato da Don Alemanno e quello del 2016, disegnato da Claudio Villa.\nDal 2016 ha iniziato a collaborare con la Sergio Bonelli Editore sulle pagine del Dylan Dog Color Fest, con cui ha vinto anche un Premio Boscarato come Miglior Colorista dell'anno per \"Lo Scuotibare\", scritto da Giovanni Masi e disegnato da Giorgio Pontrelli. Nel 2020, esce il primo numero della miniserie \"I mostri sono loro\" con Daryl Zed, della quale Algozzino si occupa interamente della colorazione e della realizzazione delle quarte di copertina, che lo vedono anche come sceneggiatore e disegnatore.\nInsegna alla Scuola Internazionale di Comics di Pescara, e ha insegnato per undici anni alla Scuola del Fumetto di Palermo e successivamente alla Scuola romana dei fumetti e alla Scuola Internazionale di Comics di Roma. Nel 2003 fonda il GruppoTrinacria e, nel 2006, il portale didattico Kinart. \nParallelamente alla sua attivit\u00e0 di fumettista, affianca quella di musicista e Youtuber: suo \u00e8 il progetto di \"Una Canzone al Giorno\", un canale YouTube in cui, per tutto il 2012, ha registrato e pubblicato un video al giorno, con ben 366 video (in quanto anno bisestile), pi\u00f9 diversi extra. Il canale ha subito un drastico cambiamento di contenuti e genere a partire dal 2015, parlando di Cartoni Animati e Sigle, intervistando moltissimi protagonisti di quel settore."}
{"id": "2298809", "revid": "729019", "url": "https://it.wikipedia.org/wiki?curid=2298809", "title": "Zalak\u00f6vesk\u00fat", "text": "Zalak\u00f6vesk\u00fat \u00e8 un comune dell'Ungheria di 29 abitanti (dati 2001). \u00c8 situato nella provincia di Zala."}
{"id": "2298813", "revid": "4711", "url": "https://it.wikipedia.org/wiki?curid=2298813", "title": "T\u00fcrk Telekom B.K.", "text": ""}
{"id": "2298818", "revid": "767487", "url": "https://it.wikipedia.org/wiki?curid=2298818", "title": "Zalamerenye", "text": "Zalamerenye \u00e8 un comune dell'Ungheria di 214 abitanti (dati 2001). \u00c8 situato nella provincia di Zala."}
{"id": "2298822", "revid": "729019", "url": "https://it.wikipedia.org/wiki?curid=2298822", "title": "Zalas\u00e1rszeg", "text": "Zalas\u00e1rszeg \u00e8 un comune dell'Ungheria di 113 abitanti (dati 2001). \u00c8 situato nella provincia di Zala."}
{"id": "2298823", "revid": "33751", "url": "https://it.wikipedia.org/wiki?curid=2298823", "title": "I 100 migliori chitarristi secondo Rolling Stone", "text": "La lista dei 100 migliori chitarristi secondo \"Rolling Stone\" \u00e8 un elenco pubblicato dalla rivista specializzata statunitense \"Rolling Stone\".\n\u00c8 stata pubblicata come articolo di copertina nel numero 931 del 18 settembre 2003. L'articolo appartiene a una serie di simili liste (come la lista dei 500 migliori album o delle 500 migliori canzoni) che \"Rolling Stone\" pubblic\u00f2 mensilmente in una sequenza che si concluse in quello che la rivista definiva \"il cinquantesimo anniversario della nascita del rock\", nel 2004. La lista \u00e8 composta perlopi\u00f9 da chitarristi rock, blues e jazz statunitensi.\nLa lista \u00e8 stata in seguito rielaborata dalla stessa rivista nel numero dell'8 dicembre 2011.\nClassifica completa del 2003.\nClassifica stabilita da David Fricke nel 2003.\nClassifica completa del 2011.\nNel 2011 la classifica \u00e8 stata aggiornata.\nCritiche.\nQuesta lista \u00e8 stata oggetto di numerose discussioni e alcune critiche, ad esempio da parte di Zakk Wylde, chitarrista e cantante dei Black Label Society, che critic\u00f2 la posizione in classifica di Randy Rhoads (36\u00b0) e il poco rilievo dato a chitarristi come Slash (65\u00b0) e altri chitarristi come Joe Satriani, Steve Vai e Yngwie Malmsteen (non in lista)."}
{"id": "2298826", "revid": "767487", "url": "https://it.wikipedia.org/wiki?curid=2298826", "title": "Zalaszabar", "text": "Zalaszabar \u00e8 un comune dell'Ungheria di 626 abitanti (dati 2001). \u00c8 situato nella provincia di Zala."}
{"id": "2298827", "revid": "1543377", "url": "https://it.wikipedia.org/wiki?curid=2298827", "title": "Municipalit\u00e0 locale di Mhlontlo", "text": "Mhlontlo \u00e8 una municipalit\u00e0 locale (in inglese Mhlontlo Local Municipality) appartenente alla municipalit\u00e0 distrettuale di O. R. Tambo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 202.849 abitanti.\nLa sede amministrativa e legislativa \u00e8 la citt\u00e0 di Qumbu e il suo territorio si estende su una superficie di ed \u00e8 suddiviso in 21 circoscrizioni elettorali (\"wards\"). Il suo codice di distretto \u00e8 EC156.\nGeografia fisica.\nConfini.\nLa municipalit\u00e0 locale di Mhlontlo confina a nord e a ovest con quella di Elundini (Ukhahlamba), a nord e a est con quella di Umzimvubu (Alfred Nzo), a est con quella di Ntabankulu e a sud con quelle di Nyandeni e King Sabata Dalindyebo."}
{"id": "2298831", "revid": "767487", "url": "https://it.wikipedia.org/wiki?curid=2298831", "title": "Zalasz\u00e1nt\u00f3", "text": "Zalasz\u00e1nt\u00f3 \u00e8 un comune dell'Ungheria di 1.034 abitanti (dati 2001). \u00c8 situato nella provincia di Zala."}
{"id": "2298834", "revid": "767487", "url": "https://it.wikipedia.org/wiki?curid=2298834", "title": "Zalaszentbal\u00e1zs", "text": "Zalaszentbal\u00e1zs \u00e8 un comune dell'Ungheria di 848 abitanti (dati 2001). \u00c8 situato nella provincia di Zala."}
{"id": "2298835", "revid": "110157", "url": "https://it.wikipedia.org/wiki?curid=2298835", "title": "Balatonbogl\u00e1r", "text": "Balatonbogl\u00e1r \u00e8 una citt\u00e0 di 5.990 abitanti situata nella provincia di Somogy, nell'Ungheria centro-occidentale sul lago Balaton."}
{"id": "2298837", "revid": "317499", "url": "https://it.wikipedia.org/wiki?curid=2298837", "title": "Euforia - Parte II", "text": ""}
{"id": "2298840", "revid": "767487", "url": "https://it.wikipedia.org/wiki?curid=2298840", "title": "Zalaszentgy\u00f6rgy", "text": "Zalaszentgy\u00f6rgy \u00e8 un comune dell'Ungheria di 430 abitanti (dati 2001). \u00c8 situato nella provincia di Zala."}
{"id": "2298842", "revid": "110157", "url": "https://it.wikipedia.org/wiki?curid=2298842", "title": "Balatonf\u00f6ldv\u00e1r", "text": "Balatonf\u00f6ldv\u00e1r \u00e8 una citt\u00e0 di 2.091 abitanti situata nella provincia di Somogy, nell'Ungheria centro-occidentale."}
{"id": "2298844", "revid": "767487", "url": "https://it.wikipedia.org/wiki?curid=2298844", "title": "Zalaszentiv\u00e1n", "text": "Zalaszentiv\u00e1n \u00e8 un comune dell'Ungheria di 1.079 abitanti (dati 2001). \u00c8 situato nella provincia di Zala."}
{"id": "2298845", "revid": "110157", "url": "https://it.wikipedia.org/wiki?curid=2298845", "title": "Antocianina 6''-O-maloniltransferasi", "text": "La antocianina 6\u2032\u2032-O-maloniltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce sul pelargonidina 3-\"O\"-glucoside nella dalia (Dahlia variabilis), delfinidina 3-\"O\"-glucoside, e sul cianidina 3-\"O\"-glucoside nella petunia transgenica (\"Petunia hybrida\")."}
{"id": "2298846", "revid": "110157", "url": "https://it.wikipedia.org/wiki?curid=2298846", "title": "Antocianina 5-O-glucoside 6'''-O-maloniltransferasi", "text": "La antocianina 5-O-glucoside 6\u2032\u2032\u2032-O-maloniltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 specifico per il penultimo passaggio della biosintesi di salvianina. L'enzima catalizza anche la malonilazione della scisonina a malonilscisonina, o cianidina 3-\"O\"-(6\u2032\u2032-\"O\"-p-cumaril-\u03b2--glucoside)-5-(6\u2032\u2032\u2032-\"O\"-malonil-\u03b2--glucoside). \nLa 4\u2032\u2032\u2032-demalonilsalvianina, la salvianina, la pelargonidina 3,5-diglucoside e la delfinidina 3,5-diglucoside non possono agire come substrati."}
{"id": "2298847", "revid": "110157", "url": "https://it.wikipedia.org/wiki?curid=2298847", "title": "Flavonolo-3-O-triglucoside O-cumaroiltransferasi", "text": "La flavonolo-3-O-triglucoside O-cumaroiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima acila il kaempferolo 3-\"O\"-triglucoside sulla unit\u00e0 glucosidica terminale, certamente almeno al C-6."}
{"id": "2298848", "revid": "110157", "url": "https://it.wikipedia.org/wiki?curid=2298848", "title": "3-ossoadipil-CoA tiolasi", "text": "La 3-ossoadipil-CoA tiolasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298849", "revid": "767487", "url": "https://it.wikipedia.org/wiki?curid=2298849", "title": "Balatonlelle", "text": "Balatonlelle \u00e8 una citt\u00e0 di 5.017 abitanti situata nella provincia di Somogy, nell'Ungheria centro-occidentale."}
{"id": "2298850", "revid": "110157", "url": "https://it.wikipedia.org/wiki?curid=2298850", "title": "Deacetilcefalosporina-C acetiltransferasi", "text": "La deacetilcefalosporina-C acetiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima catalizza la fase finale della biosintesi della cefalosporina C."}
{"id": "2298851", "revid": "110157", "url": "https://it.wikipedia.org/wiki?curid=2298851", "title": "Propanoil-CoA C-aciltransferasi", "text": "La propanoil-CoA C-aciltransferasi \u00e8 un enzima appartenente alla classe delle transferasi, che catalizza la seguente reazione:\nAgisce anche sul diidrossi-5\u03b2-colestanoil-CoA e su altri derivati dell'acil-CoA a catena ramificata. L'enzima catalizza la penultima fase della formazione degli acidi biliari. Una parte dell'acido grasso \u00e8 trasferita dall'acil-CoA tioestere (RCO-SCoA) alla glicina o taurina (NH2R\u2032) dalla ()."}
{"id": "2298852", "revid": "110157", "url": "https://it.wikipedia.org/wiki?curid=2298852", "title": "D-glutammiltransferasi", "text": "La D-glutammiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298853", "revid": "110157", "url": "https://it.wikipedia.org/wiki?curid=2298853", "title": "Lisiltransferasi", "text": "La lisiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298854", "revid": "1573940", "url": "https://it.wikipedia.org/wiki?curid=2298854", "title": "Gamma-glutammilciclotransferasi", "text": "La gamma-glutammilciclotransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce sui derivati di -glutammato, -2-amminobutanoato, -alanina e glicina."}
{"id": "2298856", "revid": "767487", "url": "https://it.wikipedia.org/wiki?curid=2298856", "title": "Zalaszentjakab", "text": "Zalaszentjakab \u00e8 un comune dell'Ungheria di 392 abitanti (dati 2001). \u00c8 situato nella provincia di Zala."}
{"id": "2298857", "revid": "110157", "url": "https://it.wikipedia.org/wiki?curid=2298857", "title": "Glutamminil-peptide ciclotransferasi", "text": "La glutamminil-peptide ciclotransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella formazione dell'ormone che rilascia la tirotropina e di altri peptidi biologicamente attivi che contengono residui di piroglutammato all'N-terminale. L'enzima della papaia agisce anche sul glutamminil-tRNA."}
{"id": "2298858", "revid": "110157", "url": "https://it.wikipedia.org/wiki?curid=2298858", "title": "Leuciltransferasi", "text": "La leuciltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce anche gruppi fenilalanilici. Richiede un catione univalente. Peptidi e proteine contenenti residui di arginina, lisina o istidina come N-terminali possono agire da accettori."}
{"id": "2298859", "revid": "110157", "url": "https://it.wikipedia.org/wiki?curid=2298859", "title": "Aspartiltransferasi", "text": "La aspartiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298860", "revid": "110157", "url": "https://it.wikipedia.org/wiki?curid=2298860", "title": "Arginiltransferasi", "text": "La arginiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima richiede mercaptoetanolo e un catione univalente. Peptidi e proteine containenti un residuo N-terminale di glutammato, aspartato o cistina possono agire da accettori."}
{"id": "2298861", "revid": "74173", "url": "https://it.wikipedia.org/wiki?curid=2298861", "title": "Agaritina gamma-glutammiltransferasi", "text": "La agaritina gamma-glutammiltransferasi \u00e8 un enzima appartenente alla classe delle transferasi, che catalizza la seguente reazione:\nLa 4-idrossianilina, la cicloesilammina, la 1-naftilidrazina e composti simili possono agire da accettori; l'enzima catalizza anche l'idrolisi dall'agaritina."}
{"id": "2298862", "revid": "120582618", "url": "https://it.wikipedia.org/wiki?curid=2298862", "title": "UDP-N-acetilmuramoilpentapeptide-lisina N6-alaniltransferasi", "text": "La UDP-\"N\"-acetilmuramoilpentapeptide-lisina N6-alaniltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche sul -seril-tRNA."}
{"id": "2298863", "revid": "110157", "url": "https://it.wikipedia.org/wiki?curid=2298863", "title": "Alanilfosfatidilglicerolo sintasi", "text": "La alanilfosfatidilglicerolo sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298865", "revid": "1573940", "url": "https://it.wikipedia.org/wiki?curid=2298865", "title": "Proteina-glutammina gamma-glutammiltransferasi", "text": "La proteina-glutammina gamma-glutammiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima richiede Ca2+. Ii gruppi \u03b3-carbossammidici dei residui di glutammina all'estremit\u00e0 del peptide agiscono come acil donatori, e i gruppi 6-amminici dei residui di lisina all'estremit\u00e0 della proteina o del peptide agiscono come accettori, per generare legami incrociati intra ed inter-molecolari di \"N\"6-(5-glutammil)-lisina. Viene generato dal taglio proteolitico dal Fattore XIII del plasma."}
{"id": "2298866", "revid": "110157", "url": "https://it.wikipedia.org/wiki?curid=2298866", "title": "D-alanina gamma-glutammiltransferasi", "text": "La D-alanina gamma-glutammiltransferasi \u00e8 un enzima appartenente alla classe delle transferasi, che catalizza la seguente reazione:\nLa -fenilalanina e il -2-aminobutirrato possono anche agire da accettori, ma pi\u00f9 lentamente. L'enzima catalizza anche alcune delle reazioni della gammaglutammiltransferasi ()."}
{"id": "2298867", "revid": "110157", "url": "https://it.wikipedia.org/wiki?curid=2298867", "title": "Glutatione gamma-glutammilcisteiniltransferasi", "text": "La glutatione gamma-glutammilcisteiniltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2298868", "revid": "729019", "url": "https://it.wikipedia.org/wiki?curid=2298868", "title": "Zalaszentl\u00e1szl\u00f3", "text": "Zalaszentl\u00e1szl\u00f3 \u00e8 un comune dell'Ungheria di 848 abitanti (dati 2001). \u00c8 situato nella provincia di Zala."}
{"id": "2298869", "revid": "600229", "url": "https://it.wikipedia.org/wiki?curid=2298869", "title": "Cantorino", "text": "I cantorini, erano dei libri con notazioni usati dai cantori medievali nei cori liturgici. Essi entrano a testa alta nelle produzioni culturali e nella pratica religiosa del tempo. Tali produzioni sono corredate con miniature raffiguranti soggetti religiosi ed iconografia classica comunque ispirate al contenuto del canto. Tali opere sono state composte da artisti e miniatori fiorentini, senesi e toscani in genere a cavallo tra il XIII ed il XVI secolo. Vanno annoverati tra questi: Lorenzo Monaco, Mariano del Buono, Niccol\u00f2 di ser Sozzo, Don Silvestro dei Gherarducci - autore del celebre Parto della Vergine nel 1360, Sano di Pietro, Giovanni Pietro da Cemmo - autore di Giuseppe venduto dai Fratelli ed il Maestro del Breviario Francescano. Tra le decorazioni dei canti pi\u00f9 comuni vi sono i capolettera generalmente miniati in sontuosa eleganza."}
{"id": "2298870", "revid": "110157", "url": "https://it.wikipedia.org/wiki?curid=2298870", "title": "Barcs", "text": "Barcs \u00e8 una citt\u00e0 di 11.792 abitanti situata nella provincia di Somogy, nell'Ungheria meridionale.\nStoria.\nNei suoi pressi si trovava l'antico \"castrum\" romano di Annamatia almeno fin dall'epoca dei Flavi."}
{"id": "2298871", "revid": "729019", "url": "https://it.wikipedia.org/wiki?curid=2298871", "title": "Zalaszentl\u0151rinc", "text": "Zalaszentl\u0151rinc \u00e8 un comune dell'Ungheria di 309 abitanti (dati 2001). \u00c8 situato nella provincia di Zala."}
{"id": "2298872", "revid": "729019", "url": "https://it.wikipedia.org/wiki?curid=2298872", "title": "Zalaszentm\u00e1rton", "text": "Zalaszentm\u00e1rton \u00e8 un comune dell'Ungheria di 74 abitanti (dati 2001). \u00c8 situato nella provincia di Zala."}
{"id": "2298876", "revid": "729019", "url": "https://it.wikipedia.org/wiki?curid=2298876", "title": "Zalaszentmih\u00e1ly", "text": "Zalaszentmih\u00e1ly \u00e8 un comune dell'Ungheria di 1.053 abitanti (dati 2001). \u00c8 situato nella provincia di Zala."}
{"id": "2298879", "revid": "1718925", "url": "https://it.wikipedia.org/wiki?curid=2298879", "title": "Csurg\u00f3", "text": "Csurg\u00f3 \u00e8 una citt\u00e0 di 6.200 abitanti situata nella provincia di Somogy, nell'Ungheria centro-occidentale."}
{"id": "2298880", "revid": "287204", "url": "https://it.wikipedia.org/wiki?curid=2298880", "title": "ULEB Cup 2004-2005", "text": "La ULEB Cup 2004-2005 ha visto la vittoria del Lietuvos Rytas sul Makedonikos. Pete Mickeal (Makedonikos) venne nominato MVP della finale."}
{"id": "2298881", "revid": "729019", "url": "https://it.wikipedia.org/wiki?curid=2298881", "title": "Zalaszombatfa", "text": "Zalaszombatfa \u00e8 un comune dell'Ungheria di 61 abitanti (dati 2001). \u00c8 situato nella provincia di Zala."}
{"id": "2298885", "revid": "339392", "url": "https://it.wikipedia.org/wiki?curid=2298885", "title": "Fiat 1.9L DDiS", "text": ""}
{"id": "2298886", "revid": "767487", "url": "https://it.wikipedia.org/wiki?curid=2298886", "title": "Fony\u00f3d", "text": "Fony\u00f3d \u00e8 una citt\u00e0 di 4.757 abitanti situata nella provincia di Somogy, nell'Ungheria centro-occidentale. \u00c8 situata sulla sponda sud del lago Balaton ed \u00e8 una meta turistica famosa soprattutto per il suo porto e le sue spiagge."}
{"id": "2298887", "revid": "729019", "url": "https://it.wikipedia.org/wiki?curid=2298887", "title": "Zalat\u00e1rnok", "text": "Zalat\u00e1rnok \u00e8 un comune dell'Ungheria di 793 abitanti (dati 2001). \u00c8 situato nella provincia di Zala."}
{"id": "2298891", "revid": "767487", "url": "https://it.wikipedia.org/wiki?curid=2298891", "title": "Zala\u00fajlak", "text": "Zala\u00fajlak \u00e8 un comune dell'Ungheria di 134 abitanti (dati 2001). \u00c8 situato nella provincia di Zala."}
{"id": "2298892", "revid": "767487", "url": "https://it.wikipedia.org/wiki?curid=2298892", "title": "Kadark\u00fat", "text": "Kadark\u00fat \u00e8 una citt\u00e0 di 2.800 abitanti situata nella provincia di Somogy, nell'Ungheria centro-occidentale."}
{"id": "2298893", "revid": "287204", "url": "https://it.wikipedia.org/wiki?curid=2298893", "title": "Zalav\u00e1r", "text": "Zalav\u00e1r \u00e8 un comune dell'Ungheria di 959 abitanti (dati 2001). \u00c8 situato nella provincia di Zala."}
{"id": "2298896", "revid": "123878691", "url": "https://it.wikipedia.org/wiki?curid=2298896", "title": "Lengyelt\u00f3ti", "text": "Lengyelt\u00f3ti \u00e8 una citt\u00e0 di abitanti situata nella provincia di Somogy, nell'Ungheria centro-occidentale."}
{"id": "2298897", "revid": "767487", "url": "https://it.wikipedia.org/wiki?curid=2298897", "title": "Zalav\u00e9g", "text": "Zalav\u00e9g \u00e8 un comune dell'Ungheria di 430 abitanti (dati 2001). \u00c8 situato nella provincia di Zala."}
{"id": "2298899", "revid": "4711", "url": "https://it.wikipedia.org/wiki?curid=2298899", "title": "GHP Bamberg", "text": ""}
{"id": "2298903", "revid": "4711", "url": "https://it.wikipedia.org/wiki?curid=2298903", "title": "Turk Telekom B.K.", "text": ""}
{"id": "2298904", "revid": "4711", "url": "https://it.wikipedia.org/wiki?curid=2298904", "title": "Vertical Vision Cantu", "text": ""}
{"id": "2298905", "revid": "93556", "url": "https://it.wikipedia.org/wiki?curid=2298905", "title": "Marcali", "text": "Marcali \u00e8 una citt\u00e0 di 11.977 abitanti situata nella provincia di Somogy, nell'Ungheria centro-occidentale."}
{"id": "2298906", "revid": "729019", "url": "https://it.wikipedia.org/wiki?curid=2298906", "title": "Zebecke", "text": "Zebecke \u00e8 un comune dell'Ungheria di 88 abitanti (dati 2001). \u00c8 situato nella provincia di Zala."}
{"id": "2298913", "revid": "767487", "url": "https://it.wikipedia.org/wiki?curid=2298913", "title": "Nagyat\u00e1d", "text": "Nagyat\u00e1d \u00e8 una citt\u00e0 di 11.275 abitanti situata nella provincia di Somogy, nell'Ungheria centro-occidentale."}
{"id": "2298919", "revid": "767487", "url": "https://it.wikipedia.org/wiki?curid=2298919", "title": "Nagybajom", "text": "Nagybajom \u00e8 una citt\u00e0 di 3.664 abitanti situata nella provincia di Somogy, nell'Ungheria centro-occidentale. Letteralmente tradotto significa \"il mio grande problema\" (Nagy+baj+om)."}
{"id": "2298923", "revid": "287204", "url": "https://it.wikipedia.org/wiki?curid=2298923", "title": "Niccol\u00f2 di ser Sozzo", "text": "Biografia.\nNiccol\u00f2 di ser Sozzo nacque a Siena, ma non si conosce molto della sua vita se non che fu attivo intorno alla met\u00e0 del XIV secolo e mor\u00ec nel 1363. Il suo unico lavoro certo fu una \"Assunzione\", che costituisce il frontespizio di un caleffo, conservata nella sezione delle \"Riformagioni\" dell'Archivio di Stato di Siena. A partire da questa opera gli sono stati attribuiti altri lavori su pergamena, come alcuni cantorini, e dipinti su tavola."}
{"id": "2298924", "revid": "767487", "url": "https://it.wikipedia.org/wiki?curid=2298924", "title": "Tab (Ungheria)", "text": "Tab \u00e8 una citt\u00e0 di 5.089 abitanti situata nella provincia di Somogy, nell'Ungheria centro-occidentale."}
{"id": "2298925", "revid": "22963106", "url": "https://it.wikipedia.org/wiki?curid=2298925", "title": "Peugeot 1.6L DDiS", "text": ""}
{"id": "2298927", "revid": "767487", "url": "https://it.wikipedia.org/wiki?curid=2298927", "title": "Zam\u00e1rdi", "text": "Zam\u00e1rdi \u00e8 una citt\u00e0 di 2.298 abitanti situata nella provincia di Somogy, nell'Ungheria centro-occidentale, sulla riva del Lago Balaton.\nStoria.\nIl comune \u00e8 menzionato per la prima volta in un documento ufficiale nel 1082 sebbene reperti archeologici trovati nel territorio circostante attestano la presenza umana fin dall'et\u00e0 del ferro.\nNel medioevo il villaggio si chiamava probabilmente \"Egyh\u00e1zaszam\u00e1rd\" e venne distrutto all'arrivo dei turchi. Fu ripopolato il secolo successivo e nel 1774 fu costruita la chiesa\nEconomia.\nL'agricoltura ha avuto nel tempo un ruolo primario nello sviluppo del comune, vigneti e pesca su tutto. Dagli anni sessanta ha assunto un peso sempre maggiore l'industria del turismo\nInfrastrutture e trasporti.\nZam\u00e1rdi \u00e8 raggiungibile grazie all'uscita omonima sull'autostrada M7. Nel 1931 \u00e8 stata costruita la stazione ferroviaria sulla linea Budapest-Nagykanizsa"}
{"id": "2298931", "revid": "767487", "url": "https://it.wikipedia.org/wiki?curid=2298931", "title": "\u00c1brah\u00e1mhegy", "text": "\u00c1brah\u00e1mhegy \u00e8 un comune dell'Ungheria di 501 abitanti (dati 2001). \u00c8 situato nella provincia di Veszpr\u00e9m."}
{"id": "2298932", "revid": "1745361", "url": "https://it.wikipedia.org/wiki?curid=2298932", "title": "Stilema", "text": "Lo stilema \u00e8 l'elemento distintivo di uno stile. Il termine \u00e8 usato per tutte le forme d'arte. \nLinguistica.\nIn linguistica, lo stilema \u00e8 l'elemento formale o linguistico che distingue la particolare scrittura di un autore (il cosiddetto usus scribendi), oppure il modo particolare in cui \u00e8 scritta un'opera, come nel caso dell'epica, dove gli stilemi non cambiano e ricorrono molte volte, o nello stile della poesia popolare e di altri generi letterari.\nArti figurative.\nNelle arti figurative, lo stilema viene riferito ai caratteri distintivi che possono connotare l'opera di un pittore, scultore o architetto, ma anche l'insieme dei tratti distintivi di un periodo stilistico: ad esempio gli stilemi del romanico, del gotico ecc. ecc. o in riferimento ai peculiari tratti distintivi di uno stile locale, ad esempio: gli stilemi del romanico-pisano, ecc. ecc. Oppure di un movimento pittorico. Nelle arti minori, ci\u00f2 che individua i tratti distintivi di uno stile decorativo in un preciso momento storico: gli stilemi dello \"stile arcaico\" nella ceramica tardo medioevale, ad esempio. \nMusica.\nNella musica, lo stilema consiste nei segni distintivi delle opere musicali o di musicisti.\nDesign.\nIl termine stilema viene largamente usato nell'industrial design dove appare pi\u00f9 consono del termine stile per indicare i tratti caratteristici di una particolare linea produttiva.\nCollegamenti esterni.\n\"Teoria e storia del design\", Universit\u00e0 La Sapienza"}
{"id": "2298935", "revid": "118355248", "url": "https://it.wikipedia.org/wiki?curid=2298935", "title": "Charles Regnier", "text": ""}
{"id": "2298943", "revid": "36426", "url": "https://it.wikipedia.org/wiki?curid=2298943", "title": "Stralsunda", "text": ""}
{"id": "2298949", "revid": "22963404", "url": "https://it.wikipedia.org/wiki?curid=2298949", "title": "Suzuki 9HX", "text": ""}
{"id": "2298951", "revid": "339392", "url": "https://it.wikipedia.org/wiki?curid=2298951", "title": "Suzuki D19AA", "text": ""}
{"id": "2298953", "revid": "297802", "url": "https://it.wikipedia.org/wiki?curid=2298953", "title": "Up Your Ass", "text": ""}
{"id": "2298955", "revid": "339392", "url": "https://it.wikipedia.org/wiki?curid=2298955", "title": "Riti cinesi", "text": ""}
{"id": "2298959", "revid": "22963496", "url": "https://it.wikipedia.org/wiki?curid=2298959", "title": "F1 Championship Edition", "text": ""}
{"id": "2298969", "revid": "729019", "url": "https://it.wikipedia.org/wiki?curid=2298969", "title": "Heinkel He 59", "text": "L'Heinkel He 59 era un idrovolante biplano bimotore multiruolo sviluppato dall'azienda tedesca Ernst Heinkel Flugzeugwerke AG negli anni trenta, usato dalla Luftwaffe principalmente nei ruoli di idrosilurante e come idroricognitore durante le prime fasi della seconda guerra mondiale.\nStoria del progetto.\nNel 1930 Ernst Heinkel inizi\u00f2 a sviluppare un velivolo per la marina tedesca. Per celare le vere intenzioni militari il velivolo fu ufficialmente un velivolo civile. Il prototipo 59b fu il primo a volare nel settembre del 1931 ma il 59a fu il prototipo che ha aperto la strada di produzione iniziale del 59B. L'Heinkel 59b risult\u00f2 essere un velivolo piacevole da pilotare mentre i difetti pi\u00f9 gravi si ritenne fossero imputabili alla scarsa potenza erogata dall'impianto motore, alla limitata capacit\u00e0 di carico ed al suo armamento (ritenuto insufficiente).\nNel 1930, nell'ambito della ricostituzione della macchina bellica nell'allora Repubblica di Weimar, Ernst Heinkel inizi\u00f2 a sviluppare un nuovo velivolo con l'intenzione di proporlo alla Reichsmarine, l'allora marina militare tedesca. Per riuscire ad aggirare le limitazioni che ancora riguardavano l'aeronautica tedesca a seguito della sconfitta durante la prima guerra mondiale il nuovo velivolo venne presentato come un aereo ad uso civile.\nIl velivolo era realizzato in tecnica mista. Le ali erano fatte di telai di legno a due fasce la cui parte anteriore \u00e8 stata coperta da compensato e il resto dell'ala \u00e8 stato coperto da tela. Le chiglie sono state usate come serbatoi di combustibile dal contenuto di 900 litri di combustibile l'uno e l'aereo poteva trasportare tre serbatoi di carburante per un totale di 2\u00a0700 litri.\nIl primo prototipo ad essere portato in volo per la prima volta fu, nel settembre 1931 la versione terrestre He 59B.\nImpiego operativo.\nGermania.\nIl primo impiego operativo del He 59 si ebbe durante la Guerra civile spagnola, utilizzati dai reparti della Legione Condor, una forza volontaria che appoggiava le forze franchiste. In quell'ambito un limitato numero di He 59 vennero impiegati nel 1936, nella ricognizione delle coste e come idrosiluranti.\nDurante i primi mesi della seconda guerra mondiale, l'He 59 venne utilizzato, oltre come aerosilurante, anche come posamine raggiungendo i porti gestiti dalla Royal Navy e sganciando il proprio carico bellico all'imboccatura dei porti. Tra il 1940 e il 1941 venne utilizzato come un idroricognitore e nel periodo 1941-42 come aereo da trasporto, nelle missioni di ricerca e salvataggio in mare, e come addestratori. Le versioni da addestramento rimasero in servizio leggermente pi\u00f9 a lungo rispetto alle versioni operative, ma tutti gli He 59 risultano essere stati ritirati o distrutti dal 1944.\nFinlandia.\nLa Suomen ilmavoimat, l'aeronautica militare finlandese, affitt\u00f2 quattro esemplari dalla Germania nel mese di agosto 1943. Questi sono stati utilizzati per trasportare pattuglie di ricognizione a lungo raggio dietro le linee nemiche. Essi sono stati restituiti in Germania quattro mesi pi\u00f9 tardi.\nOperazioni.\nNei primi mesi della Seconda Guerra mondiale, l'He 59 \u00e8 stato usato come \"posa mine\" e idrosilurante . Tra il 1940 e il 1941 \u00e8 stato usato come ricognitore e come aereo da trasporto tra il 1942 e il 1943. La maggior parte degli aerei destinati all'addestramento sopravvissero ai bombardamenti alleati e soprattutto alla loro \"vecchiaia\", infatti tutti i modelli idrosiluranti e ricognitori vennero distrutti dagli stessi tedeschi nel 1944."}
{"id": "2298974", "revid": "1543377", "url": "https://it.wikipedia.org/wiki?curid=2298974", "title": "Pier Ugo Melandri", "text": "Biografia.\nFu calciatore, milit\u00f2 in Serie A con il .\nTerminata la carriera agonistica si dedic\u00f2 all'avvocatura; nel 1976 divenne, per una stagione, presidente dell'Alessandria.\nMor\u00ec nel 2007, a 80 anni.\nCarriera.\nClub.\nInizi\u00f2 la carriera agonistica nel sodalizio ligure della Carcarese.\nAlcune fonti gli attribuiscono una militanza nel durante stagione 1945-1946, ove il sodalizio \"biancorosso\" ottiene il quarto posto del Girone A del campionato Serie B-C Alta Italia, che non \u00e8 supportata da altre documentazioni piacentine e savonesi.\nNel 1946 si trasferisce alla Cairese, ove milita due stagioni in Serie C, fino al 1948.\nViene poi ingaggiato dal Savona: con i savonesi milita due stagioni, ottenendo come miglior risultato il secondo posto del Girone A della Serie C 1948-1949.\nSi trasfer\u00ec al nel 1950. Con i \"rossoblu\" gioc\u00f2 in Serie A (34 presenze e due reti) e in Serie B; segn\u00f2 tra gli altri il millesimo gol della storia dei genoani.\nIl suo esordio in massima serie e nel Genoa avvenne il 19 novembre 1950, nella sconfitta esterna per 2-1 contro il .\nNazionale.\nNel 1952 fu convocato da Giuseppe Meazza nella Nazionale che disput\u00f2 e chiuse al nono posto il torneo di calcio alle Olimpiadi di Helsinki, tuttavia il Genoa non gli permise di disputare i Giochi olimpici e per questo motivo venne sostituito da Pasquale Vivolo. Non esord\u00ec mai in azzurro."}
{"id": "2298982", "revid": "110157", "url": "https://it.wikipedia.org/wiki?curid=2298982", "title": "Silvestro dei Gherarducci", "text": "Biografia.\nPoco si conosce sui primi anni della sua vita e non ci \u00e8 noto il luogo in cui nacque. Silvestro dei Gherarducci divenne monaco camaldolese e poi abate a Firenze, dedicandosi alla scrittura di manoscritti illustrati e di codici musicali miniati. Successivamente si dedic\u00f2 anche alla pittura costituendo una scuola fiorentina di pittura."}
{"id": "2298985", "revid": "1632387", "url": "https://it.wikipedia.org/wiki?curid=2298985", "title": "Back on the Streets", "text": "Back on the Streets \u00e8 il secondo e ultimo album di studio del gruppo punk statunitense 88 Fingers Louie, pubblicato l'8 settembre 1998 da Hopeless Records."}
{"id": "2298986", "revid": "838137", "url": "https://it.wikipedia.org/wiki?curid=2298986", "title": "Nuoto ai XVI Giochi del Mediterraneo", "text": "Le gare di nuoto ai XVI Giochi del Mediterraneo si sono svolte alle piscine Le Naiadi di Pescara, rinnovate con l'occasione dei Giochi e sede della squadra di pallanuoto locale CUS d'Annunzio.\nSono state disputate competizioni in 20 specialit\u00e0, per un totale di 38 medaglie d'oro in palio. Per ogni Nazione sono stati ammessi due atleti per ogni specialit\u00e0, pi\u00f9 una squadra per la staffetta.\nLe gare di nuoto si sono svolte nei seguenti giorni:\nCalendario.\nProgramma orario.\nGli orari sono CEST.\nMedagliere.\nAl termine della manifestazione questo era il medagliere:"}
{"id": "2298994", "revid": "92636045", "url": "https://it.wikipedia.org/wiki?curid=2298994", "title": "Suzuki Serie M", "text": "La famiglia dei motori Suzuki serie M \u00e8 una linea di motori per automobili prodotta dalla Suzuki, che va dal 1,3L fino a 1,8L.\nSi tratta di una moderna linea di motori a 4 cilindri bialbero, 16 valvole, e iniezione multipoint.\nVersione M16A - Suzuki Swift Sport - Quinta serie 2010.\nApplicazioni:"}
{"id": "2299001", "revid": "22963993", "url": "https://it.wikipedia.org/wiki?curid=2299001", "title": "Suzuki 1.6L VVT", "text": ""}
{"id": "2299008", "revid": "69794", "url": "https://it.wikipedia.org/wiki?curid=2299008", "title": "Premi Emmy 1996", "text": "La consegna dei Premi Emmy 1996 per il Primetime (48\u00aa edizione) si \u00e8 tenuta al Pasadena Civic Auditorium di Pasadena (Los Angeles) l'8 settembre 1996. La cerimonia \u00e8 stata presentata da Michael J. Fox, Oprah Winfrey e Paul Reiser e trasmessa dalla ABC. I Creative Arts Emmy Awards sono stati consegnati il 7 settembre.\nLa consegna dei Premi Emmy 1996 per il Daytime (23\u00aa edizione) si \u00e8 tenuta il 16 maggio 1996."}
{"id": "2299013", "revid": "767487", "url": "https://it.wikipedia.org/wiki?curid=2299013", "title": "88 Fingers Louie/Kid Dynamite Split", "text": "88 Fingers Louie/Kid Dynamite Split \u00e8 un EP split tra i due gruppi punk statunitensi 88 Fingers Louie e Kid Dynamite, pubblicato il 15 giugno 1999 da Sub City Records. Nell'EP \u00e8 presente anche \"Rise Above\", cover dell'omonimo brano dei Black Flag."}
{"id": "2299014", "revid": "297802", "url": "https://it.wikipedia.org/wiki?curid=2299014", "title": "88 Fingers Louie/Kid Dynamite", "text": ""}
{"id": "2299017", "revid": "297802", "url": "https://it.wikipedia.org/wiki?curid=2299017", "title": "88 Fingers Louie/Kid Dynamite split", "text": ""}
{"id": "2299020", "revid": "182396", "url": "https://it.wikipedia.org/wiki?curid=2299020", "title": "Ostio Ostilio", "text": ""}
{"id": "2299022", "revid": "123000313", "url": "https://it.wikipedia.org/wiki?curid=2299022", "title": "Yolande Moreau", "text": "Biografia.\nNata a Bruxelles, figlia di un negoziante vallone e di una casalinga fiamminga, cresce sotto una rigida educazione cattolica. Poco pi\u00f9 che maggiorenne si trasferisce a Parigi dove si appassiona di recitazione e di teatro, lavora in spettacoli per bambini presso il \"Th\u00e9\u00e2tre des enfants de la Ville\" ed inizia a scrivere per il teatro. Nel 1982 scrive \"Sale affaire, du sexe et du crime\", storia di una donna che ha appena ucciso il suo amante e che la vede esibirsi totalmente da sola sul palco.\nDurante una delle sue esibizioni teatrali, viene notata da Agn\u00e8s Varda, che le offre una parte nel suo cortometraggio del 1984 \"7p., cuis., s. de b., ... \u00e0 saisir\", l'anno seguente, sempre sotto la regia della Varda, avviene il suo debutto cinematografico nel film \"Senza tetto n\u00e9 legge\". Successivamente si unisce alla compagnia teatrale di J\u00e9r\u00f4me Deschamps, con il quale lavora anche per la serie televisiva comica di Canal+ \"Les Deschiens\". Grazie ai suoi molteplici ruoli nella serie televisiva ottiene molta popolarit\u00e0 in Francia, fama che le apre le porte per il cinema.\nPartecipa a numerosi film, tra cui \"L'ussaro sul tetto\", \"La felicit\u00e0 \u00e8 dietro l'angolo\", \"Vendette di famiglia\" e \"Il favoloso mondo di Am\u00e9lie\", quest'ultima pellicola di enorme successo interpreta la portiera di Am\u00e9lie Poulain.\nNel 2004 \u00e8 interprete, coautrice e co-regista, assieme al direttore della fotografia Gilles Porte, di \"Quand la mer monte...\" per il quale si aggiudica 2 Premi C\u00e9sar 2005 come miglior opera prima e miglior attrice. In seguito si divide tra teatro, televisione e cinema, partecipa al film collettivo \"Paris, je t'aime\".\nIl 27 febbraio 2009 vince il suo terzo C\u00e9sar per la sua interpretazione dell'umile cameriera-pittrice S\u00e9raphine de Senlis in \"S\u00e9raphine\". Sempre nel 2008 \u00e8 interprete della commedia nera \"Louise-Michel\", campione di incassi in Francia. Nel 2013 vince il Premio Magritte per la migliore attrice non protagonista.\nNel 2016 gira il documentario \"Nulle part\" dedicato ai rifugiati della \"giungla di Calais\" con i poemi di \"Laurent Gaud\u00e9\".\nNel febbraio 2019 registra per la radio pubblica belga \"Sept moments avec Am\u00een\" un testo scritto appositamente per lei da Laurent Georjin. Nello stesso anno firma un appello per \"Delit Solidaire\" una associazione di Le Havre che si occupa dei minori immigrati che si ritrovano soli."}
{"id": "2299023", "revid": "125186094", "url": "https://it.wikipedia.org/wiki?curid=2299023", "title": "Vanessa Lengies", "text": "\u00c8 conosciuta per aver interpretato Roxanne Bojarski nel telefilm \"American Dreams\".\nCarriera.\nLa giovane Vanessa Lengies ha iniziato la sua carriera nella televisione canadese in programmi come \"Sponk!\", \"Are You Afraid of the Dark?\", \"Radio Active\" e \"Popular Mechanics for Kids\".\nNell'agosto del 2005, \u00e8 stata coprotagonista con Hilary Duff e Heather Locklear nella commedia \"The Perfect Man\". Sempre nel 2005 \u00e8 stata una comparsa come Natasha nel film americano \"Waiting...\". Nel 2006, ha interpretato una ginnasta nel film \"Stick it\". \nPer \"The Grudge 2\", il ruolo di Vanessa era inizialmente scritto per lei, che alla fine scelse di partecipare al film \"My Suicide\"; la parte porta ancora il suo nome. \u00c8 anche apparsa alla CBS nello spettacolo \"Ghost Whisperer\" nell'episodio intitolato \"The Vanishing\". \u00c8 comparsa anche in un episodio di \"Moonlight\".\nVanessa ha interpretato Sophia nella serie televisiva \"Monarch Cove\". \u00c8 stata coprotagonista in ABC nella commedia \"Squeegees\". \nNel 2010 prende parte ad un episodio della nona stagione di , chiamato .\nNel 2011 interpreta il personaggio di Sugar Motta nella serie televisiva Glee."}
{"id": "2299026", "revid": "767487", "url": "https://it.wikipedia.org/wiki?curid=2299026", "title": "Tra due donne (film 2001)", "text": "Tra due donne \u00e8 un film del 2001 diretto da Alberto Ferrari.\nTrama.\nLa storia ambientata nel 1914 narra della storia d'amore fra Maurizio Della Morte e una donna sposata Almerinda che finir\u00e0 con il lasciarlo al che l'uomo partir\u00e0 per la guerra ritrovando in seguito la donna nell'ospedale dove viene ricoverato in seguito ad una ferita."}
{"id": "2299048", "revid": "3115", "url": "https://it.wikipedia.org/wiki?curid=2299048", "title": "Dolegna di Vipacco", "text": "Dolegna di Vipacco (in sloveno Dolenje, in tedesco \"Dolleine\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 127.7 metri s.l.m. ed a 24.8 kilometri dal confine italiano, \u00e8 situata sulla sponda sinistra del fiume Vipacco a 2.9\u00a0km dal capoluogo comunale.&lt;br&gt;\nL'insediamento (\"naselja\") \u00e8 anche costituito dagli agglomerati di: \"Ba\u010darji\" e \"Novak\".\nDurante il dominio asburgico Dolegna di Vipacco fu frazione del comune di Planina di Aid\u00f9ssina.\nCorsi d'acqua.\nFiume Vipacco (\"Vipava\"); torrente C\u00f9bel o Hubel (\"Hubelj\")"}
{"id": "2299049", "revid": "1305772", "url": "https://it.wikipedia.org/wiki?curid=2299049", "title": "Maestro del Breviario Francescano", "text": "Biografia.\nNulla si conosce sulla sua vita ed oscure sono anche le notizie sulla sua morte. Si ha notizia di una sua attivit\u00e0 a Milano nella bottega del \"Maestro del Vitae Imperatorum\" intorno al 1446. In questa data realizz\u00f2 il \"Breviario ad consuetudinem Romanae curiae\", presente presso la \"Biblioteca Universitaria di Bologna\". La data risulta impressa sul secondo dei due tomi costituenti l'opera. Altra sua opera, realizzata in collaborazione con altri artisti, \u00e8 un \"Breviario romano\" conservato presso la \"Biblioteca Palatina\" di Parma.\nTrasferitosi a Bologna realizz\u00f2, intorno alla met\u00e0 del XV secolo, diversi codici di musica miniati e fra questi esistono esemplari conservati presso la \"Cornell University Library\" di New York, la \"Biblioteca Vaticana\" e la \"Biblioteca Malatestiana\" di Cesena. \u00c8 conosciuto per la produzione di cantorini."}
{"id": "2299050", "revid": "729019", "url": "https://it.wikipedia.org/wiki?curid=2299050", "title": "Strada statale 323 Monte Amiata", "text": "La ex strada statale 323 di Monte Amiata (SS 323), nota anche come strada statale Amiatina ed ora \"strada provinciale 323 del Monte Amiata (SP 323)\" in provincia di Siena e \"strada provinciale 160 Amiatina (SP 160)\" in provincia di Grosseto, \u00e8 una strada provinciale che si sviluppava interamente in territorio toscano, attraverso la provincia di Grosseto e quella di Siena.\nFu classificata strada statale nel 1962 e fu assunta in consegna dal compartimento ANAS di Firenze nel mese di novembre dello stesso anno. Dal 2001 viene gestita dalle province di Siena e Grosseto nei rispettivi tratti di competenza.\nPercorso.\nLa strada ha origine distaccandosi dalla ex strada statale 2 Via Cassia nei pressi del ponte sul fiume Orcia, non lontana dalla localit\u00e0 di Bagno Vignoni. Lungo il suo tracciato attraversa Castiglione d'Orcia e raggiunge il bivio per la stazione di Monte Amiata e per Montalcino.\nSuperando il fosso Ansitonia, la strada entra nella provincia di Grosseto e dopo circa cinque chilometri raggiunge Seggiano che viene attraversata perifericamente, lasciandosi il centro storico alla propria destra. Usciti dal paese, dopo quattro chilometri si arriva al bivio per Pescina e dopo un ulteriore chilometro si entra in Castel del Piano.\nLa strada a questo punto comincia a farsi impervia con numerose curve raggiungendo San Lorenzo ed Arcidosso (questo tratto \u00e8 soggetto a lavori per migliorare la percorribilit\u00e0) e prosegue verso sud fino al bivio per Santa Fiora, Piancastagnaio e Abbadia San Salvatore, posto in localit\u00e0 Aiole.\nIl tracciato puntando sempre verso sud, si lascia il monte Labbro a destra, proseguendo fino a Triana: da qui il percorso devia verso ovest, attraversando la parte meridionale della riserva naturale Pescinello.\nSupera quindi il corso del fiume Albegna poco prima di attraversare Roccalbegna e puntando verso sud-est lambisce le sponde collinari orientali del monte Faete prima e dei Poggi Alti poi. Il tracciato attraversa quindi le frazioni di Santa Caterina, Murci e Poggioferro prima di incrociare la ex strada statale 322 delle Collacchie alle porte di Scansano. Segue un tratto in comune tra le due strade, durante il quale attraversano il centro abitato di Scansano, prima di dividersi nuovamente.\nIl percorso si fa alquanto impervio con la presenza di curve a raggio ridotto e ponti a larghezza ridotta, in particolare nel tratto tra il centro abitato e il confine del territorio comunale. Dopo cinque chilometri si raggiunge la frazione di Pereta e, proseguendo con un buon numero di curve, raggiunge dopo altri sei chilometri Magliano in Toscana.\nIl paese viene sfiorato all'esterno e con percorso pianeggiante la strada prosegue fino a superare il fiume Albegna una seconda volta, con il percorso che termina poche centinaia di metri dopo innestandosi sulla ex strada statale 74 Maremmana in localit\u00e0 Barca del Grazi, non lontano da Albinia.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Siena e della Provincia di Grosseto per le tratte territorialmente competenti.\nStrada dal percorso tortuoso pressoch\u00e9 per tutta la sua estensione, \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nCuriosit\u00e0.\nFino al 1965, come testimoniano le cartine stradali dell'epoca, gran parte della strada statale 323 del Monte Amiata era ancora col fondo stradale sterrato. Gli unici tratti asfaltati erano quello iniziale fino a Castiglione d'Orcia, da Seggiano alla localit\u00e0 Aiole e quello finale da Magliano in Toscana alla SS 74. I tratti rimanenti, compreso quello centrale da Aiole a Magliano in Toscana, di oltre sessanta chilometri, erano costituiti da una massicciata fatta di pietrisco compresso.\nIn quegli anni, le precarie condizioni del fondo stradale furono oggetto di una serie di interrogazioni parlamentari, presentate dal deputato di zona Enea Piccinelli, nelle quali veniva evidenziata la mancanza delle necessarie condizioni di sicurezza per l'incolumit\u00e0 delle persone e l'integrit\u00e0 degli automezzi.\nDal 1965 ebbero inizio i lavori di ammodernamento dell'intero tracciato, che portarono alla sua completa asfaltatura e al miglioramento dei tratti pi\u00f9 disagevoli. I primi ad essere appaltati furono quelli da Triana a Roccalbegna e da Castiglione d'Orcia al fosso Ansitonia; gli ultimi, quelli da Pereta a Magliano in Toscana e da Santa Caterina a Murci. I lavori vennero completati tra la fine degli anni sessanta e l'inizio del decennio seguente.\nIn occasione dell'alluvione di Grosseto del 4 novembre 1966, che rese impraticabile la strada statale 1 Via Aurelia, la 323 fu utilizzata dalle autocolonne di veicoli militari anfibi come percorso alternativo per raggiungere il capoluogo."}
{"id": "2299064", "revid": "6923", "url": "https://it.wikipedia.org/wiki?curid=2299064", "title": "Emy Bergamo", "text": "Biografia.\nNel 2006 \u00e8 protagonista della commedia musicale \"Roma\", regia di Fabio Luigi Lionello. \nNel 2008 Pier Francesco Pingitore la sceglie come \"primadonna\" del suo show \"Vieni avanti cretino\", andato in onda su Rete 4. Successivamente, partecipa al musical \"Poveri ma belli\", regia di Massimo Ranieri, accanto a Bianca Guaccero.\nNel 2008 partecipa alle miniserie tv \"Vita da paparazzo\", regia di Pingitore, e \"Un ciclone in famiglia 4\", regia di Carlo Vanzina.\nDopo esser stata protagonista del cortometraggio \"Taglia corto\" (2005), regia di Pier Francesco Campanella, nel 2008 debutta sul grande schermo con il lungometraggio \"L'allenatore nel pallone 2\", regia di Sergio Martino.\nNel 2010 \u00e8 stata Rosetta nello storico musical \"Rugantino\" di Garinei e Giovannini, accanto a Enrico Brignano. Nella stagione 2017-2018 \u00e8 a teatro con il celebre \"Aggiungi un posto a tavola\", nel ruolo di Consolazione, accanto a Gianluca Guidi."}
{"id": "2299071", "revid": "767487", "url": "https://it.wikipedia.org/wiki?curid=2299071", "title": "Gluecifer", "text": "I Gluecifer sono un gruppo rock and roll/hard rock di Oslo, Norvegia. Formatosi nel 1994 e scioltosi nel 2005, hanno prodotto molti dischi underground nei loro primi anni e, il loro album di debutto fu \"Kings of Rock\". Alla fine del 2017 hanno annunciato delle date per il 2018 nei maggiori festival estivi."}
{"id": "2299084", "revid": "729019", "url": "https://it.wikipedia.org/wiki?curid=2299084", "title": "Strada Asmara-Addis Abeba", "text": "La strada Asmara - Addis Abeba fu la principale opera stradale realizzata dagli italiani in Africa Orientale.\nCaratteristiche.\nIl tracciato della \"Via della Vittoria\" (com'era soprannominata la Asmara-Addis Abeba) aveva uno sviluppo di circa 1.100\u00a0km e seguiva l'orlo nord-orientale dell'Acrocoro Etiopico congiungendo le due principali citt\u00e0 dell'A.O.I. fra loro e con il porto di Massaua.\nEra completamente asfaltata con due banchine laterali. Furono costruiti 64 ponti e importanti gallerie, fra le quali degna di nota \u00e8 quella del monte Termaber. Va precisato che il tracciato totale della rete stradale dell'impero in AOI si sviluppava su nove arterie con uno sviluppo di 4.389\u00a0km: la Strada 2 detta \"Via della Vittoria\" (Asmara-Dessi\u00e9-Addis Abeba) aveva 1077\u00a0km.\nLa grande arteria venne costruita a tempo di record dal 1935 al 1938 impiegando decine di migliaia di lavoratori italiani ed indigeni etiopici e dello Yemen. Alla fine del 1938 venne attivato su questo percorso un servizio settimanale di autobus della \"Societ\u00e0 nazionale trasporti F.lli Gondrand\", che impiegava 5 giorni.\nIl viaggio veniva effettuato solamente nelle ore diurne, per via di possibili attacchi della guerriglia etiope nel nord abissino. Ma gi\u00e0 nell'aprile 1940, la repressione operata contro i guerriglieri indigeni nell'area permise di ridurre i tempi di percorrenza a 18 ore tra Addis Abeba e Asmara.\nQuesta strada \u00e8 ancor oggi la principale via di comunicazione fra la capitale etiopica ed il nord del Paese.\nBibliografia.\nGuida dell'Africa Orientale T.C.I. ed. 1938.\nVoci correlate.\nStrade statali dell'Africa Orientale Italiana"}
{"id": "2299099", "revid": "640277", "url": "https://it.wikipedia.org/wiki?curid=2299099", "title": "Roberto Bazlen", "text": "Studioso in particolare della letteratura tedesca, fu consulente editoriale di varie case editrici italiane, quali Nuove Edizioni Ivrea, Edizioni di Comunit\u00e0, Bompiani, Astrolabio, Giulio Einaudi e Adelphi.\nBiografia.\nBazlen nacque a Trieste il 10 giugno del 1902. Il padre, Eugenio Bazlen, nativo di Stoccarda (in Germania) e di religione luterana, mor\u00ec a un anno dalla sua nascita; crebbe quindi con la famiglia della madre, Clotilde Levi Minzi, triestina, appartenente alla media borghesia ebraica. Studi\u00f2 nella scuola di lingua tedesca Realgymnasium, dove si appassion\u00f2 alle materie letterarie, in ci\u00f2 incoraggiato dal suo insegnante, il professor Mayer. Lasciata Trieste, visse a Genova, Milano e Roma.\nFu amico di Luciano Fo\u00e0, Adriano Olivetti, Umberto Saba, Giacomo Debenedetti, Italo Calvino e Eugenio Montale (che conobbe nell'inverno del 1923, e che gli dedic\u00f2 la lirica \"Mediterraneo\", negli \"Ossi di seppia\" dell'ed. 1928). Fu proprio Bazlen a consigliare a Montale \"La coscienza di Zeno\" di Italo Svevo (di cui fu uno dei primi scopritori), e a inviargli la foto di Dora Markus (invitandolo a scrivere una poesia su di lei). Fu in analisi dallo psicologo junghiano Ernst Bernhard, col quale rimase in rapporto fino alla morte. Grazie alle sue scelte, fece conoscere in Italia le opere di Sigmund Freud (pubblic\u00f2 nel 1952, con la casa editrice romana Astrolabio, la prima traduzione italiana dell\"'Interpretazione dei sogni\"), Franz Kafka, Robert Musil (\"L'uomo senza qualit\u00e0\") e Carl Gustav Jung.\nBazlen non pubblic\u00f2 nulla in vita, ma nella raccolta \"Scritti\" (1984, che comprende anche le \"Lettere a Montale\") vennero presentate le sue opere postume \"Lettere editoriali\" (1968), \"Note senza testo\" (1970) e \"Il capitano di lungo corso\" (1976); quest'ultimo libro \u00e8 un romanzo, tradotto dal tedesco da Roberto Calasso, che parla di un \"passante della terra\" in viaggio secondo uno schema-modello d'ispirazione implicitamente omerica. La vita di Bazlen \u00e8 al centro del romanzo \"Lo stadio di Wimbledon\" (1983) di Daniele Del Giudice, romanzo adattato al cinema da Mathieu Amalric sotto il titolo \"Le stade de Wimbledon\" (2002). A Bazlen \u00e8 dedicato il libro \"Bobi\" (2021) di Roberto Calasso, edito da Adelphi, nel quale si intrecciano i ricordi del Bazlen lettore e figura di primo piano nel mondo letterario ed editoriale italiano."}
{"id": "2299101", "revid": "180202", "url": "https://it.wikipedia.org/wiki?curid=2299101", "title": "Bobi Bazlen", "text": ""}
{"id": "2299103", "revid": "101768", "url": "https://it.wikipedia.org/wiki?curid=2299103", "title": "DJ Ashba", "text": ""}
{"id": "2299105", "revid": "124111050", "url": "https://it.wikipedia.org/wiki?curid=2299105", "title": "\u00c9rd", "text": "\u00c9rd (in tedesco \"Hanselbeck\", in croato \"Andzabeg\", in turco \"Hamzabey\") \u00e8 una citt\u00e0 e circondario autonomo di 63.077 abitanti, capoluogo della provincia di Pest, nell'Ungheria centrale. Fa parte dell'area metropolitana di Budapest."}
{"id": "2299111", "revid": "599013", "url": "https://it.wikipedia.org/wiki?curid=2299111", "title": "Gerald Veasley", "text": "Biografia.\nNato e cresciuto a Filadelfia, Pennsylvania, inizi\u00f2 da adolescente a suonare in un gruppo R&amp;B. Ha lavorato con Joe Zawinul dal 1988 al 1995 e dal 1992 ha iniziato a pubblicare dischi da solista. Durante questo periodo ha svolto anche il lavoro di musicista da studio. Il suo album \"Your Move\" del 2008 si \u00e8 attestato alla dodicesima posizione dell'U.S. Billboard Top Contemporary Jazz Albums chart.\nVeasley ha anche lavorato come DJ per una radio smooth jazz di Filadelfia, la WJJZ."}
{"id": "2299119", "revid": "120007336", "url": "https://it.wikipedia.org/wiki?curid=2299119", "title": "Compagnia del Santo Sacramento", "text": "La Compagnia del Santo Sacramento (\"Compagnie du Saint Sacr\u00e9ment\") fu una societ\u00e0 segreta cattolica francese che comprendeva tra i suoi membri molte celebrit\u00e0 cattoliche del XVII secolo. Era detto anche parti devot (partito dei devoti).\nFondazione.\nFu fondata nel marzo del 1630, al convento dei Cappuccini in via Faubourg Saint-Honor\u00e9 da Henri de Levis, Duca di Ventadour, che aveva appena accompagnato sua moglie al Convento di Monte Carmelo; Henri de Pichery, ufficiale di Luigi XIII; Jacques Adhemar de Monteil de Grignan, futuro vescovo di Saint-Paul-Trois-Ch\u00e2teaux, e Philippe d'Angoumois, il Cappuccino. Tra gli affiliati, vanno menzionati padre Suffren, un gesuita, confessore di Luigi XIII e Maria de' Medici; il figlio e il nipote di Gaspard II de Coligny, l'ammiraglio protestante, e Charles de Condren, generale degli Oratoriani. Nel 1631, quest'associazione fu chiamata \"Compagnia del Santissimo Sacramento\". Fu organizzata sotto l'autorit\u00e0 di un consiglio composto da nove membri, sostituiti ogni tre mesi, e che comprendevano un superiore, generalmente laico, e un direttore spirituale, che era un religioso. Gli associati si riunivano settimanalmente e la loro organizzazione era al contempo una confraternita pia, una societ\u00e0 caritatevole, e un'associazione militante in difesa della Chiesa.\nSociet\u00e0 segreta.\nLa Compagnia era assolutamente segreta. Luigi XIII occultamente la sosteneva, ma non desider\u00f2 mai rilasciarle una patente di legalit\u00e0. L'arcivescovo Gondi di Parigi rifiut\u00f2 la sua benedizione alla compagnia anche se, nel 1631, Luigi XIII gli scrisse una lettera personale, chiedendogli che concedesse tale benedizione. Il breve ottenuto da papa Urbano VIII nel 1633 dal Conte di Brassan, uno dei membri, non ebbe alcuna importanza e la compagnia, ansiosa di assicurarsene uno nuovo, ottenne solo alcune indulgenze che essa non volle accettare, perch\u00e9 non desiderava essere considerata una semplice confraternita. Gianfrancesco Guidi di Bagno, nunzio apostolico dal 1645 al 1656 partecip\u00f2 spesso alle riunioni della compagnia, ma la sua esistenza non venne mai riconosciuta regolarmente da un documento ufficiale di Roma. Il voto di segretezza obbligava i membri a \"non parlare della compagnia a coloro che non appartenevano ad essa e a non rivelare mai i nomi degli affiliati\". I nuovi membri venivano eletti dal consiglio e presto si decise che nessun \"congr\u00e9ganiste\", cio\u00e8 membro di una congregazione laica diretta da ecclesiastici, potesse essere eletto. Problemi di natura delicata non venivano discussi nel corso delle sedute settimanali, perch\u00e9 ad esse partecipavano un centinaio di membri, ma erano esaminati in sedute riservate del consiglio. La compagnia non stampava nulla e la conservazione di minute scritte era fatta con enorme cautela. Vi erano cinquanta filiali importanti fuori Parigi, di cui circa una trentina sconosciute anche ai vescovi.\nAffiliazione.\nTra gli altri membri figuravano Francesco Luigi di Borbone-Conti, il Maresciallo de Schomberg, il Barone de Renty, il Magistrato Guillaume de Lamoignon, de Mesnes, e Le F\u00e8vre d'Ormesson; il beato Alano di Solminihac; san Vincenzo de' Paoli, Jean-Jacques Olier e Jacques-B\u00e9nigne Bossuet.\nOpere.\nL'associazione lavorava con molto zelo per correggere abusi tra il clero e nei monasteri per assicurare il buon comportamento nelle chiese, per procurare missioni per le parrocchie di campagna, e spingeva per creare un Seminario delle Missioni Estere per l'evangelizzazione dei non cattolici. Cerc\u00f2 anche di riformare la morale del laicato, incoraggiando fattivamente la crociata del marchese de Salignac-F\u00e9nelon contro i duelli. Inoltre, si interessava alla cura dei poveri, al miglioramento degli ospedali, e all'amministrazione delle galere e delle prigioni; e perch\u00e9 i poveri potessero ottenere consigli legali, cre\u00f2 quelli che oggi sono noti come \"secr\u00e9tariats du peuple\". Essa proteggeva le confraternite dei calzolai e dei sarti organizzate dal Barone de Renty, e assisteva San Vincenzo de' Paoli nella maggior parte delle sue imprese. Nel 1652, quando Luigi XIV, vincitore della Fronda rientr\u00f2 a Parigi e la citt\u00e0 fu invasa da contadini, religiosi in fuga, preti affamati, i membri della compagnia moltiplicarono i loro sforzi generosi, chiesero elemosine al loro confratelli fuori Parigi, inviarono sacerdoti a raccogliere le confessioni dei malati decimati dalla guerra, e fondarono societ\u00e0 parrocchiali per il sostegno dei poveri, e cre\u00f2 a Parigi un grande magazzino pieno di provviste, abiti e attrezzi agricoli da distribuire tra i contadini poveri. A quel tempo la compagnia spese 380.000 lire (pari a 285.000 euro) in donazioni ogni anno. Infine, svolse un ruolo fondamentale nel determinare la creazione dell'Ospedale generale dove Christophe du Plessis, il magistrato e san Vincenzo de' Paoli, organizzarono gli ospedali per mendicanti.\nGli storici, cui la natura segreta di quest'associazione \u00e8 odiosa, attaccano la sua azione nei confronti dei protestanti. La compagnia mirava ad aumentare le conversioni e organizzava la predicazione di missioni per i Protestanti in Lorena, nel Delfinato e nel Limosino, e fond\u00f2 istituzioni a Parigi, Sedan, Metz e Puy per giovani convertiti dal Protestantesimo. Inoltre, lott\u00f2 per sopprimere gli oltraggi perpetrati dai protestanti contro la religione cattolica e si oppose all'oppressione dei cattolici da parte dei Protestanti in una citt\u00e0 protestante come La Rochelle. Infine, senza cercare la revoca dell'Editto di Nantes, la Compagnia rimase comunque costantemente in allerta, affinch\u00e9 non venisse fatta alcuna concessione ai Protestanti oltre a quello che il testo formale dell'editto chiedesse e i suoi membri inviarono documenti a Jean Filleau, un avvocato di Poitiers, che, per 22 anni emise \"sentenze Cattoliche\" da un punto di vista giuridico, sull'interpretazione dell'Editto di Nantes. Le proteste dell'assemblea generale del clero nel 1656 contro le trasgressioni dell'editto da parte dei Protestanti fu il risultato di un lungo lavoro documentale preparato dai suoi membri. Nel 1660, Fran\u00e7ois Lechassier, che fu \"Ma\u00eetre des Comptes\" e anche un affiliato alla compagnia, invi\u00f2 a tutte le filiali del paese un questionario di 31 articoli, cio\u00e8 una serie di domande stilate con lo scopo di aiutare l'inchiesta, sulla trasgressione dell'Editto di Nantes da parte dei Protestanti. Le risposte furono raccolte da Toussaint de Forbin-Janson, vescovo di Digne, che prese parte attiva nell'assemblea del clero, con il risultato di inviare commissari nelle provincie allo scopo di raddrizzare questi abusi. Ma, a sua volta, la compagnia viol\u00f2 l'Editto di Nantes (il cui art. 27 dichiarava gli Ugonotti completamente eleggibili a cariche pubbliche), e, mediante manovre segrete, un giorno imped\u00ec a 25 giovani protestanti di essere assunti come legali al Parlamento di Parigi. \"I membri ritennero che stessero facendo bene\", spieg\u00f2 P\u00e8re de la Briere \"ciononostante, se consideriamo la loro intenzione, la vera natura del loro atto e il loro modo di procedere, \u00e8 impossibile dubitare che fossero colpevoli di iniquit\u00e0\". Secondo la testimonianza di padre Rapin e del Conte d'Argenson, queste procedure della Compagnia costituirono il punto di partenza della politica che sarebbe culminata nel 1685 nella revoca dell'Editto di Nantes.\nDeclino.\nL'anno 1660 vide il declino della compagnia. In conseguenza di incidenti occorsi a Caen, essa venne vigorosamente attaccata in un libello di Charles du Four, abate di Aulnay, e denunciata al cardinale Giulio Mazzarino da Fran\u00e7ois de Harlay de Champvallon, arcivescovo di Rouen. Il 13 dicembre 1660 i membri tennero un'ultima assise generale in cui, tra espressioni di rammarico e di grande emozione, fu deciso di sospendere le riunioni del mercoled\u00ec e di aggiungere \"dieci o venti anziani\" ai membri del consiglio in modo che la compagnia potesse continuare ad agire temporaneamente; quindi questi anziani e il consiglio selezionarono otto persone che dovevano corrispondere alle filiali del paese, uno dei quali era Bossuet. Alla stessa data il Parlamento emise un decreto che proibiva ogni assemblea, confraternita, congregazione e comunit\u00e0 illecita, ma Lamoignon, un membro della compagnia e primo presidente, riusc\u00ec a impedire che essa venisse citata per nome. Sembra che le riunioni del consiglio e degli anziani, che furono tenute abbastanza regolarmente nel 1664 per ottenere l'interdizione del \"Tartufo\" di Moli\u00e8re, cessarono quasi all'unisono nel 1665. L'Ospedale generale e la Societ\u00e0 delle Missioni Straniere (\"S\u00e9minaire des Missions \u00c9trang\u00e8res\") continuarono a esistere come retaggio di quest'associazione che Mazarino e molti storici ostili, venuti dopo di lui, chiamarono spregiativamente la \"Cabala dei Devoti\", \"la cabale des d\u00e9v\u00f4ts\"."}
{"id": "2299128", "revid": "267975", "url": "https://it.wikipedia.org/wiki?curid=2299128", "title": "Nicola (vescovo di Caserta)", "text": "\u00c8 definito \"vir egregius\" da Ferdinando Ughelli mentre \"vir moderatus\" in un'epigrafe sulla cattedrale di Casertavecchia.\nIl culto di San Michele Arcangelo.\nViene ricordato soprattutto perch\u00e9 diffuse il culto di San Michele Arcangelo a cui \u00e8 dedicata la cattedrale della diocesi e che \u00e8 tuttora patrono della diocesi. Continu\u00f2 i lavori della cattedrale che aveva iniziato il suo predecessore dedicata appunto alla figura dell'arcangelo molto venerato soprattutto nella zona dei monti Tifatini sin dall'epoca longobarda.\nLe epigrafi della Cattedrale di San Michele.\nIl vescovo Nicola viene ricordato sulle epigrafi che sono sulle porte di entrata.\nSulla porta minore di destra si legge:\nChe possiamo tradurre come: \"Lavorano alacramente come possono l'architetto e il vescovo Nicola ma favorisce ambedue Michele venerabile ovunque\".\nSulla porta a sinistra si legge:\nTraducibile come: \"Dopo il pontificato di Rainulfo tenne la cattedra Nicola uomo moderato che incoraggiato dall'opera del predecessore, che aveva iniziato la parte destra, complet\u00f2 questa costruzione e inizi\u00f2 le cose rimanenti\".\nCronologia.\nLe date di inizio e fine del suo vescovado sono indicative. Si presume che sia stato eletto subito dopo il suo predecessore e morto all'incirca nel 1137.\nLa data di morte soprattutto non \u00e8 precisa perch\u00e9 alcune fonti affermano che sia vissuto solo pochi anni dopo la sua elezione. Le date sono suggerite pi\u00f9 che altro dalla costruzione della cattedrale\nL'unica data certa \u00e8 il 1130. In questa data ricevette a marzo il dominio \"temporale\" di alcuni beni nella Terra di Lagno da parte di Roberto di Medania, conte di Sessa Aurunca e \"Suessolanorum Senior\".\nSi ha notizia anche di 4 cenobiti dal monastero di San Guglielmo di Vercelli (oggi Abbazia di Montevergine) ricevuti a Caserta per aprire un piccolo monastero a Maddaloni, su richiesta degli stessi cittadini fatta a papa Innocenzo II.\nEpiscopus Kalatus.\nNel memoriale del notar Zibullus De Zebullis viene ancora chiamato \"Episcopus Kalatus\", nonostante il vescovado di Caserta fosse esistente da anni."}
{"id": "2299139", "revid": "729019", "url": "https://it.wikipedia.org/wiki?curid=2299139", "title": "Battaglia delle Dune (1639)", "text": "La battaglia delle Dune ebbe luogo il 31 ottobre 1639 nel corso della guerra dei trent'anni presso la rada delle Dune del canale della Manica fra la flotta delle Province Unite, comandata dall'ammiraglio Maarten Tromp e quella ispano-portoghese al comando dell'ammiraglio Antonio de Oquendo y Zand\u00e1tegui, che ne usc\u00ec pesantemente sconfitta.\nAntefatto.\nLa flotta spagnola, forte di 77 navi al comando dell'ammiraglio Antonio de Oquendo y Zand\u00e1tegui, era partita dal porto spagnolo di La Coru\u00f1a e si dirigeva verso il porto amico di Dunkerque. A bordo si trovavano i rinforzi per l'armata spagnola nei Paesi Bassi, consistenti in circa 24.000 soldati.\nVerso fine settembre, mentre percorreva il canale della Manica, la flotta spagnola fu avvistata da una squadra navale olandese di circa una dozzina di vascelli al comando di Tromp che la precedeva attendendo rinforzi per attaccarla. Appena questi, dopo pochi giorni, ricevette i rinforzi costituiti da 16 navi agli ordini del viceammiraglio Witte de With, attacc\u00f2 gli spagnoli in formazione di linea di fila\nConcentrando il fuoco sulle navi nemiche pi\u00f9 forti, Tromp pot\u00e9 danneggiarle seriamente mentre l'ardimento di De With, che non si preoccup\u00f2 di rompere la linea di attacco per avvicinarsi alle navi spagnole al fine di ottenere un risultato migliore dal fuoco delle sue batterie, senza che il nemico riuscisse ad opporgli una tattica efficace, contribu\u00ec a scoraggiare ancor di pi\u00f9 i marinai spagnoli. La flotta iberica, la cui priorit\u00e0 non era quella di attaccare battaglia ma di preservare il pi\u00f9 possibile l'integrit\u00e0 del corpo di spedizione di fanteria trasportato, decise di sganciarsi dal nemico interrompendo la battaglia e cercando rifugio al largo delle coste inglesi, a una fonda chiamata Le Dune, fra Dover e Deal nel Kent, vicino ad una squadra inglese comandata dal viceammiraglio John Pennington. Il giorno seguente 12 navi del contrammiraglio della Zelanda Joost Banckert si aggiunsero a quelle di Tromp.\nL'ammiraglio spagnolo Antonio de Oquendo sperava che le tempeste autunnali avrebbero costretto la flotta olandese a trovare rifugio nei propri porti. Questi ultimi approfittarono invece della tregua imposta agli spagnoli dalle riparazioni alle loro navi danneggiate, per rifornirsi e rinnovare le scorte di polvere per i cannoni. Allorch\u00e9 essi avvistarono nuovamente la flotta spagnola presso le Dune, la sottoposero a stretto blocco e cercarono ulteriori rinforzi per attaccarla. L'ammiragliato olandese requis\u00ec parecchie navi da trasporto che furono attrezzate con cannoni e dotate di equipaggi di volontari. In questo modo la flotta olandese raggiunse, per la fine di ottobre, la consistenza di circa 100 navi, fra le quali numerose navi incendiarie.\nNel frattempo gli spagnoli avevano iniziato a trasportare le loro truppe nelle Fiandre utilizzando navi battenti bandiera inglese. Quando Tromp se ne accorse, si mise a dar la caccia alle navi inglesi catturando gli spagnoli che trovavano a bordo. Temendo una eventuale reazione ostile inglese, Tromp cerc\u00f2 di rassicurare Pennington che il suo scopo era solo quello della cattura degli spagnoli e gli mostr\u00f2 una lettera \"segreta\" con la quale gli Stati Generali delle Provincie Unite gli ordinavano di attaccare l'armata spagnola ovunque questa si trovasse e di prevenire, se necessario con la forza, le interferenze eventuali di altri stati.\nLo svolgimento della battaglia.\nTromp distacc\u00f2 De With con una squadra per controllare il comportamento della flotta inglese ed eventualmente impedirle ogni intervento. Invi\u00f2 quindi una squadra a nord, al comando di Cornelis Jol ed una a sud, al comando di Jan Heindriksz de Nijs per chiudere agli spagnoli ogni via di fuga e li attacc\u00f2 con le restanti tre squadre a disposizione. Alcune navi spagnole, quelle che avevano maggiori difficolt\u00e0 di manovra per le loro dimensioni e peso, si arenarono spontaneamente per non finire in mano olandese e furono saccheggiate dalla popolazione inglese accorsa in massa per assistere alla battaglia. Altre navi invece tentarono di forzare il blocco olandese.\nLa nave ammiraglia di Oquendo, il \"Santiago\", usc\u00ec per prima seguita da quella portoghese, \"Santa Teresa\". Cinque imbarcazioni incendiarie (brulotti) furono allora lanciati contro di loro dagli olandesi. La \"Santiago\" riusc\u00ec ad evitare i primi tre che per\u00f2 si attaccarono alla \"Santa Teresa\" che, impegnata ad evitare gli altri due e troppo grossa per manovrare in modo da evitare anche questi tre, venne da uno di essi incendiata, il suo comandante, l'ammiraglio portoghese Lope de Hoces, per\u00ec insieme a gran parte dell'equipaggio.\nMentre i grossi e pesanti navigli spagnoli, che non potevano manovrare velocemente e non erano in grado di resistere al fuoco olandese, furono presto catturati o distrutti. Ad Antonio de Oquendo invece la fuga riusc\u00ec, favorito anche dal levarsi della nebbia, e raggiunse Dunkerque.\nLe perdite umane furono enormi: 15.000 morti e 1.800 prigionieri spagnoli secondo i rapporti dell'epoca. Tuttavia queste cifre sono oggi considerate del tutto esagerate, tenuto conto che un terzo delle truppe spagnole era riuscito a sbarcare nelle Fiandre grazie al naviglio inglese. La stima attuale delle perdite \u00e8 di circa 7.000 fra marinai e soldati spagnoli morti e 2.000 prigionieri. Da parte olandese si ritiene che le perdite siano da 1.000 a 1.500 caduti, considerando che una nave olandese fu affondata.\nConseguenze.\nQuesta battaglia mise fine alla supremazia navale spagnola. Olandesi ed inglesi trassero rapidamente profitto da questa situazione per attaccare, cercando di impadronirsene, le colonie spagnole. Tuttavia la battaglia delle Dune costitu\u00ec pure un'umiliazione per l'Inghilterra: la sua neutralit\u00e0 e la sua sovranit\u00e0 nelle acque territoriali furono sbeffeggiate di fronte alla sua flotta impotente. Il risentimento che ne deriv\u00f2 non pu\u00f2 essere stato estraneo al peggioramento delle relazioni anglo-olandesi e condusse i due paesi ad uno scontro militare una decina d'anni dopo (Guerre anglo-olandesi)."}
{"id": "2299140", "revid": "110157", "url": "https://it.wikipedia.org/wiki?curid=2299140", "title": "Sveti Rok Tunnel", "text": "Il tunnel San Rocco () \u00e8 il secondo tunnel per lunghezza dell'autostrada A1, la prima autostrada della Croazia per lunghezza che attualmente collega Zagabria a Vergoraz. \u00c8 lungo 5759 metri.\nGeograficamente \u00e8 situato tra regione della Lika e di Segna e la regione zaratina (l'accesso settentrionale si trova nella prima, quello meridionale nella seconda) sotto la catena delle Alpi Bebie, tra il villaggio di San Rocco e Posedarje."}
{"id": "2299141", "revid": "327653", "url": "https://it.wikipedia.org/wiki?curid=2299141", "title": "Nestle-Aland", "text": ""}
{"id": "2299144", "revid": "327653", "url": "https://it.wikipedia.org/wiki?curid=2299144", "title": "NA27", "text": ""}
{"id": "2299145", "revid": "247222", "url": "https://it.wikipedia.org/wiki?curid=2299145", "title": "L'Absente (album)", "text": "L'Absente \u00e8 il quarto album in studio del musicista e compositore francese Yann Tiersen, pubblicato nel 2001.\nL'album contribu\u00ec ad aumentare la notoriet\u00e0 del suo autore a livello internazionale e, secondo quanto riportato dalla Virgin francese, vendette 250.000 copie. \"L'Absente\" fu inoltre il primo album di Tiersen ad essere arrangiato con un Onde Martenot e a vedere quali collaboratrice l'Ensemble Orchestral Synaxis.\nSebbene la musica sia debitrice, come nei dischi precedenti, dei \"walzer musette\" francesi, questo disco fu il primo di Tiersen a presentare brani cantati, come dimostrano le tracce \"La Parade\"e \"Pas Si Simple\", cantate rispettivamente da Lisa Germano e Neil Hannon dei Divine Comedy.\nParte della musica dell'album venne riadattata nella colonna sonora del film \"Il favoloso mondo di Am\u00e9lie\".\nTracce.\nTutte le tracce sono state composte da Yann Tiersen, eccetto dove indicato. Sul vinile 33 giri (LP) \u00e8 presente una traccia aggiuntiva: \"L'autre lettre\", cantato con i T\u00eates Raides."}
{"id": "2299148", "revid": "367531", "url": "https://it.wikipedia.org/wiki?curid=2299148", "title": "1\u00b0 teorema di Euclide", "text": ""}
{"id": "2299150", "revid": "117386702", "url": "https://it.wikipedia.org/wiki?curid=2299150", "title": "K\u014dichi Tanaka", "text": "Biografia.\nTanaka nasce e cresce a Toyama. Nel 1983 si laurea in ingegneria all'Universit\u00e0 di Tohoku. Dopo la laurea, entra nella Shimadzu Corporation, per la quale lavora allo sviluppo degli spettrometri di massa.\nNell'analisi di spettrometria di massa di macromolecole, come una proteina, l'analita deve essere ionizzato e vaporizzato tramite radiazioni laser. Il problema \u00e8 che l'irradiazione diretta di un intenso raggio laser su una macromolecola, provoca la scissione dell'analita in piccoli frammenti e la perdita della sua struttura. Nel febbraio del 1985, Tanaka scopre che utilizzando una mistura di polvere di metallo ultrasottile nel glicerolo come matrice, l'analita pu\u00f2 essere ionizzato senza la perdita della struttura. Il metodo viene brevettato nello stesso anno e diviene noto come soft laser desorption (SLD)."}
{"id": "2299151", "revid": "287204", "url": "https://it.wikipedia.org/wiki?curid=2299151", "title": "Koichi Tanaka", "text": ""}
{"id": "2299152", "revid": "367531", "url": "https://it.wikipedia.org/wiki?curid=2299152", "title": "2\u00b0 teorema di Euclide", "text": ""}
{"id": "2299156", "revid": "85053", "url": "https://it.wikipedia.org/wiki?curid=2299156", "title": "Classe Tang (sommergibile)", "text": ""}
{"id": "2299167", "revid": "85053", "url": "https://it.wikipedia.org/wiki?curid=2299167", "title": "Classe Tench (sommergibile)", "text": ""}
{"id": "2299179", "revid": "3115", "url": "https://it.wikipedia.org/wiki?curid=2299179", "title": "Campolongo di Vipacco", "text": "Campolongo di Vipacco (in sloveno Dolga Poljana, in tedesco \"Langenfeld\") \u00e8 un paese della Slovenia, frazione del comune di Aidussina.\nLa localit\u00e0, che si trova a 155,8 metri s.l.m. ed a 27,1 kilometri dal confine italiano, \u00e8 situata sulle prime alture della sponda destra del fiume Vipacco a 4,2\u00a0km dal capoluogo comunale.\nA sud dell'insediamento (\"naselja\") \u00e8 vi sono anche gli agglomerati di: \"Kamence\" e \"Dou\u0161ce\".\nDurante il dominio asburgico Campolongo di Vipacco fu frazione del comune di Budagne.\nCorsi d'acqua.\nfiume Vipacco (\"Vipava\"); \"Pu\u0161\u010davec\"; \"Podov\u0161\u010dek\"; \"\u0160umljak\";"}
{"id": "2299185", "revid": "547034", "url": "https://it.wikipedia.org/wiki?curid=2299185", "title": "Richard Beymer", "text": "Biografia.\nCresciuto a Los Angeles, Beymer esordisce al cinema nel 1951, partecipando in veste non accreditata al film \"La 14\u00aa ora\". Prosegue la carriera recitando in molte influenti pellicole degli anni cinquanta e sessanta, tra le quali \"Stazione Termini\" (1953), \"Il diario di Anna Frank\" (1959), \"In due \u00e8 un'altra cosa\" (1960), \"West Side Story\" (1961), \"Il giorno pi\u00f9 lungo\" (1962) e \"Le avventure di un giovane\" (1962).\nNel 1974 debutta alla regia con \"Innerview\". Nel 1991 ottiene una candidatura ai Soap Opera Digest Award per il ruolo di Benjamin Horne in \"I segreti di Twin Peaks\".\nCome guest star partecipa alle serie televisive \"La signora in giallo\", \"Moonlighting\", \"\" e \"X Files\".\nBeymer continua a lavorare per il cinema e la televisione, riprendendo il ruolo di Benjamin Horne nel 2017 nella serie \"Twin Peaks\"."}
{"id": "2299186", "revid": "1659677", "url": "https://it.wikipedia.org/wiki?curid=2299186", "title": "Blue Eyes", "text": "Blue Eyes \u00e8 un brano composto ed interpretato da Elton John; il testo \u00e8 di Gary Osborne.\nIl brano.\nProveniente dall'album del 1982 \"Jump Up!\" (del quale costituisce la sesta traccia), si presenta come una canzone dall'arioso arrangiamento; il testo di Osborne significa letteralmente \"Occhi blu\", mentre il videoclip \u00e8 stato girato in prossimit\u00e0 della costa australiana.\nDistribuita come singolo il 25 giugno 1982 (in Europa viene pubblicata prima di \"Empty Garden\"), \"Blue Eyes\" riport\u00f2 Elton nei piani alti delle classifiche internazionali, raggiungendo una #12 statunitense (nella classifica adult contemporary si classific\u00f2 al primo posto, sesto singolo della rockstar a conseguire quest'obiettivo), una #8 inglese e una #5 canadese. L'LP di provenienza, spinto dal brano, vende maggiormente rispetto al precedente \"The Fox\".\nLa canzone rimane decisamente uno dei successi pi\u00f9 conosciuti di Elton John, certamente la pi\u00f9 famosa (insieme alla #3 USA \"Little Jeannie\") di un periodo non proprio florido per il pianista di Pinner, soprattutto da un punto di vista strettamente commerciale.\nVideo musicale.\nIl video di \"Blue Eyes\" \u00e8 stato girato in Australia, a Sydney sulla famosa passeggiata Bondi to Bronte walk.\nLa posizione esatta \u00e8 nel punto pi\u00f9 orientale del Marks Park, Tamarama, dove in basso c'\u00e8 una torretta arenaria che poggia sulla cima delle scogliere e da qui si affaccia sul Mar di Tasmania. Il bianco pianoforte a coda \u00e8 stato posizionato proprio al centro della torretta. La canzone e il video sono stati dedicati ad Elizabeth Taylor."}
{"id": "2299193", "revid": "1718925", "url": "https://it.wikipedia.org/wiki?curid=2299193", "title": "Televisione", "text": "La televisione (parola entrata in uso in Italia nel 1931 su modello dell'inglese \"television\", coniata dal prefisso greco \"tele\", \"a distanza\", e dal latino \"video\", \"vedo\", abbreviato TV), \u00e8 un servizio di diffusione corrente di contenuti audio-video, tipicamente sotto forma di programmi televisivi diffusi da emittenti televisive, fruibili in diretta, in differita o con un breve ritardo, a utenti situati in aree geografiche servite da apposite reti di telecomunicazione (telediffusione) e dotati di specifici apparecchi elettronici detti televisori, o di altri impianti di telecomunicazioni per la ricezione del segnale.\nDa un punto di vista sociologico la televisione \u00e8 uno tra i mezzi di comunicazione di massa pi\u00f9 diffusi, utilizzati e apprezzati al mondo e naturalmente anche tra i pi\u00f9 discussi. Dal punto di vista del pubblico, la semplicit\u00e0 d'uso e l'attuale basso costo l'hanno portata ad affiancare sempre pi\u00f9 efficacemente la stampa e la radio come fonte di informazione e soprattutto di svago grazie agli innumerevoli spettacoli.\nStoria.\nL'evoluzione della televisione \"broadcaster\" ha seguito tre fasi principali:\nSviluppo e funzionamento.\nConsiderata concettualmente un'evoluzione della radio, la quale \u00e8 limitata alla sola diffusione di contenuti sonori, la televisione fu parallelamente sviluppata da diversi gruppi di lavoro in diversi paesi (\u00e8 quindi arduo individuare una reale primogenitura), anche per finalit\u00e0 militari (come spesso accade per molte invenzioni) e fu resa disponibile al pubblico subito dopo la fine della seconda guerra mondiale.\nMentre per l'audio poteva agevolmente utilizzarsi la tecnologia della radio, per la ripresa, la trasmissione e la ricezione delle immagini dovevano studiarsi nuove forme tecniche da affiancare. Partendo dal concetto della persistenza delle immagini sulla retina umana, il cui principale utilizzo comunicativo era il cinema, allora con il marcato consolidamento, e con il calcolo delle proporzioni di definizione per le quali l'occhio umano non avrebbe potuto distinguere le differenze di dimensione infinitesima, si pens\u00f2 di rendere su uno schermo idoneo (televisore) un'immagine elettronica scandita altrove da una telecamera e trasmessa via radio. La telecamera, ricalcata per le ottiche sulla cinepresa, analizzava elettronicamente brandelli infinitesimali dell'immagine inquadrata, usando un pennello elettronico di lettura che scandiva l'immagine per righe, da sinistra a destra, componeva un pacchetto di dati del tipo \"luce/buio\" (analogo all'acceso/spento e poi allo 0/1 del sistema binario) e lo trasmetteva ordinatamente via radio. \nDall'altro lato, il ricevitore decodificava questi dati attraverso un altro pennello elettronico (di scrittura) che percorreva da dietro, sempre per righe alterne, lo schermo: questo fascio di elettroni accendeva dei fosfori che una volta \"eccitati\" emettevano luce, lasciando inerti quelli dove occorreva buio. Il fascio di elettroni veniva \"guidato\" da un campo elettromagnetico creato da bobine poste sul collo del tubo catodico. I tempi ridottissimi di scansione (25 fotogrammi al secondo) consentivano poi di rendere le immagini in sequenza a ritmi superiori a quelli del cinema, consentendo un'ottimale resa del movimento.Per la trasmissione furono scelte gamme di frequenza che consentissero un'ampia portata di dati: le migliori risultarono infine quelle delle VHF \"(Very High Frequencies, frequenze da 30 a 300 MHz)\" e UHF \"(Ultra High Frequencies, frequenze da 300 MHz a 3.0 GHz)\". Per la ricezione si rese necessario dotare gli apparati riceventi di antenne complesse, capaci di raccogliere con sufficiente amplificazione le vari componenti del segnale. La banda che ogni canale occupa \u00e8 di 7\u00a0MHz per trasmissioni in VHF, 8\u00a0MHz per trasmissioni in UHF.\nDotazioni per l'utente.\nPer ricevere la televisione \u00e8 necessario il televisore. Il televisore \u00e8 l'apparecchio elettronico di forma rettangolare che visualizza i contenuti visivi, riproduce i contenuti sonori, ed eventualmente gestisce i servizi interattivi della televisione. Molto sommariamente \u00e8 composto dalle seguenti parti: lo schermo (dispositivo di visualizzazione dei contenuti visivi), uno o pi\u00f9 altoparlanti (dispositivi per la riproduzione dei contenuti sonori), l'elettronica per il funzionamento di questi due dispositivi, e il ricevitore. Il ricevitore \u00e8 l'insieme dei circuiti elettronici per la compatibilit\u00e0 con gli standard televisivi.\nIn alternativa al televisore si pu\u00f2 usare un monitor. Il monitor \u00e8 l'apparecchio elettronico che riproduce contenuti visivi di tipo televisivo e/o di altro tipo, come ad esempio quelli di un computer, \u00e8 necessario quindi che sia predisposto per visualizzare i contenuti visivi di tipo televisivo. Pu\u00f2 non essere predisposto per la riproduzione di contenuti sonori, in questo caso \u00e8 necessario provvedere con un impianto di riproduzione sonora esterno. Inoltre il monitor \u00e8 sempre sprovvisto del ricevitore, sono per\u00f2 disponibili ricevitori esterni. Il ricevitore esterno per la televisione analogica \u00e8 anche chiamato sintonizzatore o \"set-top box\" (set-top box \u00e8 la denominazione per un generico apparecchio elettronico che aggiunge funzionalit\u00e0 televisive a un televisore, a un monitor, o a un videoproiettore), per la televisione digitale invece \u00e8 anche chiamato \"decoder\" (decoder \u00e8 una semplificazione di Integrated Receiver and Decoder, in sigla IRD, termine per\u00f2 che non si \u00e8 mai diffuso nell'uso comune) o set-top box. In particolare se il decoder \u00e8 per la televisione digitale terrestre \u00e8 detto \"decoder terrestre\", se \u00e8 per la televisione digitale satellitare \u00e8 detto \"decoder satellitare\".\nTutti i moderni televisori sono dotati di connettori per collegare, al pari dei monitor e dei videoproiettori(fatta eccezione eventualmente per il sonoro), eventuali set-top box. Se il televisore non \u00e8 compatibile con gli standard televisivi che si vuole ricevere, \u00e8 quindi possibile dotarsi della compatibilit\u00e0 con tali standard attraverso l'appropriato set-top box utilizzato ad esempio da Samsung, Philips, LG, ecc. Inoltre \u00e8 anche possibile collegare al televisore altri tipi di apparecchi come videocamere, videoregistratori, lettori DVD, ecc. Una seconda alternativa al televisore \u00e8 il videoproiettore. Il videoproiettore \u00e8 un apparecchio elettronico che proietta contenuti visivi di tipo televisivo e/o di altro tipo su appositi teli. Per il videoproiettore vale tutto quanto gi\u00e0 detto per il monitor.\nPer la televisione terrestre e la televisione satellitare serve anche un'apposita antenna.\nPer la televisione terrestre pu\u00f2 essere sufficiente anche un'antenna di dimensioni ridotte, pu\u00f2 quindi essere anche integrata nel televisore. La televisione terrestre e la televisione satellitare sono ricevibili anche in movimento. Ma mentre per la televisione terrestre sono possibili televisori palmari (anche integrati con altri tipi di apparecchi palmari come ad esempio gli smartphone), la televisione satellitare \u00e8 ricevibile in movimento solo su mezzi mobili in quanto \u00e8 necessario un certo spazio per l'installazione dell'antenna. Un'antenna satellitare per mezzi mobili \u00e8 anche notevolmente pi\u00f9 costosa di quelle per postazione fissa in quanto dovendo mantenere il puntamento sul satellite geostazionario \u00e8 dotata di meccanismi automatici di puntamento. Un altro svantaggio della televisione satellitare \u00e8 che tra l'antenna e il satellite non ci pu\u00f2 essere nessun tipo di ostacolo. Non \u00e8 quindi possibile ad esempio installare l'antenna satellitare all'interno di edifici. La televisione via cavo serve solo punti fissi, tipicamente luoghi abitativi. Per predisporre all'interno di abitazioni pi\u00f9 punti di accesso alla stessa antenna, o allo stesso cavo in caso di televisione via cavo, \u00e8 necessario anche un apposito impianto di telecomunicazioni.\nTV a colori.\nCol tempo, e col progresso delle tecnologie elettroniche (ma anche con la progressiva riduzione delle dimensioni dei componenti, grazie ai transistor), fu possibile ipotizzare e realizzare una trasmissione di immagini a colori, effettuando analisi e suddivisioni dell'immagine scandita secondo le componenti dei colori fondamentali (rosso, blu e verde), da riprodurre in tutta analogia su schermi in cui al posto di uno strato uniforme di fosfori di un solo colore (tipicamente bianco), era presente una matrice composta da terne (disposte a \"delta\" nei primi tipi poi \"in line\") di fosfori di colori diversi: rosso, blu, verde (RGB).\nCategorizzazione.\nTV terrestre, via cavo e satellitare.\nLa televisione viene diffusa agli utenti attraverso reti per telecomunicazioni che possono utilizzare metodi di trasmissione diversi in diversi tratti della rete. In base al metodo di trasmissione o mezzo trasmissivo utilizzato nel tratto di rete che giunge all'utente la televisione si distingue in \"televisione terrestre\" se il metodo di trasmissione utilizza onde radio emesse da trasmettitori posti sulla superficie terrestre, in \"televisione satellitare\" se il metodo di trasmissione utilizza onde radio emesse da trasmettitori posti su satelliti per telecomunicazioni, in \"televisione via cavo\" se il metodo di trasmissione utilizza un cavo per telecomunicazioni come mezzo trasmissivo.\nTV analogica e digitale.\nDa un punto di vista tecnico la televisione \u00e8 un'informazione elettronica e l'informazione elettronica pu\u00f2 essere rappresentata in due forme diverse: analogica o digitale. In base al tipo di rappresentazione utilizzata per l'informazione elettronica la televisione si distingue in \"televisione analogica\" se la rappresentazione \u00e8 analogica e in \"televisione digitale\" se la rappresentazione \u00e8 digitale. In realt\u00e0 nella televisione analogica solo la componente visiva, le immagini in movimento, \u00e8 sempre rappresentata in forma analogica, le altre componenti, come ad esempio il suono, possono anche essere rappresentate in forma digitale. Nella televisione digitale invece ogni componente informativa (immagini, suono, servizi interattivi) \u00e8 sempre in forma digitale. In Italia l'unica componente informativa della televisione analogica attualmente rappresentata in forma digitale \u00e8 il teletext.\nSia la rappresentazione analogica dell'informazione elettronica televisiva che quella digitale sono usate per la televisione terrestre, per la televisione via cavo e per la televisione satellitare. In modo ancora pi\u00f9 particolareggiato la televisione viene quindi distinta in:\nDa un punto di vista tecnico televisione analogica e televisione digitale significa standard televisivi diversi. Lo standard televisivo \u00e8 necessario affinch\u00e9 il provider televisivo e l'utente televisivo possano comunicare attraverso apparecchiature televisive interoperanti. Lo standard televisivo non \u00e8 altro infatti che un \"linguaggio\" basato su rigorose regole, le specifiche tecniche, che le apparecchiature televisive devono seguire per risultare interoperanti. Standard televisivi diversi da un punto di vista pratico per l'utente significa doversi dotare di apparecchi televisivi compatibili, per questo \u00e8 buona norma limitare il pi\u00f9 possibile la proliferazione di standard televisivi. Spesso per\u00f2 interessi di tipo commerciale o anche politico vanno contro tale principio.\nDal punto di vista prestazionale televisione digitale significa la funzionalit\u00e0 dei servizi limitati di implementazione permessa dalla tecnologia digitale. La televisione infatti \u00e8 nata come analogica ma il futuro \u00e8 certamente nella tecnologia digitale per gli indubbi vantaggi e anche degli svantaggi che offre questa tecnologia rispetto alla tecnologia tv analogica per\u00f2 con livello di visione dei canali televisivi maggiori rispetto alla televisione digitale terrestre. Per questo \u00e8 in atto un progressivo passaggio dalla televisione analogica alla televisione digitale. Quando il passaggio sar\u00e0 completato non si parler\u00e0 pi\u00f9 di televisione analogica terrestre e televisione digitale terrestre, o di televisione analogica satellitare e televisione digitale satellitare e usato anche dalle abitazioni pi\u00f9 povere del mondo perch\u00e9 le antenne normali terrestri non sono in grado di trasmettere canali televisivi con ricezione adeguata del segnale televisivo.\nTV lineare.\nSi tratta del servizio televisivo tradizionale, che segue un modello nel quale un'emittente centralizzata diffonde il segnale linearmente da uno a molti, senza possibilit\u00e0 di intervento da parte dello spettatore. Nella televisione tradizionale o \"lineare\" \u00e8 l'editore dell'emittente televisiva che sceglie quali programmi televisivi fornire agli utenti e a quale ora. Una volta effettuata tale scelta, stabilito cio\u00e8 il palinsesto, tutti gli utenti fruiscono dei medesimi programmi televisivi nel medesimo istante. L'utente quindi non ha la possibilit\u00e0 di interagire con la televisione, l'unica sua forma di interazione \u00e8 la possibilit\u00e0 di scegliere l'emittente televisiva tra quelle disponibili. Il termine \"televisione lineare\" si \u00e8 diffuso dopo la nascita della televisione on-demand e di tutti gli altri servizi interattivi, in modo da poter distinguere il modello televisivo tradizionale da quello bidirezionale interattivo.\nTV interattiva.\nCon il passare degli anni e il progredire della tecnologia, in particolare di quella digitale, iniziano a essere disponibili i primi servizi televisivi attraverso cui l'utente interagisce con la televisione, tali servizi sono chiamati \"servizi interattivi\" (per approfondire il concetto di interattivit\u00e0 si veda la relativa voce). Nasce cos\u00ec la \"televisione interattiva\", la televisione in cui sono disponibili i servizi interattivi.\nOggi i moderni standard televisivi per la televisione digitale, in modo particolare l'IPTV, non pongono limiti alle possibilit\u00e0 di interazione dell'utente con la televisione, gli unici limiti sono dati dalle capacit\u00e0 e dalla creativit\u00e0 degli sviluppatori dei servizi interattivi. In particolare si sta sviluppando molto l'interattivit\u00e0 legata all'interazione sociale, la cosiddetta Social tv.\nI servizi interattivi tipicamente offerti sono:\nEsistono poi molti altri servizi interattivi non identificati da una denominazione generica ma da un nome proprio attribuito dall'editore.\nTV on demand.\nLa televisione \"on demand\" \u00e8 la televisione in cui \u00e8 disponibile il video a richiesta, \u00e8 quindi una tipologia di televisione interattiva. Nella TV \"on demand\" \u00e8 l'utente che sceglie il programma televisivo da un archivio pi\u00f9 o meno vasto messo a disposizione dell'editore, e l'orario di visione.\nLa TV \"on demand\" supera quindi due dei principali limiti della televisione tradizionale: la diffusione contemporanea a tutti gli utenti dei medesimi programmi televisivi e l'impossibilit\u00e0 da parte dell'utente di scegliere quale programma televisivo fruire (eccezione fatta per la possibilit\u00e0 di scegliere il programma televisivo di un'altra emittente televisiva). Per questo la TV \"on demand\" \u00e8 da ritenersi un nuovo concetto di televisione, e pi\u00f9 che una tipologia di televisione interattiva deve essere contrapposta alla televisione tradizionale o lineare.\nLa TV \"on demand\" \u00e8 una novit\u00e0 degli ultimi anni resa possibile dagli ingenti sviluppi avvenuti in campo tecnologico nei settori dell'elettronica e dell'informatica.\nIPTV.\nCon il termine IPTV si intende il servizio televisivo fruito tramite la Rete Internet (protocollo IP), ad esempio tramite un personal computer o apparecchiature simili a Decoder, tipicamente fruendo contenuti in streaming video dai vari canali con lieve differita oppure vero e proprio video on demand in abbonamento.\nContenuti.\nI contenuti diffusi agli utenti possono essere una ripresa della realt\u00e0, una creazione artificiale (cartoni animati o immagini digitali), o anche una combinazione delle due. Possono essere riprodotti oppure, in caso di ripresa della realt\u00e0, ripresi e contemporaneamente trasmessi agli utenti. In quest'ultimo caso si parla di \"diretta\" o, usando un termine inglese, di \"live\". La singola produzione visiva e sonora diffusa agli utenti \u00e8 chiamata \"programma televisivo\". L'insieme dei programmi televisivi di un'emittente televisiva \u00e8 chiamato \"palinsesto\". Un programma televisivo pu\u00f2 essere prodotto dall'editore dell'emittente televisiva oppure da altre aziende. Se \u00e8 prodotto da altre aziende l'editore pu\u00f2 comprarne la propriet\u00e0 oppure limitarsi all'acquisto dei diritti di diffusione.\nCaratteristiche tecniche principali.\nLe caratteristiche tecniche dei contenuti visivi e sonori diffusi agli utenti variano a seconda dello standard televisivo utilizzato. Sono comunque individuabili alcune caratteristiche principali comuni a tutti gli standard televisivi. I contenuti visivi sono immagini in movimento bidimensionali di forma rettangolare. I primi anni sono stati utilizzati vari rapporti d'aspetto, oggi sono utilizzati i rapporti d'aspetto , e 21:9. All'inizio i contenuti visivi erano in bianco e nero, poi gradualmente, a partire dal 1954 negli Stati Uniti, sono diventati a colori.\nLe immagini in movimento sono ottenute visualizzando in rapida sequenza delle immagini fisse chiamate \"frame\", termine di lingua inglese, o \"quadri\", termine italiano, in modo analogo a quanto avviene nel cinema con la pellicola cinematografica. Per il fenomeno della persistenza della visione se le immagini fisse sono visualizzate a una velocit\u00e0 sufficientemente alta sono percepite come immagini in movimento e non come sequenza di immagini fisse. La frequenza delle immagini \u00e8 misurata in frame per secondo ed \u00e8 quasi sempre 25 o 30.\nI contenuti sonori possono essere mono, stereo o multicanale. Pu\u00f2 anche essere disponibile pi\u00f9 di un sonoro contemporaneamente, uno solo dei quali ovviamente ascoltabile a scelta dell'utente. Tale funzionalit\u00e0 permette ad esempio con un film di poter selezionare la lingua originale o quella doppiata in altre lingue.\nFormati televisivi.\nI contenuti visivi e sonori diffusi agli utenti sono i pi\u00f9 vari, ma essenzialmente finalizzati a informare o intrattenere. Non sempre \u00e8 possibile farli rientrare in un genere specifico, a volte invece rientrano in pi\u00f9 di uno. Sono comunque riconosciuti i seguenti formati televisivi, alcuni non propri della televisione.\nGeneri propri della televisione:\nGeneri non propri della televisione:\nAspetti sociali ed effetti sui bambini.\nLa televisione ha contribuito alle interazioni sociali dalla seconda parte del XX secolo..\nDiversi studi di psicologia hanno dimostrato che l'atteggiamento dello spettatore di cinema o televisivo rispetto al documento che sta guardando \u00e8 di maggiore \"passivit\u00e0\" rispetto al lettore di un libro, in quanto nota di meno le contraddizioni all'interno del documento stesso.\nI bambini imitano quello che fanno i genitori, se i genitori guardano molta televisione lo fanno anche i figli inoltre in presenza di un livello di istruzione o di una condizione economica svantaggiata, aumenta il consumo di televisione. Se negli anni settanta l'et\u00e0 media in cui un bambino iniziava un consumo regolare di televisione era di quattro anni, nel 2011 \u00e8 scesa a quattro mesi. Studi scientifici hanno evidenziato come la televisione, anche solo in forma passiva, influisca negativamente sullo sviluppo cognitivo dei beb\u00e8 da 0 a 3 anni.\nL'Associazione dei pediatri americani sconsiglia l'uso della televisione in qualsiasi sua forma ai bambini sotto i 2 anni.\nEmblematico il caso del DVD \"Baby Einstein\" commercializzato dalla Disney come altamente educativo per i beb\u00e8, in seguito smentito da studi scientifici tanto che la Disney ha cominciato nel 2009 a rimborsare le famiglie in possesso del video.\nIl meccanismo della pubblicit\u00e0 televisiva produce una dipendenza da un determinato tipo di alimentazione: il \"cibo spazzatura\", ricco di grassi e carboidrati e povero di vitamine, tanto che in Svezia, in Gran Bretagna e in Corea del Sud \u00e8 vietato trasmettere pubblicit\u00e0 di cibi dannosi per la salute dei bambini. Secondo la teoria dell'apprendimento sociale elaborata da Albert Bandura, la visione di programmi a contenuto violento aumenta la probabilit\u00e0 di innescare comportamenti aggressivi, vedi Esperimento della bambola Bobo."}
{"id": "2299198", "revid": "115338308", "url": "https://it.wikipedia.org/wiki?curid=2299198", "title": "Madeleine LeBeau", "text": "Dopo la sua permanenza negli Stati Uniti, per il suo nome talvolta viene utilizzata la grafia Madeleine LeBeau.\nBiografia.\nMarie Madeleine Berthe Lebeau, adolescente, spos\u00f2 l'attore Marcel Dalio nel 1939. Nel giugno 1940, lei e Dalio fuggirono da Parigi a causa dell'occupazione tedesca, e raggiunsero Lisbona, dove attesero due mesi prima di ottenere i visti per il Cile e imbarcarsi via mare per l'America.\nQuando la loro nave fece tappa in Messico, essi vennero bloccati (insieme con altri circa 200 passeggeri), quando i visti che avevano acquistato si rivelarono falsi. La coppia ottenne un passaporto temporaneo per il Canada, da dove infine pot\u00e9 entrare negli Stati Uniti.\nLa LeBeau firm\u00f2 un contratto con la Warner Bros. per $ 100 alla settimana per 26 settimane in un certo numero di film e apparve in \"Casablanca\" (1942), nel quale interpret\u00f2 il ruolo della stella del Rick's Caf\u00e9 e amante di Rick (Humphrey Bogart); \u00e8 rimasto celebre il primo piano della Lebeau, realmente emigrata a causa dell'occupazione nazista, mentre nella pellicola canta \"La Marsigliese\". Durante le riprese del film, in cui anche Dalio recit\u00f2 nel ruolo del croupier Emil, la coppia divorzi\u00f2 il 22 giugno 1942. \nDopo la Seconda guerra mondiale, scaduto il contratto con la Warner Bros., la LeBeau torn\u00f2 in Francia e continu\u00f2 la sua carriera. Nel 1963 fu chiamata da Federico Fellini per \"8\u00bd\". \nNel 1988 spos\u00f2 lo sceneggiatore italiano Tullio Pinelli, di cui sarebbe rimasta vedova nel 2009.\n\u00c8 deceduta il 1\u00ba maggio 2016 a Estepona in Spagna, all'et\u00e0 di 92 anni dopo la rottura del femore. Il ministro della cultura francese Audrey Azoulay ha detto di Madeleine LeBeau dopo la sua morte: \"Era una donna libera che viveva secondo le sue stesse regole, occupando totalmente i ruoli che le erano stati affidati dai principali registi. Sar\u00e0 per sempre il volto della resistenza francese\"."}
{"id": "2299205", "revid": "104485", "url": "https://it.wikipedia.org/wiki?curid=2299205", "title": "Maurizio Pistocchi", "text": "Biografia.\nInizia la propria carriera giornalistica nel 1975 quando inizia a collaborare con \"Il Resto del Carlino\". Nel 1978 \u00e8 corrispondente per \"Il Giornale\" da Cesena, dove lavora anche per l'Associazione Calcio Cesena in qualit\u00e0 di dirigente accompagnatore della squadra Primavera, affiancando dal 1979 al 1981 l'allora sconosciuto Arrigo Sacchi. Entrato nella redazione sportiva di Fininvest nel 1986, nel biennio 1990-1991 prima svolge il ruolo di inviato al e poi commenta il mondiale Under-20 nell'estate dell'anno successivo per Tele Capodistria.\nNegli anni 1990 continua a lavorare in programmi sportivi televisivi, affiancando anche Maurizio Mosca ne \"L'appello del marted\u00ec\". Prosegue il suo lavoro di giornalista e opinionista, specialmente nei programmi di Italia 1, fino all'agosto 2017, quando viene rimosso dai ruoli nei programmi Mediaset restando nella redazione di Premium Sport e Sport Mediaset.\nNel 2021 lascia Mediaset dopo 35 anni."}
{"id": "2299207", "revid": "361188", "url": "https://it.wikipedia.org/wiki?curid=2299207", "title": "Madeleine Lebeau", "text": ""}
{"id": "2299210", "revid": "204012", "url": "https://it.wikipedia.org/wiki?curid=2299210", "title": "Microcitoma", "text": ""}
{"id": "2299214", "revid": "62004", "url": "https://it.wikipedia.org/wiki?curid=2299214", "title": "Johan Van Summeren", "text": ""}
{"id": "2299216", "revid": "287204", "url": "https://it.wikipedia.org/wiki?curid=2299216", "title": "ULEB Cup 2003-2004", "text": "La ULEB Cup 2003-2004 ha visto la vittoria dell'Hapoel Gerusalemme sul Real Madrid. Kelly McCarty (Real Madrid) venne nominato MVP della finale."}
{"id": "2299220", "revid": "2091899", "url": "https://it.wikipedia.org/wiki?curid=2299220", "title": "Jacob Gade", "text": "Egli fu un compositore prevalentemente di musiche popolari per orchestra.\nBiografia.\nOggi \u00e8 ricordato per una famosa canzone, \"Tango Tzigane Jalousie\", nota anche come \"Tango Jalousie\" o semplicemente \"Jalousie\", diffusa per la prima volta il 14 settembre 1925. Il tango fu scritto per accompagnare un film muto: allora Gade era il direttore dell'orchestra del \"Palads Cinema\" ed il suo tango ebbe subito un successo internazionale; poi, con il cinema sonoro, fu riprodotta in un centinaio di film. I diritti incassati permisero a Gade di dedicarsi a tempo pieno alla composizione musicale per il resto della sua vita. Quelli incassati dopo la sua morte vanno a favore di una fondazione per giovani musicisti.\nPer questa musica sono state scritte parole in numerose lingue. Tra le molte versioni del \"Tango Jalousie\" c'\u00e8 una trascrizione per chitarra spagnola elaborata da Kaare Norge, pubblicata nel suo album del 1996 \"Movements\".\nUtilizzo della musica.\nL'elenco che segue indica alcuni film nella cui colonna sonora compare \"Tango Jalousie\" (o \"Jealousy\", o \"Jealousie\")"}
{"id": "2299227", "revid": "4711", "url": "https://it.wikipedia.org/wiki?curid=2299227", "title": "KK Atlas", "text": ""}
{"id": "2299228", "revid": "642594", "url": "https://it.wikipedia.org/wiki?curid=2299228", "title": "BS Energy Braunschweig", "text": ""}
{"id": "2299236", "revid": "1543377", "url": "https://it.wikipedia.org/wiki?curid=2299236", "title": "Cladonia chlorophaea", "text": "Cladonia chlorophaea (Fl\u00f6rke ex Sommerf.) Spreng. (1827), \u00e8 una specie di lichene appartenente al genere Cladonia, dell'ordine Lecanorales.\nIl nome proprio \u00e8 composto dal greco \"chlor\u00f2s\", che significa \"verde, verde-giallognolo\", e dal greco \"fai\u00f2s\", che significa \"scuro, grigio, fosco, bruno\", ad indicarne il colore.\nCaratteristiche fisiche.\nIl tallo primario ha poche squamule, che non sono poste nelle vicinanze del substrato. I podezi hanno le coppe molto svasate, al cui interno e anche nella parte superiore trovano posto soredi di consistenza granulosa. Gli apoteci crescono su escrescenze del bordo dei podezi in forma di piccole capsule. Confondibile facilmente con C. pocillum e C. fimbriata e soprattutto con C. pyxidata dalla quale \u00e8 distinguibile solo da esperti.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie cresce in regioni dal clima fresco-moderato, principalmente nelle zone circumpolari, e si rinviene su suoli ricchi di humus. Predilige un pH del substrato da molto acido ad intermedio fra molto acido e subneutro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 cosmopolita, ed \u00e8 stata rinvenuta nelle seguenti localit\u00e0:\nIn Italia \u00e8 una specie alquanto rara in tutta la Valle d'Aosta, in Lombardia settentrionale al confine col Trentino-Alto Adige e nelle zone alpine friulane; estremamente rara nella parte centrale della Lombardia e in quella del Friuli, in tutta la Liguria, nella Toscana, ad eccezione delle zone costiere ove non \u00e8 presente, nelle Marche e in Calabria, dove sulla Sila e sull'Aspromonte \u00e8 meno rara che nelle altre zone.\nTassonomia.\nAttualmente questa specie \u00e8 attribuita alla sezione Cladonia, ma vari studiosi concordano che necessita di studi pi\u00f9 approfonditi per chiarirne la sistemazione tassonomica; a tutto il 2008 sono state identificate le seguenti forme, sottospecie e variet\u00e0:"}
{"id": "2299251", "revid": "1815463", "url": "https://it.wikipedia.org/wiki?curid=2299251", "title": "Cooperativa Latteria Vipiteno", "text": "La Cooperativa Latteria Vipiteno (\"Genossenschaft Milchhof Sterzing\") \u00e8 un'azienda latticino-casearia italiana.\nCollocata in Alto Adige, con sede a Vipiteno.\nStoria.\nLa cooperativa \u00e8 stata fondata nel 1884 grazie ad alcuni contadini vipitenesi con il nome di \"Genossenschaft Milchhof Sterzing\" (traducibile in italiano in \"Cooperativa Latteria Vipiteno\") quando era ancora parte dell'impero austro-ungarico.\nNata inizialmente come una piccola cooperativa, dagli anni '60 ha avuto una grande espansione economica e produttiva grazie all'affiliazione, nel 1968, dei 112 soci della latteria di Stanghe che dal 1969 cominciarono a fornire latte.\nNel 1983 la Latteria di Stilves (\"Stilfes\") si \u00e8 fusa con la Latteria Vipiteno.\n\u00c8 la quarta azienda italiana produttrice di yogurt, supportata da circa 400 soci i quali riforniscono latte con altre 200 aziende provenienti dal Tirolo del Nord, producendo al giorno circa 1,5 milioni di vasetti di yogurt.\nEsporta anche in Germania ed in Austria."}
{"id": "2299252", "revid": "2039709", "url": "https://it.wikipedia.org/wiki?curid=2299252", "title": "Campionato mondiale di Formula 1", "text": "Il Campionato mondiale di Formula 1 (ufficialmente in inglese FIA Formula One World Championship e sino al 1980 Campionato Mondiale Piloti) \u00e8 un campionato mondiale automobilistico per vetture di Formula 1 organizzato annualmente dalla Federazione Internazionale dell'Automobile (FIA), il pi\u00f9 importante organismo per la regolamentazione di competizioni automobilistiche a carattere internazionale.\nLa prima edizione del campionato si \u00e8 svolta nel 1950 ed \u00e8 unanimemente ritenuto la massima espressione dell'automobilismo.\nDescrizione.\nIl Campionato mondiale di Formula 1 \u00e8 composto da un numero variabile di gare che vengono disputate in vari Paesi del mondo tra la primavera e l'autunno. In particolare \u00e8 composto da gare di velocit\u00e0 per le quali il regolamento pi\u00f9 recente prevede una durata massima della gara di due ore.\nNei primi anni il numero di gare, la cui percorrenza era maggiore di quella attuale, \u00e8 variato da un minimo di 7 ad un massimo di 11. Col passare degli anni tale numero \u00e8 aumentato sempre pi\u00f9 fino ad attestarsi negli ultimi anni tra 16 e 21. Attualmente tutte le gare del campionato sono dei gran premi. In passato non sempre \u00e8 stato cos\u00ec. Fino al 1960 infatti una delle gare del campionato \u00e8 stata la 500 Miglia di Indianapolis, le cui vetture partecipanti erano teoricamente ammesse alle altre gare del mondiale. Ma al di fuori di Indianapolis, vi fu una sola partecipazione ad opera di Rodger Ward al Gran Premio degli Stati Uniti del 1959.\nNel periodo 1952-1953, esclusa la 500 Miglia di Indianapolis, il titolo fu conteso con vetture di Formula 2, vetture ammesse, ma fuori classifica, anche in alcune gare del 1966-1967.\nDi norma la gara si svolge di domenica mentre i due giorni antecedenti sono dedicati alle prove e alle qualificazioni: normalmente il venerd\u00ec e il sabato, saltuariamente il gioved\u00ec e il sabato. Attualmente il gioved\u00ec e il venerd\u00ec sono dedicati alle prove, il sabato alle prove e alle qualificazioni. In passato anche il gioved\u00ec e il venerd\u00ec, oltre che alle prove, erano dedicati alle qualificazioni, mentre la domenica, oltre che alla gara, era dedicata alle prove (durante il cosiddetto warm up).\nLe gare si svolgono principalmente su due tipi di circuiti: stradali e cittadini.\nCampionati e titolo assegnato.\nIl Campionato mondiale di Formula 1 assegna due diversi titoli:\nIl primo assegna il titolo di Campione del Mondo di Formula 1 al miglior pilota, il secondo il medesimo titolo al miglior costruttore, con quest'ultimo che viene per\u00f2 assegnato solo dall'edizione del 1958.\nDalla stagione \u00e8 stato introdotto un ulteriore trofeo, chiamato DHL Fastest Lap Award, assegnato al pilota che ottiene pi\u00f9 giri pi\u00f9 veloci in gara, durante il campionato. Successivamente, nelle stagioni e , vengono introdotti due ulteriori trofei, chiamati rispettivamente Trofeo Pole FIA (\"FIA Pole Trophy\") e DHL Fastest Pit Stop Award: il primo viene assegnato al pilota che ottiene il maggior numero di pole position durante il campionato, mentre il secondo viene assegnato alla scuderia che, nel corso di una stagione, ottiene i migliori risultati, in termini di tempo, nei cambi gomme, effettuati nel corso dei Gran Premi.\nUn ulteriore riconoscimento, denominato \"Driver of the Day\", viene inserito a partire dalla stagione . Durante il Gran Premio, i telespettatori votano il pilota che, secondo la loro preferenza, si \u00e8 maggiormente espresso durante la gara. Vince il pilota che riceve la percentuale di votazione pi\u00f9 alta.\nDurante la stagione vengono istituiti due nuovi premi: il primo chiamato \"Workday Agility Award\", nel quale viene premiato il team in grado di attuare la strategia migliore durante un Gran Premio, con l'obiettivo di dare risalto al valore tecnico degli ingegneri del muretto box, chiamati a prendere spesso decisioni importanti e cruciali nell'arco di pochi secondi; il secondo denominato \"Crypto.com Overtake Award\", assegnato al pilota protagonista del maggior numero di manovre di sorpasso effettuate durante la stagione.\nStatistiche.\nLa tabella seguente mostra come sono ripartiti tra le nazioni i 136 titoli di campione del mondo fino ad oggi assegnati. Quattordici sono le nazioni che hanno vinto il campionato mondiale piloti di Formula 1, mentre sono solo cinque le nazioni hanno vinto il campionato mondiale costruttori."}
{"id": "2299253", "revid": "123262715", "url": "https://it.wikipedia.org/wiki?curid=2299253", "title": "Leno LaBianca", "text": "Biografia.\nOrigini e formazione.\nPasqualino Antonio LaBianca nacque a Los Angeles, California, da genitori italiani immigrati. Il padre di Pasqualino (o Leno, come era chiamato dagli amici), Antonio, era il proprietario di due catene di supermercati. La madre di LaBianca, Corina, era una casalinga che si prendeva cura di Leno e delle sue due sorelle maggiori, Emma e Stella. Alla Franklin High School, Leno era uno studente brillante, la qual cosa lo port\u00f2 a diplomarsi a pieni voti. Era anche molto attivo nella squadra di atletica della scuola, dove grazie alla sua velocit\u00e0 si guadagn\u00f2 il soprannome di \"Flash\". La gente sbagliava costantemente la pronuncia del suo nome, cos\u00ec egli decise di cambiarlo da \"Lino\" in \"Leno\". Uscito dalla scuola, Leno lavorava part-time nelle aziende di supermarket di suo padre.\nDopo il diploma, si iscrisse al Los Angeles City College studiando amministrazione aziendale. Dopo un semestre, si trasfer\u00ec alla University of Southern California. Nel novembre 1943, Leno fu richiamato alle armi. Il mese successivo si spos\u00f2 con la sua prima ragazza, Alice, nel marzo 1944. In settembre LaBianca fu spedito in Europa per combattere nella Seconda guerra mondiale. Ritorn\u00f2 a casa nel marzo 1946.\nLeno e Alice ebbero la loro prima figlia, Corina Jane LaBianca, nella primavera del 1948. Nel 1951 Leno fu promosso e divenne vice presidente delle aziende della grande distribuzione di suo padre, la Gateway Markets e la State Wholesale Grocery Company. Quel dicembre, Leno e Alice salutarono la nascita del loro primo figlio maschio, Anthony Carl LaBianca. Lo stesso anno, il padre di LaBianca, Antonio, mor\u00ec facendo cos\u00ec automaticamente diventare il figlio Leno il presidente delle aziende di famiglia. Nel 1955 Leno e Alice si separarono in gennaio. In settembre Leno divenne padre per la terza volta quando Alice diede alla luce Louise LaBianca. Alice e Leno divorziarono ufficialmente nel 1955.\nDopo il divorzio, Leno si laure\u00f2 in finanza e nel 1958 incontr\u00f2 la donna che sarebbe stata la sua seconda moglie, Rosemary, che lavorava come cameriera. I due si innamorarono e si sposarono nel 1960 a Carmel (California). Nel 1967 la coppia compr\u00f2 una casa a Los Feliz che precedentemente era appartenuta a Walt Disney, ma la rivendettero nel 1968. Lo stesso anno, Leno compr\u00f2 la casa di Waverly Drive dove era cresciuto, da sua madre, e ci si stabil\u00ec con Rosemary e il figlio di lei avuto da una precedente relazione, Frank.\nLa vacanza a Los Angeles.\nIl 9 agosto del 1969, i coniugi LaBianca andarono al Lago Isabella per prendere il figlio quindicenne di Rosemary, Frank, che stava trascorrendo una settimana di vacanza in barca con gli amici. Frank stava divertendosi cos\u00ec tanto che i LaBianca decisero di lasciarlo restare in compagnia degli amici ancora per un giorno e che sarebbe ritornato a Los Angeles insieme ai genitori di un suo amico. Circa verso le 9 di sera, Leno e Rosemary lasciarono il Lago Isabella e ritornarono a casa.\nIl 10 agosto, all'una di notte, arrivarono a Los Angeles. Guidarono fino a un giornalaio all'angolo tra Hillhurst Avenue e Franklin Avenue. Leno, cliente abituale, fu immediatamente riconosciuto dall'edicolante, John Fokianos. Fokianos e Leno discussero brevemente del massacro Tate, che era avvenuto la notte precedente. Sharon Tate, attrice e moglie incinta del regista Roman Pola\u0144ski, era stata uccisa insieme ad altre quattro persone nelle prime ore di sabato 9 agosto nella loro casa al numero 10050 di Cielo Drive nel Benedict Canyon. Il discorso sugli omicidi spavent\u00f2 Rosemary e cos\u00ec la coppia fece velocemente ritorno a casa. Fokianos sarebbe stata l'ultima persona (a parte gli assassini) a vedere i LaBianca in vita. Dopo essere arrivati a casa, Rosemary si ritir\u00f2 in camera da letto, mentre Leno si addorment\u00f2 sul divano in salotto leggendo il giornale.\nL'agguato della famiglia Manson e la morte.\nEssendo rimasto soddisfatto dal clamore suscitato nel mondo dall'eccidio di Cielo Drive della notte precedente nella residenza della Tate, Charles Manson decise di unirsi personalmente alla successiva missione \"Helter Skelter\", che aveva fissato per il 10 agosto. Quindi, ai quattro membri della \"family\" che avevano partecipato agli omicidi precedenti, Charles \"Tex\" Watson, Susan Atkins, Patricia Krenwinkel e Linda Kasabian, si unirono lo stesso Manson, Leslie Van Houten e Steve Grogan (detto \"Clem\"). Manson aveva ordinato alla Kasabian di perlustrare i quartieri di Los Angeles, in cerca di potenziali vittime, finch\u00e9 il gruppo non si ferm\u00f2 davanti alla casa dei LaBianca. Manson aveva avuto un precedente legame con Waverly Drive, infatti nel marzo 1968 Manson e altri membri della \"family\" erano stati a un party nella casa di Harold True. La casa di True si trovava al 3267 di Waverly Drive, la casa vicina, al 3301 Waverly Drive, era la casa di Leno e Rosemary LaBianca.\nNelle prime ore del mattino del 10 agosto, Manson e i membri della sua \"family\" penetrarono nella casa dei LaBianca. Manson e Watson svegliarono Leno LaBianca, assopito sul divano in salotto, puntandogli una pistola in volto. L'uomo fu rassicurato da Manson e Watson che non gli avrebbero fatto del male ma che volevano solo derubarlo. Dopo avergli legato le mani, chiesero a Leno se ci fosse qualcun altro in casa. Lui disse a Manson e Watson che sua moglie, Rosemary, era in camera da letto. Manson and\u00f2 nella camera e svegli\u00f2 Rosemary. La condusse in salotto dove Watson sorvegliava Leno. Manson e Watson ridissero ancora alla coppia che non avrebbero fatto loro del male e che li avrebbero solo rapinati. Dopo aver preso tutti i contanti che c'erano in casa, Manson ordin\u00f2 a Watson di riportare Rosemary in camera da letto dove Watson mise una federa sulla testa di lei e gliela leg\u00f2 al collo con il filo della lampada del comodino. Lui le disse di restare calma e di rimanere in camera. Watson ritorn\u00f2 in salotto e quindi Manson lasci\u00f2 la casa. In pochi minuti, Leslie Van Houten e Patricia Krenwinkel entrarono in casa e fu detto a loro da Watson di recarsi nella camera da letto.\nWatson quindi cominci\u00f2 ad accoltellare ripetutamente Leno, fermandosi solo per un attimo quando lui url\u00f2: \u00abSmettila di accoltellarmi!\u00bb, Rosemary, sentendo gridare il marito, inizi\u00f2 a urlare e a girare per la stanza, ancora accecata dalla federa sulla testa. Krenwinkel e Van Houten chiesero aiuto a Watson. Watson lasci\u00f2 il sanguinante Leno nel soggiorno, ed entr\u00f2 nella camera da letto dove inizi\u00f2 a colpire Rosemary fino a quando non cadde per terra. Quando la furia omicida si plac\u00f2, Watson, Krenwinkel e Van Houten avevano pugnalato Rosemary 41 volte.\nLeno era ancora vivo quando Watson ritorn\u00f2 in salotto. Quando \"Tex\" lo fin\u00ec, un membro della family incise la parola \"WAR\" (guerra) sullo stomaco di Leno. La Krenwinkel infine accoltell\u00f2 ancora diverse volte il cadavere e gli lasci\u00f2 un forchettone da cucina infilzato nella pancia, e un coltello da bistecca nella gola. Le ragazze poi scrissero messaggi usando il suo sangue. \"Death to pigs\" (Morte ai porci) e \"Rise\" (Insorgete) furono le scritte che apparvero sulle pareti del soggiorno, mentre \"Healter Skelter\" [sic] fu scritto sul frigorifero.\nDopo gli omicidi, gli assassini rimasero nella casa. Mangiarono del cibo preso dal frigorifero dei LaBianca e si fecero la doccia prima di ritornare in autostop allo Spahn Ranch.\nIl ritrovamento.\nLa sera seguente, il figlio di Rosemary, Frank Struthers Jr., torn\u00f2 a Los Angeles al ritorno dalla gita al lago. Si preoccup\u00f2 del fatto che n\u00e9 sua madre, n\u00e9 il suo patrigno rispondessero al campanello alla porta d'ingresso. Quindi chiam\u00f2 da una cabina telefonica la sorella maggiore Suzan, esprimendo le sue preoccupazioni. Suzan e il fidanzato di lei raggiunsero Frank verso le tre di notte e insieme entrarono in casa. All'interno della cucina, videro le parole \"Healter Skelter\" scritte, con quello che sembrava essere sangue, sullo sportello del frigo. In salotto trovarono Leno, legato, picchiato e pugnalato a morte. Immediatamente lasciarono la casa e chiamarono la polizia dalla casa di un vicino. Gli agenti entrarono in casa e successivamente trovarono anche il cadavere di Rosemary LaBianca, anch'ella colpita a morte, nella camera da letto principale.\nLeno LaBianca fu tumulato nel Calvary Cemetery di Los Angeles, California, sabato 16 agosto 1969. Rosemary LaBianca fu cremata lo stesso giorno."}
{"id": "2299257", "revid": "767487", "url": "https://it.wikipedia.org/wiki?curid=2299257", "title": "Willie &quot;The Lion&quot; Smith", "text": "Biografia.\nSmith \u00e8 solitamente ricordato assieme a James P. Johnson e Thomas \"Fats\" Waller come uno dei tre simboli dello \"stride style\" (che venne anche chiamato talvolta \"Harlem piano\") nella sua epoca d'oro (1920-1943).\nStile.\nSmith era famoso per certe esagerazioni quantunque fosse un ottimo pianista. Il suo stile era decisamente professionistico e circa la musica ragtime affermava che: \"Ragtime significa un tizio che non conosce la tastiera. Questo stuzzica i tasti facendo ci\u00f2 che gli viene in mente perch\u00e9 \u00e8 fanatico e presuntuoso, molto aggressivo fino a quando qualcun altro non entra e si mette a suonare, allora egli diventa docile come un agnello. Ora la differenza tra il suonare il ragtime a piano e un pianista \u00e8 aver dimestichezza con le progressioni, sapersi muovere con entrambe le mani. Nel caso si stia suonando per una banda o per intrattenere e la mano \u00e8 ferita, egli deve essere capace di cantare, parlare, suonare, dirigere e ballare. Il ragtime era lo stile di piano che si suonava quando non si avevano buone mani sinistre ovvero c'era poca flessibilit\u00e0 nelle dita [. . .]. Qualcuno crede di saper suonare il piano ma invece trova un modo per dire: \u2018Non so come suonare!\u2019\""}
{"id": "2299264", "revid": "729019", "url": "https://it.wikipedia.org/wiki?curid=2299264", "title": "Nudelman N-37", "text": "Il Nudelman N-37 era un potente cannone aeronautico, calibro 37 mm, usato in Unione Sovietica. Venne progettato da Aleksandr \u0116mmanuilovi\u010d Nudel'man per rimpiazzare il Nudelman-Suranov NS-37 della seconda guerra mondiale ed entr\u00f2 in servizio nel 1946. Era del 30% pi\u00f9 leggero del predecessore al prezzo di una velocit\u00e0 alla bocca inferiore del 23%.\nL'N-37 fu un'arma considerevole che sparava un proiettile di una certa mole (735 grammi per il proiettile incendiario ad alto esplosivo \u2013 o HEI, \"High-Explosive Incendiary\" \u2013 oppure 760 g per il proiettile perforante tracciante \u2013 o AP-T, \"Armor Piercing-Tracer\" \u2013). La velocit\u00e0 alla bocca restava accettabile, ma la cadenza di tiro era di appena 400 colpi al minuto. Inoltre il notevole rinculo ed i gas di scarico erano problematici per i caccia a getto, cos\u00ec come trovare lo spazio necessario per l'arma e per un congruo numero di proiettili, che d'altro canto garantiva prestazioni ragguardevoli.\nL'N-37 era montato sui caccia MiG-9, MiG-15, MiG-17 e sui primi MiG-19 oltre che sullo Yakovlev Yak-25. La produzione si fermo alla fine degli anni cinquanta, sebbene il cannone rest\u00f2 in servizio per molti anni successivi."}
{"id": "2299288", "revid": "66387", "url": "https://it.wikipedia.org/wiki?curid=2299288", "title": "Aleksandr Emmanuilovi\u010d Nudel'man", "text": ""}
{"id": "2299289", "revid": "729019", "url": "https://it.wikipedia.org/wiki?curid=2299289", "title": "Sympathy for the Record Industry", "text": "La Sympathy for the Record Industry (chiamata anche Sympathy Records o Sympathy 4 the R.I.) \u00e8 un'etichetta indipendente statunitense, fondata nel 1988 da Long Gone John, che si occupa prevalentemente di punk e garage rock. L'etichetta ha un catalogo di pi\u00f9 di 750 pubblicazioni, e ha la sua sede a Long Beach.\nLa Sympathy ha lanciato molti artisti conosciuti tra cui The White Stripes, The Electrocutes, Donnas e Hole.\nAltre band di rilievo che hanno pubblicato con l'etichetta sono Scarling., Miss Derringer, The Muffs, Buck, The (International) Noise Conspiracy, The Von Bondies, Rocket from the Crypt, Billy Childish, Turbonegro, April March, Dwarves, Suicide, The Gun Club, Inger Lorre, Man or Astro-man?, e Redd Kross."}
{"id": "2299292", "revid": "1573940", "url": "https://it.wikipedia.org/wiki?curid=2299292", "title": "Tipo testuale cesariense", "text": "Il tipo testuale cesariense \u00e8 un tipo proposto da alcuni filologi biblisti e utilizzabile nella critica testuale del Nuovo Testamento per descrivere e raggruppare il carattere dei manoscritti neotestamentari. Sarebbe caratterizzato dalla particolare ricorrenza di alcune lezioni presenti in alcuni manoscritti in lingua greca dei vangeli ma non riscontrabili negli altri tipi testuali del Nuovo Testamento (bizantino, alessandrino e occidentale).\nQuesto tipo testuale sarebbe identificabile nel \"Codex Koridethi\" (X secolo), in Minuscolo 1 (un manoscritto greco dei vangeli consultato da Erasmo da Rotterdam nel suo \"Nuovo Testamento\" greco stampato nel 1516) e nelle citazioni dei vangeli nelle opere di Origene di Alessandria, scritte dopo il suo trasferimento a Cesarea marittima. Le prime traduzioni dei vangeli in armeno e georgiano sembrano testimoniare le proposte caratteristiche delle lezioni cesariensi, come pure fanno il piccolo gruppo di manoscritti classificati come Famiglia 1 e Famiglia 13.\nManoscritti.\nPapiro 29, Papiro 38, Papiro 41, Papiro 48, \nOnciale 0177, Onciale 0188, \n174, 230, 406 (?), 1071, 1275, 1424 (solo in Marco), 1604, 2437, \u2113 \"32\".\nCaratteristiche.\nUna lezione diffusa particolarmente caratteristica di questo tipo testuale riguarda il \"Vangelo secondo Matteo\" 27,16-17, in cui il prigioniero rilasciato da Ponzio Pilato al posto di Ges\u00f9 \u00e8 chiamato \"Ges\u00f9 Barabba\" invece che semplicemente \"Barabba\", come negli altri manoscritti. Origene not\u00f2 che la forma \"Ges\u00f9 Barabba\" era comune nei manoscritti di Cesarea marittima, mentre non aveva mai trovato questa lezione durante la sua precedente residenza ad Alessandria d'Egitto. A parte questo, le lezioni cesariensi hanno una leggera tendenza parafrastica che sembra collocarle tra il tipo testuale alessandrino, pi\u00f9 conciso, e quello occidentale, pi\u00f9 prolisso. Nessuno dei manoscritti cesariensi esistenti sembra essere testimone di un tipo testuale puro, in quanto tutti mostrano di aver assimilato in qualche modo lezioni del tipo testuale bizantino."}
{"id": "2299294", "revid": "297802", "url": "https://it.wikipedia.org/wiki?curid=2299294", "title": "Man Or Astroman?", "text": ""}
{"id": "2299295", "revid": "22475", "url": "https://it.wikipedia.org/wiki?curid=2299295", "title": "Dalbergia cearensis", "text": "Dalbergia cearensis \u00e8 un albero della famiglia delle Fabaceae spesso chiamato pao violeto o violetta.\nCresce in alcune zone del Brasile e pu\u00f2 raggiungere un'altezza di 15-20 metri.\nCaratteristiche ed usi del legname.\nQuesto palissandro presenta un colore bruno-violaceo striato di nero, tessitura diritta con grana fine e regolare. Pu\u00f2 causare reazioni allergiche in soggetti sensibili. Il peso specifico varia tra i 980 e i 1.100\u00a0kg/m\u00b3.\nViene impiegato per impiallacciature, tornitura, intarsi e in liuteria. John Parris usa il \"pao violeto\" per la costruzione delle sue stecche da biliardo."}
{"id": "2299298", "revid": "154893", "url": "https://it.wikipedia.org/wiki?curid=2299298", "title": "Decreto milleproroghe", "text": ""}
{"id": "2299301", "revid": "767487", "url": "https://it.wikipedia.org/wiki?curid=2299301", "title": "Soffitto di cristallo", "text": "Il soffitto di cristallo, o soffitto di vetro, o anche tetto di vetro (dall'espressione inglese \"glass ceiling\"), \u00e8 una metafora che si usa per indicare una situazione in cui l'avanzamento di carriera di una persona in una organizzazione lavorativa o sociale, o il raggiungimento della parit\u00e0 di diritti, viene impedito per discriminazioni e barriere di prevalente origine razziale o sessuale, che si frappongono come ostacoli di natura sociale, culturale, psicologica apparentemente invisibili anche se insormontabili.\nNel tempo il termine si \u00e8 usato anche per indicare ostacoli all'avanzamento imposti a categorie sociali come disabili, anziani e minoranze razziali o sessuali.\nStoria.\nL'espressione fu coniata nel 1978 da Marilyn Loden in un'intervista e poi usata nel marzo 1984 da Gay Bryant, fondatrice ed ex-direttrice della rivista \"Working Woman\", allora in procinto di assumere la direzione di \"Family Circle\", in un'intervista nella quale dichiarava: \nIn un articolo ampiamente citato del \"Wall Street Journal\" del marzo 1986 l'espressione \u00e8 stata utilizzato nel titolo dell'articolo: \"The Glass Ceiling: Why Women Can't Seem to Break The Invisible Barrier That Blocks Them From the Top Jobs\" (\"Il soffitto di cristallo: perch\u00e9 le donne sembrano non rompere la barriera invisibile che impedisce loro di raggiungere le cariche pi\u00f9 alte\"). Nell'articolo, scritto da Carol Hymowitz e Timothy D. Schellhardt, il soffitto di cristallo \u00e8 descritto come \"qualcosa che non avrebbe potuto essere trovato in qualsiasi manuale aziendale o addirittura discusso in una riunione di lavoro, ma che era stato originariamente introdotto come un fenomeno invisibile, segreto, non detto, e che esisteva per mantenere le posizioni di leadership di livello esecutivo nelle mani dei maschi caucasici\".\nCon la diffusione della nuova espressione emersero differenti opinioni ed idee al riguardo. Alcuni sostenevano che il soffitto di cristallo fosse pi\u00f9 un mito che una realt\u00e0, perch\u00e9 le donne avevano scelto di rimanere a casa e avevano mostrato meno dedizione per l'avanzamento di carriera. In uno studio del 1991 condotto dal Dipartimento del Lavoro statunitense per indagare sul basso numero di donne e delle minoranze in posizioni dirigenziali, il soffitto di cristallo fu definito come l'effetto di \"quelle barriere artificiali a base di pregiudizi attitudinali o organizzativi che impediscono a persone qualificate di avanzare verso l'alto verso posizioni di livello manageriale della loro organizzazione \".\nNello stesso anno il Congresso degli Stati Uniti d'America istitu\u00ec una Commissione sul Glass Ceiling per studiare le \"barriere al progresso delle minoranze e delle donne all'interno delle gerarchie aziendali\" che condusse ampie ricerche tra cui indagini, audizioni pubbliche e interviste, e pubblic\u00f2 i suoi risultati in un rapporto del 1995 intitolato \"Good for Business\". Il rapporto fornisce 12 raccomandazioni su come migliorare l'ambiente di lavoro, aumentando la diversit\u00e0 nell'organizzazione e riducendo la discriminazione attraverso le politiche.\nSecondo la lista Fortune 500, nel periodo 2012-2014 \u00e8 cresciuto il numero delle donne amministratrici delegate, ma ironicamente il tasso di partecipazione alla forza lavoro delle donne \u00e8 diminuita dal 52,4% al 49,6% tra il 1995 e il 2015 a livello globale. Sebbene alcuni paesi come l'Australia abbiano aumentato la partecipazione alla forza lavoro delle donne di oltre il 27% dal 1978, tuttavia nel 2014, solo il 19,2% dei posti dell'indice S&amp;P 500 erano ricoperti dalle donne, di cui oltre l'80% da donne bianche.\nAnalisi.\nLa metafora \u00e8 stata coniata dal movimento femminista in riferimento alle barriere al raggiungimento delle carriere di alto livello per le donne.\nLa Commissione Federale Statunitense sul soffitto di cristallo (\"United States Federal Glass Ceiling Commission\") lo definisce \"l'invisibile ma invalicabile barriera che impedisce alle minoranze e alle donne di salire ai gradini superiori della scala aziendale, indipendentemente dalle loro qualifiche o dai loro risultati\".\nIl \"Glass-Ceiling Index\".\nNel 2013, in occasione dell'8 marzo, il settimanale The Economist ha creato il \"Glass-Ceiling Index\", un indicatore del soffitto di cristallo in 29 paesi, aggiornato annualmente elaborando dati provenienti da organizzazioni quali la Commissione europea, l'Organizzazione per la cooperazione e lo sviluppo economico e l'Organizzazione internazionale del lavoro in materia di istruzione superiore, partecipazione alla forza lavoro, retribuzioni, costi per l'accudimento dei bambini, diritti di maternit\u00e0 e paternit\u00e0 e presenza in posti di lavoro di alto livello.\nSecondo l'indice del 2016 i paesi con la disuguaglianza minore sono stati, in ordine di maggior uguaglianza, Islanda, Norvegia, Svezia, Finlandia e Ungheria. Gli studi dimostrano che nei paesi in cui i neo-padri usufruiscono del congedo parentale, le madri tendono a reinserirsi nel mercato del lavoro, l'occupazione femminile \u00e8 pi\u00f9 alta e c'\u00e8 un minore divario di reddito tra uomini e donne.\nL'indice del 2019 vede nelle prime cinque posizioni rispettivamente Svezia, Norvegia, Islanda, Finlandia e Francia. I dati indicano che dopo decenni di miglioramenti, negli ultimi anni il divario delle donne sul posto di lavoro resta stabile, con una differenza retributiva media per le donne che lavorano a tempo pieno di circa il 14% in meno degli uomini.\nScogliera di cristallo.\nPer analogia con il termine \"soffitto di cristallo\", nel 2004 i professori britannici Michelle K. Ryan e Alexander Haslam dell'Universit\u00e0 di Exeter, hanno coniato il termine \"scogliera di cristallo\" (en. \"Glass Cliff\"). Con questo termine si indica quella situazione in cui il ruolo di \"leader\" viene pi\u00f9 facilmente assegnato a una donna nei momenti di grave crisi, quando ogni scelta comporta elevati rischi di fallimento e impopolarit\u00e0. Secondo alcuni, le aziende riconoscono alle donne la capacit\u00e0 di una comunicazione empatica, che comunica ai membri dell'azienda il messaggio che \"sono tutti sulla stessa barca\". Terminato il periodo di crisi, gli errori commessi dalle dirigenti donne giustificano il loro licenziamento e sostituzione con colleghi uomini, percepiti come pi\u00f9 competenti."}
{"id": "2299308", "revid": "3810", "url": "https://it.wikipedia.org/wiki?curid=2299308", "title": "Muhammad Ahmad", "text": "Biografia.\nDi origini economicamente modeste (ma il padre era un \"faq\u012bh\" che mor\u00ec quando Mu\u1e25ammad A\u1e25mad era giovane), tanto da doversi occupare con la madre di piccolo commercio navale, fece studi coranici e si un\u00ec pi\u00f9 tardi alla confraternita sunnita della Samm\u0101niyya, guadagnandosi notoriet\u00e0 come maestro e mistico.\nDopo essere divenuto leader della confraternita stessa nel 1880, durante un momento difficile della storia del Sudan di quegli anni si proclam\u00f2 \"Mahdi\" e, appoggiandosi al popolare sentimento religioso e nazionalista, si pose a capo della rivolta contro la dominazione anglo-egiziana. Nel 1884, sconfitto un distaccamento egiziano, pose sotto assedio le forze britanniche a Khartum e le costrinse alla resa il 26 gennaio 1885. L'impresa, che port\u00f2 alla morte del Governatore britannico del Sudan, Gordon Pasci\u00e0 (\"Gordon di Khartum\"), suscit\u00f2 enorme scalpore tra i delegati europei alla conferenza di Berlino.\nMu\u1e25ammad A\u1e25mad mor\u00ec sei mesi dopo di febbre tifoide, dopo aver costituito uno stato islamico. I suoi successori, detti \"mahdisti\", guidati dal suo successore (\"khal\u012bfa\") \u02bfAbd All\u0101h al-Ta\u02bf\u0101ysh, furono sconfitti dai britannici il 24 novembre del 1898, ma conservarono un importante ruolo nei successivi sviluppi politici del paese, radunati nel partito politico \"Umma\" (Comunit\u00e0 islamica), attivo per tutto il XX secolo e in varie occasioni al governo del Sudan."}
{"id": "2299309", "revid": "6923", "url": "https://it.wikipedia.org/wiki?curid=2299309", "title": "ULEB Cup 2002-2003", "text": "La ULEB Cup 2002-2003 ha visto la vittoria del Pamesa Valencia sul Krka Novo Mesto. Dejan Toma\u0161evi\u0107 (Pamesa Valencia) venne nominato MVP della finale."}
{"id": "2299310", "revid": "297802", "url": "https://it.wikipedia.org/wiki?curid=2299310", "title": "Man or Astro-Man?", "text": ""}
{"id": "2299317", "revid": "1305772", "url": "https://it.wikipedia.org/wiki?curid=2299317", "title": "Vergerio", "text": ""}
{"id": "2299319", "revid": "174925", "url": "https://it.wikipedia.org/wiki?curid=2299319", "title": "Bahu\u015brut\u012bya", "text": "La scuola buddhista dei Bahu\u015brut\u012bya fu una delle tarde ramificazioni dei Mah\u0101s\u0101\u1e43ghika, fondata da un colto maestro buddhista, erudito nella tradizione buddhista e quindi diventato noto come Bahu\u015brut\u012bya. Attribuibili a questa scuola sono rimaste numerose iscrizioni ad Amar\u0101vat\u012b e a N\u0101g\u0101rjuniko\u1e47\u1e0da.\nNonostante siano comunemente inclusi nel gruppo dei Mah\u0101s\u0101\u1e43ghika, su molti punti la loro dottrina concorda con quella dei Sarv\u0101stiv\u0101din. Caratteristiche dottrinali di questa scuola includono il ritenere gli insegnamenti del Buddha \u015aakyamuni sulla \"anityat\u0101\" (transitoriet\u00e0), \"dukkha\" (sofferenza), \"\u015b\u016bnya\" (inesistenza intrinseca degli oggetti), \"an\u0101tman\" (assenza dell'anima) e \"nirv\u0101\u1e47a\" (l'estasi ultima) come \"lokottara\" (sovramondani), al contrario degli altri suoi insegnamenti su altri temi, detti perci\u00f2 \"laukika\".\nRitenevano il \"sangha\", la comunit\u00e0 monastica, al di l\u00e0 delle leggi terrene e concordavano in pieno e accettavano i cinque dogmi o proposizioni di Mah\u0101deva, ossia che gli \"arahant\":\nCome i \"Mah\u0101y\u0101na\" credevano nell'esistenza di due tipi di verit\u00e0: \"sa\u1e43v\u1e5bti\" (convenzionale) e \"param\u0101rtha\" (assoluta). Lo studioso del \u2165 sec. Param\u0101rtha considera questa scuola aver avuto un ruolo rilevante nell'aver riconciliato i due sistemi principali del buddhismo, ossia lo \"\u015ar\u0101vakay\u0101na\" e il \"Mah\u0101y\u0101na\". Il \"bahu\u015brut\u012bya\" \u00e8 infatti detto aver agito come \u00abponte tra le scuole ortodossa e quella \"Mah\u0101y\u0101na\"\u00bb, e il \"Satyasiddhi\u015b\u0101stra\" \u00e8 considerato il suo trattato dottrinale principale.\nNella regione di K\u1e5b\u1e63\u1e47a-Guntur, nell'attuale Andhra Pradesh, sono stati trovati reperti che testimoniano il fiorire di questa scuola nell'area insieme ai \"Mah\u012b\u015b\u0101saka\" ed altre, che operavano sotto il patrocinio dei membri della casa reale che regnava su quelle terre. Il suo nome compare ad esempio nelle iscrizioni dei pilastri G, G2 e G3 di \u0100yaka scoperti a N\u0101g\u0101rjuniko\u1e47\u1e0da, fatti erigere da Mah\u0101devi Bha\u1e6d\u1e6dideva, nuora del re V\u0101si\u1e63\u1e6dhiputra Bahubala C\u0101\u1e43tam\u016bla o Ehuvula C\u0101\u1e43tam\u016bla \u2161, figlio di \u015ar\u012b M\u0101\u1e6dhariputra V\u012brapur\u012b\u1e63adata, che ascese al trono della dinastia Ik\u1e63v\u0101ku nell'ultimo quarto del \u2162 secolo d.C.."}
{"id": "2299323", "revid": "151034", "url": "https://it.wikipedia.org/wiki?curid=2299323", "title": "Sudanese", "text": ""}
{"id": "2299335", "revid": "212348", "url": "https://it.wikipedia.org/wiki?curid=2299335", "title": "Dingane", "text": ""}
{"id": "2299337", "revid": "1154737", "url": "https://it.wikipedia.org/wiki?curid=2299337", "title": "Gaetano Rovereto", "text": "Biografia.\nInterrotti gli studi nei primi anni della scuola secondaria, si dedic\u00f2 da autodidattaa lle scienze geologiche. I suoi titoli vennero equiparati alla laurea e, nel 1905, consegu\u00ec la libera docenza, ricoprendo in seguito il ruolo di professore di geologia e di geografia fisica all'Universit\u00e0 di Genova.\nNel 1939 ha pubblicato, a conclusione di una ricerca durata quasi cinquant'anni, la \"Liguria Geologica\". Ha teorizzato i movimenti geologici come sviluppo continuo, in forza dell'erosione fluviale, carsica o marina, in contrapposizione alle teorie correnti di W.M. Davis sulla ripetitivit\u00e0 dei cicli. Rovereto si \u00e8 occupato anche di geologia applicata per la progettazione di linee ferroviarie in Italia e di irrigazioni idrauliche in Argentina."}
{"id": "2299340", "revid": "81695097", "url": "https://it.wikipedia.org/wiki?curid=2299340", "title": "Jacopo Schettini Gherardini", "text": "Biografia.\nLaureato in Scienze Politiche (Studi Strategici) alla \"Cesare Alfieri\" di Firenze, ha un Dottorato di Ricerca (PhD) in Finanza alla Facolta di Economia di Trieste. Ha avviato il proprio percorso professionale nei mercati finanziari internazionali lavorando per la \"Hong Kong and Shanghai Banking Corporation Group\", (HSBC), a Londra e, in Italia, per varie banche tra cui IMI, banca allora controllata dal Ministero del Tesoro poi privatizzata e successivamente fusa con il Sanpaolo. Nel 2001 diviene amministratore delegato della Aei Holding (fondi comuni di investimento sostenibili) e nel 2004 direttore della agenzia Standard Ethics di Bruxelles (rating etici e di sostenibilit\u00e0), responsabile della ricerca.\nSvolge ricerca sui temi della corporate governance, responsabilit\u00e0 sociale d'impresa, sviluppo sostenibile, modelli reputazionali e collabora con vari istituti di ricerca, tra cui la Scuola di Dottorato di Ricerca in Finanza dell'Universit\u00e0 di Trieste.\nIl 3 luglio 2007 si colloca in aspettativa per 4 mesi: \u00e8 il secondo candidato ufficiale, dopo Walter Veltroni, alle elezioni primarie per la Segreteria Nazionale del Partito Democratico (seguiranno poco dopo anche quelle di Rosy Bindi ed Enrico Letta). La candidatura di Schettini venne presentata dallo stesso candidato, nella sua prima lettera aperta (3 luglio), come una testimonianza della societ\u00e0 civile, espressione di una \u201csinistra liberale e rigorosa\u201d, non ideologica, ma pragmatica, meritocratica, ed \u201ca forte connotazione europea\u201d per contribuire alla fisionomia del nascente PD. Favorevole al maggioritario (uninominale) e per una semplificazione e drastico ricambio nella vita politica nazionale, Schettini proseguir\u00e0 le ultime tre settimane di campagna elettorale in \"ticket\" con Pier Giorgio Gawronski (le liste nazionali alle Primarie di Schettini: \"Noi per il Partito Democratico\"). Il 5 settembre 2007, in una lettera aperta, conia l'idea del partito \"verde-bianco-rosso\". Principio ispiratore che si ritrova nella dichiarazione ufficiale di presentazione del simbolo del Partito Democratico avvenuta il successivo 21 novembre.\nHa partecipato alla redazione del Codice Etico del PD (da lui proposto al termine delle primarie) collaborando direttamente con la Commissione presieduta da Sergio Mattarella (di cui Marcella Lucidi era relatrice).\nSe si esclude una sua candidatura di bandiera richiesta dal PD alle amministrative di Firenze del 2009 (in appoggio alla candidatura di Matteo Renzi), non risulta che Schettini Gherardini sia stato attivo in politica, ed abbia accettato ed avuto incarichi politici o istituzionali, confermando la sua intenzione di considerare la sua partecipazione alla nascita del PD come una parentesi d'impegno civile.\nSchettini Gherardini, tra il 1984 e 1987, ha avuto una pregressa esperienza politica giovanile durante il periodo universitario come segretario dei circoli fiorentini della Federazione Giovanile Repubblicana del Partito Repubblicano Italiano allora partito di sinistra sotto la guida di Giovanni Spadolini. Risulta che sotto la sua segreteria fosse stata adottata per i circoli fiorentini, statutariamente, la certificazione indipendente obbligatoria del bilancio. Rimase l'unico caso nella politica italiana sino alle norme del 2012.\nTra le monografie si cita \"Etica, futuro e finanza\", Edizioni Sole 24Ore del 2002, \"Reputazione e rischio reputazionale in economia. Un modello teorico\" Ed. Franco Angeli del 2011 (in ambito economico) e nel 2009 \"Il Partito Democratico ed il rifiuto di Hans Bidermann\", Edizioni Odissea / Nuove Scritture, Milano (ambito politico)."}
{"id": "2299342", "revid": "75012", "url": "https://it.wikipedia.org/wiki?curid=2299342", "title": "Salsiccie", "text": ""}
{"id": "2299349", "revid": "3115", "url": "https://it.wikipedia.org/wiki?curid=2299349", "title": "Budagne", "text": "Budagne (in sloveno Budanje, in tedesco \"Budanie\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 239.8 metri s.l.m. ed a 28.3 kilometri dal confine italiano, \u00e8 situata sulle prime alture della sponda destra del fiume Vipacco a 5.3\u00a0km dal capoluogo comunale.&lt;br&gt;\nA sud dell'insediamento (\"naselje\") \u00e8 vi sono anche gli agglomerati di: Centro (\"Britih\"), Loga di Aid\u00f9ssina (\"Log pri Vipavi\"), Cr\u00e0ssina (\"Kra\u0161na\"), Villa Pirceva (\"Pir\u010devska vas\") e Sumliacco (\"\u0160umljak\").\nDurante il dominio asburgico Budagne fu comune autonomo.\nDal 1920 al 1947 fece parte del Regno d'Italia, inquadrato nella Provincia di Gorizia e comprendeva gli attuali insediamenti (\"naselja\") di Campolongo di Vipacco del comune di Aidussina e Duple (\"Duplje\") del comune di Vipacco; fu comune autonomo fino al 1928 quando fu soppresso e aggregato a Vipacco; pass\u00f2 poi alla Jugoslavia, che lo port\u00f2 sotto Aidussina, e quindi alla Slovenia.\nAlture principali.\nCucco (\"Kovk\"), mt 962\nCorsi d'acqua.\nfiume Vipacco (\"Vipava\")"}
{"id": "2299350", "revid": "1305772", "url": "https://it.wikipedia.org/wiki?curid=2299350", "title": "Justice League Task Force (videogioco)", "text": "Justice League Task Force \u00e8 un videogioco picchiaduro per Super Nintendo e Sega Mega Drive sviluppato dalla Blizzard Entertainment e pubblicato dalla Acclaim nel 1995.\nI personaggi presenti in questo videogioco provengono dalla serie a fumetti Justice League of America edita dalla casa editrice DC Comics.\nLo stile del gioco \u00e8 simile alle serie di videogiochi \"Street Fighter\" e \"Mortal Kombat\".\nPersonaggi.\nEroi:\nNemici:\nTrama.\n\"Darkseid\" attacca il pianeta Terra distruggendo una base militare. Un membro della Justice League (corrispondente a quello che seleziona il giocatore) rintraccia gli altri membri per avere aiuto, ma viene attaccato dagli stessi nei loro corrispondenti scenari. Proseguendo con i combattimenti l'eroe deduce che i suoi avversari non sono i veri membri della Justice League, ma droidi identici a loro. Dopo averli sconfitti tutti, il giocatore deve fronteggiare \"Cheetah\" e \"Despero\" per scoprire il creatore degli androidi: \"Darkseid\"."}
{"id": "2299352", "revid": "107386104", "url": "https://it.wikipedia.org/wiki?curid=2299352", "title": "Guido Fanconi", "text": "Biografia.\nSvizzero di lingua italiana, era sesto e ultimogenito figlio di Pietro Antonio Fanconi e Celesta Olgiati. Il benessere della sua famiglia, derivante dalla propriet\u00e0 di una catena di caff\u00e8 in Spagna, and\u00f2 in fumo per lo scoppio della guerra ispano-americana (1898). Nel 1905 si trasfer\u00ec a Schiers e, nonostante le iniziali difficolt\u00e0 legate all'apprendimento della lingua tedesca, si distinse negli studi. Nel 1911 consegu\u00ec la maturit\u00e0 a Zurigo. Si iscrisse in medicina all'Universit\u00e0 di Losanna e dopo aver continuato gli studi a Monaco di Baviera e a Zurigo, si laure\u00f2 a Berna nel 1918. Nel 1920 entr\u00f2 nel \"Kinderspital\" (ospedale pediatrico) dell'Universit\u00e0 di Zurigo, dove, con l'eccezione di un solo anno, rimase per 45 anni. \nFanconi riconobbe presto l'importanza della biochimica nella clinica medica e perfezion\u00f2 le sue conoscenze all'universit\u00e0 di Halle presso Emil Abderhalden, allievo a sua volta del grande biochimico Emil Fischer. Il ricorso a esami ematochimici nei neonati e nei bambini, da parte di Fanconi, suscit\u00f2 inizialmente critiche nell'ambiente pediatrico; ciononostante nel 1926 ottenne l\"'Habilitation\", titolo corrispondente alla libera docenza, con un lavoro sugli esami sierologici nella scarlattina (\"Klinische und serologische Beitr\u00e4ge zum Scharlachproblem\"), e nel 1929 succedette a Emil Feer come professore di pediatria e direttore del \"Kinderspital\" che, con la sua direzione, divenne uno degli ospedali pediatrici pi\u00f9 rinomati al mondo.\nNel 1945 Fanconi fond\u00f2 una nuova rivista di pediatria, \"Helvetica Paediatrica Acta\", che divenne un periodico rinomato in tutto il mondo. Fanconi and\u00f2 in pensione nel 1961 e in quell'occasione lasci\u00f2 la direzione della clinica universitaria pediatrica di Zurigo; continu\u00f2 tuttavia a svolgere la pratica professionale e a tenere conferenze fino alla sua morte. La fama internazionale lo port\u00f2 gi\u00e0 nel 1947 alla presidenza dell'International Paediatric Association (IPA), di cui fu segretario generale fino al 1966.\nOpera.\nSono pochi gli argomenti di pediatria di cui Fanconi non si sia mai interessato, e sono viceversa molte condizioni mediche che ricordano Fanconi nel nome. Nel 1927 Fanconi descrisse una anemia aplasica, apparentemente trasmessa con ereditariet\u00e0 autosomica recessiva, che di solito si manifesta nell'infanzia ed \u00e8 associata ad anomalie congenite somatiche multiple, fra cui malformazioni cardiache e renali, bassa statura, iperpigmentazione della cute, anomalie ossee soprattutto ipoplasia o assenza dei pollici o del radio; la sindrome venne chiamata \"anemia di Fanconi\" gi\u00e0 da Otto N\u00e4geli nel 1931. Lo stesso Fanconi nel 1964 ipotizz\u00f2 che la patologia fosse legata a traslocazione cromosomica; si trov\u00f2 in seguito che le anomalie cromosomiche, presenti nella sindrome, fossero legate a difetti nella riparazione del DNA. L'anemia di Fanconi non deve essere confusa con la \"sindrome di Fanconi\" (pi\u00f9 propriamente \"sindrome di De Toni-Fanconi-Debr\u00e9\"), una patologia dovuta ad alterata funzionalit\u00e0 tubulare renale descritta anche dall'italiano Giovanni De Toni (1896-1973).\nL'attivit\u00e0 di Fanconi si esplic\u00f2 in numerosi altri settori della pediatria. "}
{"id": "2299359", "revid": "125684272", "url": "https://it.wikipedia.org/wiki?curid=2299359", "title": "Papasidero", "text": "Papasidero (\"Pap\u00e0s Isidoros, \u03a0\u03b1\u03c0\u03ac\u03c2 \u0399\u03c3\u03af\u03b4\u03c9\u03c1\u03bf\u03c2\" in greco) \u00e8 un comune italiano di 642 abitanti della provincia di Cosenza; il suo territorio \u00e8 la riserva naturale orientata della Valle del Fiume Lao (DM Ambiente - Luglio 1987) e fa parte del Parco nazionale del Pollino. Dista 113 km dal capoluogo di provincia. Alle pendici della collina su cui si erge scorre l'affascinante fiume Lao lungo Il quale i turisti sono soliti praticare lo sport del rafting\nStoria.\nIl nome deriva dal greco \"Pap\u00e0s\" \"Isidoros\", \u03a0\u03b1\u03c0\u03ac\u03c2 \u0399\u03c3\u03af\u03b4\u03c9\u03c1\u03bf\u03c2, un monaco bizantino basiliano di un monastero greco-ortodosso della zona. Alcuni storici calabresi ritengono che Papasidero sia sorto nel territorio dell'antica citt\u00e0 greca di Skidros, una delle colonie di Sibari che faceva da collegamento tra Sibari e Laos e che il nome derivi da essa.\nMonumenti e luoghi d'interesse.\nDa visitare il santuario di Nostra Signora di Costantinopoli del XVII-XVIII secolo e il sito archeologico della Grotta del Romito. Caratteristico \u00e8 il centro storico di impianto medievale con alla sommit\u00e0 del borgo la chiesa madre di San Costantino e il castello normanno- svevo. La cinta muraria medievale presenta delle antiche porte d'ingresso al borgo tra cui si conserva ancora quella del cambio della Guardia."}
{"id": "2299361", "revid": "125682422", "url": "https://it.wikipedia.org/wiki?curid=2299361", "title": "DCF77", "text": "Con la sigla DCF77 si definisce un sistema tedesco di trasmissione dell'ora legale e delle previsioni meteorologiche attraverso delle onde radio, verso un'ampia zona di copertura. \u00c8 stato creato dal Physikalisch-Technische Bundesanstalt (PTB) su iniziativa del governo tedesco.\nTrasmettitore.\nLe sue antenne sono situate a Mainflingen, circa 25\u00a0km a SE di Francoforte sul Meno\nDispone di tre orologi atomici e distribuisce quindi l'ora assoluta con uno scarto minimo. Le due antenne sono sostenute da dei cavi orizzontali, sostenuti in posizione da diversi pilastri della lunghezza di circa 200 metri.\nIl segnale \u00e8 emesso in onde lunghe, con frequenza della portante pari a 77,5\u00a0kHz, da un trasmettitore da 50\u00a0kW; la portata del segnale, con riflessione sulla ionosfera, \u00e8 di circa 1900\u00a0km di giorno e 2100\u00a0km di notte: riesce quindi a coprire quasi tutta l'Unione europea ed alcuni paesi dell'Europa orientale.\nL'informazione sul segnale \u00e8 controllata da tre orologi atomici (uno al rubidio e due al cesio); la loro azione fa s\u00ec che la frequenza della portante abbia un margine di errore relativo di 2\u00b710\u221212 in un giorno, e di 2\u00b710\u221213 sulla media di un periodo di cento giorni.\nRicevitori.\nUn modulo di ricezione del segnale DCF77 \u00e8 di concezione relativamente semplice. I fabbricanti di componenti elettronici propongono dei moduli integrati che permettono di ricevere e decodificare il segnale. Sono composti da un'antenna e da un modulo ricevitore.\nUtilizzo.\n\u00c8 possibile sfruttare questo sistema di distribuzione dell'ora su sveglie, orologi di ogni genere e computer dotati di una apposita scheda e antenna, evitando in questo modo la regolazione dell'ora e i cambi tra ora legale e ora solare e ottenendo un orario di elevatissima precisione. Inoltre alcuni apparecchi capaci di decodificare il segnale relativo alle previsioni meteorologiche, sono in grado di mostrarle con alcuni pittogrammi su uno schermo a cristalli liquidi (LCD). Le applicazioni possono essere le pi\u00f9 diverse; non \u00e8 per\u00f2 possibile far funzionare questo sistema in maniera completamente indipendente, in quanto la ricezione del segnale pu\u00f2 essere interrotta per motivi diversi. \u00c8 per questo che gli orologi radiocontrollati hanno anche un sistema classico al quarzo di regolazione del tempo e usano il segnale radio solo per le correzioni.\nLe previsioni meteorologiche per l'Europa sono codificate nei primi 15 secondi di trasmissione di ogni minuto e sono divise in 90 zone meteo per alcune delle quali vengono fornite previsioni per due giorni, e per altre previsioni per quattro giorni. Gli orologi capaci di ricevere e decodificare le previsioni meteorologiche devono essere programmati in base alla regione europea che interessa. La previsione di ogni regione contiene i seguenti dati: copertura nuvolosa di giorno e di notte, temperatura minima e massima, probabilit\u00e0 di pioggia, direzione ed intensit\u00e0 del vento. A causa della quantit\u00e0 di dati meteo che vengono trasmessi a rotazione, un apparecchio ricevitore impiegher\u00e0 quindi molte ore, solitamente anche pi\u00f9 di un giorno, per ricevere per la prima volta tutte le previsioni fornite per la zona di interesse. In seguito le previsioni si aggiorneranno automaticamente finch\u00e9 l'apparecchio ricevente sar\u00e0 in grado di ricevere il segnale DCF77."}
{"id": "2299367", "revid": "599013", "url": "https://it.wikipedia.org/wiki?curid=2299367", "title": "Carlos Rogers", "text": ""}
{"id": "2299382", "revid": "247222", "url": "https://it.wikipedia.org/wiki?curid=2299382", "title": "Forsu", "text": ""}
{"id": "2299383", "revid": "1651376", "url": "https://it.wikipedia.org/wiki?curid=2299383", "title": "Alberatura e attrezzatura delle imbarcazioni a vela", "text": "Alberatura e attrezzatura delle imbarcazioni a vela\nGeneralit\u00e0.\nPer alberatura di una imbarcazione a vela si intende l'insieme di tutti gli alberi, del cordame e sartiame e tutti quegli accessori che vengono utilizzati per poterli fissare. \nIl cordame \u00e8 costituito da quelle cime che danno origine alle manovre correnti, mentre il sartiame \u00e8 l'insieme delle sartie e delle manovre fisse che sostengono gli alberi. L'alberatura dei velieri ha lo scopo di reggere la velatura e di permettere a questa di essere spiegata, onde per sfruttare la pressione del vento che produrr\u00e0 la propulsione al veliero. Per questo motivo anche l'alberatura \u00e8 divisa in pi\u00f9 parti\nAlberatura dei piccoli velieri.\nGeneralmente in questi piccoli velieri gli alberi non sono pi\u00f9 di due, e il loro nome dipende dal tipo di attrezzatura. Il primo albero, situato verso prua, \u00e8 chiamato albero di trinchetto, mentre il secondo, posto a poppavia del primo e normalmente pi\u00f9 alto di questo, prende il nome di albero di maestra. Nel caso in cui l'imbarcazione adottasse un altro tipo di attrezzatura, il primo albero, posto a proravia, prende il nome di albero di maestra, mentre il secondo, il pi\u00f9 basso e a poppavia del primo, prende il nome di albero di mezzana. \nIl tipo pi\u00f9 antico di albero \u00e8 quello a calcese, utilizzato ancora su imbarcazioni che riproducono i classici piccoli velieri del passato.\nLa sezione maggiormente utilizzata \u00e8 quella ovale o rettangolare, allo scopo di aumentare la resistenza dell'albero nel senso longitudinale. La parte inferiore dell'albero, detta miccia, si incastra in un apposito pezzo detto scassa, fissato generalmente sul paramezzale. L'albero passa attraverso il ponte in un'apposita apertura detta maestra e, per fissarlo, vengono introdotti dei cunei tra l'albero e la maestra.\nManovre fisse e manovre correnti.\nSono chiamate manovre quell'insieme di cavi vegetali o metallici utilizzati per sostenere gli alberi e per manovrare le vele, i pennoni, i picchi, le antenne, ecc\u2026.\nQuelle utilizzate per il sostegno sono dette manovre fisse o dormienti, mentre quelle utilizzate per la manovra delle vele sono dette manovre correnti o volanti.\nLe principali manovre fisse sono le sartie, che sostengono l'alberatura in senso trasversale, e gli stralli che son disposti longitudinalmente a poppavia e a proravia dell'albero. Nelle imbarcazioni moderne le manovre correnti pi\u00f9 frequentemente presenti sono: \nTipi di vela\nPropulsione velica.\nAlcuni termini d'uso frequente nella maniera velica\nEffetti del vento sullo scafo.\nGli effetti principali che l'azione del vento produce sulla vela e che questa a sua volta produce sull'imbarcazione sono i seguenti:\nManovra e condotta delle imbarcazioni a vela.\nInferire le vele.\nCol termine inferire si intende assicurare la vela all'albero ed al boma. Il fiocco viene inferito allo strallo per mezzo di particolari ganci a molla detti garrocci o moschettoni. Per inferire la randa Marconi occorre cominciare ad inferire la base o piede sul boma, cominciando con i garrocci prossimi all'angolo di scotta e procedendo con l'infilare tutti i garrocci ed assicurando quindi l'angolo di mura ed infine l'angolo di scotta all'estremit\u00e0 poppiera del boma."}
{"id": "2299384", "revid": "22969610", "url": "https://it.wikipedia.org/wiki?curid=2299384", "title": "Max Ninon", "text": ""}
{"id": "2299387", "revid": "6923", "url": "https://it.wikipedia.org/wiki?curid=2299387", "title": "Etta Scollo", "text": "Biografia.\nNasce a Catania. Dal padre eredita la passione per la musica e il canto jazz, dalla madre e dalla nonna quello per la canzone romantica dell\u2019800 e il canto tradizionale.\nDa autodidatta impara a suonare la chitarra a undici anni e si accompagna in un repertorio che spazia dai canti popolari alla canzone impegnata. Consegue gli studi al liceo artistico di Catania e intraprende gli studi di architettura a Torino, coltivando in privato la sua passione per la musica. Scrive canzoni e si esibisce nell\u2019ambito della scena musicale torinese come solista o ospite di gruppi locali, esperienza a lei preziosa che la porter\u00e0 a lasciare gli studi universitari per dedicarsi completamente alla musica.\nNel 1983 vince il primo premio al \"Diano Marina Jazz Festival\" allora diretto dal jazzista Giorgio Gaslini. Si trasferisce a Vienna dove prende lezioni di canto presso il conservatorio. Il suo interesse per il blues e il jazz la porta alle collaborazioni con artisti quali Eddie Lockjaw Davis, Sunnyland Slim e Champion Jack Dupree. \u00c8 in quegli anni che esce la sua hit \"Oh Darling\" cover in italiano nella nota canzone dei Beatles che le vale il disco d\u2019oro e svariate settimane in testa alla hit parade austriaca.\nNegli anni \u201890 si trasferisce ad Amburgo dove la sua carriera musicale prende una nuova direzione. Compone l\u2019album \"Blu:\" registrato con la London Session Orchestra diretta da Will Malone e alcune colonne sonore per diversi film la pi\u00f9 nota delle quali \u00e8 \"I tuoi fiori\" per il film Bad Guy del regista sud-coreano Kim-Ki-Duk. Seguono gli album \"Il bianco del tempo\" e \"Casa\", produzioni che la porteranno a riavvicinarsi alla sua terra di origine.\nPer la sua raccolta di canzoni dedicata alla cantante folk siciliana Rosa Balistreri, uscita nel 2004 in doppio CD/DVD dal titolo \"Canta Ro\u2019\" e registrato dal vivo a Palermo accompagnata dall\u2019Orchestra Sinfonica Siciliana, che porta in tournee in tutta Europa, le viene assegnato il \u201cPremio Pino Veneziano 2005\u201d, il \u201cWeltmusikpreis Ruth 2007\u201d, e il \u201cPremio Rosa Balisteri-Alberto Favara VIII 2008\u201d e una nomina per il Premio della critica tedesca.\nDa quel momento Etta si dedica con rinnovata intensit\u00e0 alla ricerca della musica tradizionale e e alla composizione su testi letterari. Il risultato sono due album dal vivo: \"Canta Ro\u2019 in Trio\" vivamente richiestole dal suo pubblico, e \"Les Siciliens, che\" raccoglie in forma musicale la parte pi\u00f9 nascosta di una Sicilia dai tanti idiomi, con canzoni tratte da testi storici che Etta nel suo lavoro ritrova tra le pagine di documenti dell\u2019epoca, da Giuseppe Pitr\u00e8 ad Alberto Favara, da poeti dell\u2019ottocento come Giovanni Meli ai contemporanei Ignazio Buttitta e Jano Burgaretta.\nNel 2007 partecipa insieme a Franco Scaldati al recital \u201e\"La mia vita vorrei scriverla cantando\". Omaggio a Ignazio Buttitta per la regia di Enrico Stassi, prodotto per le Orestiadi di Gibellina, curando la produzione di un album dal vivo per la Fondazione Buttita.\nIn quel periodo compone il progetto poetico-musicale \"Il fiore splendente\", un omaggio ai poeti arabi-siciliani del IX-XII secolo, tratto dall\u2019Antologia dei Poeti Arabi di Sicilia curata dalla studiosa Francesca Maria Corrao. Al progetto prendono parte grandi personalit\u00e0 del mondo della musica tra cui Franco Battiato, Giovanni Sollima, Markus Stockhausen.\nNel 2009 Etta recita la parte di Elena nella rappresentazione musicale del \"Faust II\" di J.W.Goethe, tradotto in musica dal compositore contemporaneo Karsten Gundermann ed eseguito dalla Deutschen Kammerphilarmonie diretta da Alexander Shelley.\nNello stesso anno Etta rielabora la musica di Giuseppe Verdi per una moderna messa in scena de \u201c\"Il Rigoletto\"\u201d presso la Neukoellner Oper di Berlino.\nNel novembre del 2010 interpreta il ruolo di Alice nell\u2019opera \u201c\"Alice nel paese delle meraviglie\"\u201d al Teatro Massimo di Palermo, per la regia di Francesco Micheli.\nNel 2011 l\u2019album \"Cuoresenza\", monologo musicale sull\u2019amore in tutti i suoi aspetti e sfaccettature, tra cui spicca una messa in musica della poesia \u201cE se non ti basta\u201d di Stefano Benni sotto il nuovo titolo \"Io ti amo\".\nIn quegli anni Vincenzo Consolo la invita a scrivere le musiche per la sua favola \"Lunaria.\" Questo progetto andr\u00e0 in porto nel 2014 a due anni dalla morte del grande scrittore. Per rendergli omaggio l\u2019album viene interamente registrato dal vivo e filmato nella sua casa. Ne seguir\u00e0 una tournee e un concerto-recital al teatro Parenti di Milano con la partecipazione dell\u2019attore Roberto Herlitzka.\n\"Tempo al Tempo\" \u00e8 forse il suo lavoro discografico pi\u00f9 essenziale e sperimentale, scritto e realizzato insieme alla violoncellista Susanne Paul nel 2015, in cui spiccano due poesie di Salvatore Quasimodo e una poesia in tedesco dello scrittore Jaochim Sartorius.\nNel 2016 lo scrittore e giornalista Paolo Di Stefano le chiede di collaborare con una messa in musica del suo libro \"La catastr\u00f2fa\"\" nell\u2019ambito della commemorazione del 60-mo anniversario della strage mineraria di Marcinelle. Ne nasce un oratorio rigorosamente composto sulle interviste raccolte da Di Stefano in Belgio ai superstiti, vedove ed orfani, il cui libretto scrive insieme all\u2019autore e all\u2019attore Leonardo De Colle.\nIl 2017 \u00e8 l\u2019anno della riflessione e del raccoglimento, in cui Etta Scollo matura un nuovo intimo progetto dal titolo \"Il passo interiore\" che vedr\u00e0 la luce nel 2018. Attorno all\u2019omonima lirica di Sebastiano Burgaretta si raccolgono testi poetici di diverse provenienze e culture, perfino un appello dell\u2019ex sindaca di Lampedusa Giusi Nicolini che in quest\u2019album diventa una Suite. Sono brani su tematiche temporalmente dilatate del corso degli eventi dello scorso e di questo secolo, orientate al tema della sopravvivenza e del sentimento dell\u2019umanit\u00e0 perennemente in cammino in un mondo continuamente estraneo sia nel mezzo di una strada come anche tra le mura della propria casa. E in cui, per dirla con le parole stesse del poeta: \u201cil passo in interiore \u00e9 sempre uno\u201d.\nL'11 agosto 2018 \u00e8 ospite solista dell'Orchestra dello Staatstheater Kassel diretta dal Maestro Francesco Angelico, nell'ambito del pi\u00f9 grande evento estivo concertistico della regione (35.000 spettatori).\nIl 30 settembre del 2018 accompagnata dalla Deutsches Kammerorchester Berlin d\u00e0 il suo primo concerto solista nella grande sala della Filarmonia di Berlino con un omaggio al suo paese natale dal titolo \"\"Bella Italia!\" registrando il sold out e standing ovation del pubblico.\nIn commemorazione della fine della prima guerra mondiale Etta Scollo ha prodotto un\u2019inedita messa in scena di \"Storia del Soldato\"\" di Igor Stravinsky. Il progetto che l'ha vista nel ruolo di ideatrice e voce recitante, viene realizzato alla fine del 2018 al teatro Radyalsystem di Berlino in collaborazione con la Karajan-Akademie dell\u2019Orchestra Filarmonica di Berlino.\nA Maria di Nazareth e i canti tradizionali siciliani del suo \"viaggio doloroso\" a causa del censimento di Augusto dedica nel dicembre del 2019 un album dal titolo \"\"Il viaggio di Maria\".\nIn ottobre 2020 pubblicher\u00e0 un libro, diario di viaggio dal titolo \"Voci di Sicilia\"\".\nDurante il primo periodo della Pandemia, compone musica per il \u201eGruppo Elettrogeno\" di Bologna e per la lirica \"Virus\" della poetessa Roberta Dapunt. Partecipa alla performance di HUMAN SINGS di Yuval Avital e ad altri progetti collettivi.\nNel 2021 \u00e8 ospite con i suoi brani della W\u00fcrttembergische Philharmonie di Reutlingen, diretta dal Maestro Walter Attanasi, e del quartetto d\u2019archi \u201eArmida\u201c al Festspiele Mecklenburg-Vorpommern di R\u00fcgen.\nA fianco dell\u2019attrice Hanna Schygulla presenta il progetto Cine-Concert: \u201eVom Mensch sein in Ausnahmezeiten\u201c al Museo d\u2019Arte Moderna e Contemporanea di Strasburgo (MAMCS)\nper il Film Festival AugenBlick.\nEtta Scollo vive tra Berlino e la Sicilia."}
{"id": "2299390", "revid": "1343317", "url": "https://it.wikipedia.org/wiki?curid=2299390", "title": "Plaisentif", "text": "Il Plaisentif, anche noto come Formaggio delle viole, \u00e8 un formaggio tipico dell'alta Val Chisone e dell'alta Val di Susa.\nStoria.\nIl documento che racconta del dono del Plaisentif che, nel lontano 1570 circa, i margari di Sause di Cesana fecero al governatore Turta di Perosa affinch\u00e9 quest'ultimo permettesse lo scambio di merci fra alta e bassa val Chisone, \u00e8 stato ritrovato da Giovanni Laurenti nel \u201899, riordinando un cassetto della sua libreria (mai pubblicato e neppure conservato presso il Comune di Perosa Argentina).\nIn seguito a ci\u00f2 l'Amministrazione Comunale di allora, guidata dallo stesso Laurenti, pens\u00f2 di utilizzare tale storia per farne oggetto di un evento turistico - culturale. Da questo \u00e8 nata la rielaborazione sceneggiata del fatto, a cura di Laura Balzani, e la rievocazione storica \"Poggio Oddone terra di confine - Il Dono del formaggio\" che venne rappresentata nella 3\u00aa domenica di settembre di quell'anno, grazie alla partecipazione di oltre un centinaio di perosini che si sono impegnati a permettere la nascita di questo progetto.\nL'evento ebbe grande successo di pubblico e di critica.\nL'anno dopo il sindaco Laurenti, sull'onda del successo ottenuto, propose ad alcuni margari dell'alta valle di riprendere la produzione del Plaisentif, seguendo l'antica ricetta ritrovata. Il margaro Ivano Challier prov\u00f2 a fare alcune tomette che vennero presentate e messe in vendita a Perosa Argentina durante la terza edizione della rievocazione e della fiera di Poggio Oddone. Andarono a ruba.\nSi pens\u00f2 allora di regolamentarne la produzione tentando un progetto economico ardito e innovativo: fare del Plaisentif un prodotto di alta qualit\u00e0 da vendersi solo a partire dalla fiera perosina di settembre che da quel momento venne rinominata \"Fiera del Plaisentif\".\nCos\u00ec il sindaco Laurenti, nel 2002/03 contatta il veterinario Gatto e in seguito l'Istituto Caseario di Moretta per avere il supporto tecnico di controllo della qualit\u00e0 della produzione e nel contempo si coinvolgono i margari della valle nella nuova produzione.\nVengono individuati il sig. Tallone e il prof. Zeppa con l'incarico di controllo della fedelt\u00e0 al disciplinare di produzione e della qualit\u00e0 del prodotto.\nIn quell'anno la funzionaria provinciale Di Bella, nel corso di un convegno promosso dal comune di Perosa Argentina, viene a conoscenza del progetto comunale Plaisentif e lo sostiene. Viene anche richiesto il contributo della C. Montana, ufficio agricoltura. La giunta di C. Montana autorizza la partecipazione della C.M. stessa al progetto, cosicch\u00e9 il funzionario di C.M. Conte affianca il Comune di Perosa Argentina finanziando l'operato di Zeppa e Tallone.\nIl progetto piacque e l'adesione dei margari aument\u00f2, aumentando di conseguenza la produzione fino ad arrivare alle attuali 3000 tome circa.\nIn seguito, essendo avvenuti tentativi di appropriazione e imitazione del Plaisentif, l'Amministrazione Comunale di Perosa guidata da Laurenti procedette alla registrazione di marchio (ideato da Laurenti e realizzato dalla Provincia di Torino) e denominazione presso la camera di Commercio di Torino.\nLa denominazione ufficiale \u00e8: \u201cPLAISENTIF \u2013 Formaggio delle viole di Perosa Argentina\u201d.\nA corollario dell'impegno comunale, nasce prima un comitato di perosini nel 2001 che si impegnarono nella creazione di tutto ci\u00f2 che \u00e8 da contorno al Plaisentif all'interno della Rievocazione Storica: le mostre, i convegni, i momenti enogastronomici, le sfilate dei gruppi storici, tutti gli allestimenti e i lavori svolti prima, durante e dopo ogni manifestazione. Fu cos\u00ec che grazie ad 11 soci fondatori nacque l'Associazione Culturale Poggio Oddone il 15 febbraio 2003.\nParallelamente l'Amministrazione Laurenti nel 2007 ha promosso la nascita dell'Associazione Produttori del Plaisentif, di cui il Comune e l'Associazione Culturale Poggio Oddone per statuto fanno parte. Allegato all'atto di costituzione dell'Associazione Produttori, vi \u00e8 il disciplinare di produzione redatto da Laurenti e da Tallone, sulla scorta di quel primo disciplinare scritto dallo stesso Laurenti con l'aiuto dell'Assessore Benedetto Luca che venne presentato ai margari e segu\u00ecto dal 2003 al 2007. Ancora oggi il Presidente dei Produttori \u00e8 Ivano Challier, il primo che credette nel progetto e grazie al quale si \u00e8 ripresa la produzione del formaggio.\nSolo nel 2009 il PLaisentif entra nel Paniere della Provincia.\nOggi la vita e la gestione delle manifestazioni e della prosecuzione del progetto Plaisentif prosegue grazie al Comune di Perosa Argentina, all'Associazione Culturale Poggio Oddone, all'Associazione Produttori Plaisentif, agli enti locali che lo sostengono, agli sponsor privati locali e agli indispensabili soci, figuranti, amici e collaboratori (in forma di volontariato), senza i quali oggi non sarebbe pi\u00f9 pensabile poter presentare eventi simili.\nCaratteristiche.\n\u00c8 una particolare toma che viene prodotta negli alpeggi dell'alta Val Chisone.\nViene prodotto dal latte delle mucche del primo alpeggio (tra la salita all'alpeggio di giugno e non oltre il 30 luglio), che si alimentano esclusivamente della flora locale ricca di fiori ed aromi. Viene anche chiamato \"formaggio delle viole\" perch\u00e9 l'erba del primo alpeggio coincide con l'epoca della fioritura delle viole.\nDopo una stagionatura di almeno 60 giorni \u00e8 pronto per la commercializzazione, che avviene solo ed esclusivamente a partire dalla Rievocazione Storica Poggio Oddone - Terra di Confine e Fiera del Plaisentif che si tiene a Perosa argentina la 3\u00aa domenica di settembre di ogni anno.\nSolo le tome che corrispondono ai requisiti organolettici, vengono marchiati a fuoco e possono denominarsi \"PLaisentf\".\nSulla sinistra orografica della val Chisone \u00e8 stato tracciato un sentiero che collega le varie borgate dove pi\u00f9 tipicamente si produce il formaggio."}
{"id": "2299406", "revid": "108957852", "url": "https://it.wikipedia.org/wiki?curid=2299406", "title": "Le luci della notte", "text": "Le luci della notte \u00e8 un album di Franco Califano, pubblicato il 14 novembre 2003 per l'etichetta discografica Virgin.\nContiene due brani inediti: \"Cammino in centro\", composto da Gianluca Grignani, e \"Noi due per noi due\". Nella canzone \"L'ultima spiaggia\" Califano canta assieme a Federico Zampaglione dei Tiromancino.\nTracce.\nProdotto da Roberto Gregori"}
{"id": "2299407", "revid": "1798099", "url": "https://it.wikipedia.org/wiki?curid=2299407", "title": "Campionato", "text": "Il campionato \u00e8 una manifestazione, o torneo, cui prendono parte singoli atleti oppure squadre per contendersi il titolo di \"campione\".\nDefinizione.\nUn campionato pu\u00f2 avere carattere sportivo, ma anche ludico: non sono infatti rari - ad esempio - tornei di scacchi, poker o addirittura videogiochi. A stabilire i criteri interni della manifestazione (quali il calendario e regolamento) \u00e8 solitamente l'ente organizzatore, come una federazione sportiva.\nUna distinzione pu\u00f2 inoltre venire operata sulla base dell'estensione del torneo, ad esempio locale oppure nazionale."}
{"id": "2299408", "revid": "287204", "url": "https://it.wikipedia.org/wiki?curid=2299408", "title": "Khalid Reeves", "text": ""}
{"id": "2299411", "revid": "6923", "url": "https://it.wikipedia.org/wiki?curid=2299411", "title": "Campionato Mondiale di Formula 1", "text": ""}
{"id": "2299412", "revid": "339392", "url": "https://it.wikipedia.org/wiki?curid=2299412", "title": "Classe I-400 (sommergibile)", "text": ""}
{"id": "2299425", "revid": "1573940", "url": "https://it.wikipedia.org/wiki?curid=2299425", "title": "Pronolagus randensis", "text": "Il coniglio di roccia di Jameson (Pronolagus randensis ) \u00e8 un mammifero lagomorfo della famiglia dei Leporidi.\nDistribuzione.\nCon quattro sottospecie (\"Pronolagus randensis caucinus\", \"Pronolagus randensis randensis\", \"Pronolagus randensis waterbergensis\" e \"Pronolagus randensis whytei\") la specie \u00e8 diffusa nella porzione meridionale del continente africano: in particolare, la si trova in Sudafrica nord-occidentale, in Botswana orientale, Zimbabwe e Namibia.\nIl suo \"habitat\" \u00e8 rappresentato dalle aree rocciose ad a una leggera elevazione: lo si trova anche nelle aree erbose e cespugliose su leggere elevazioni, dove \u00e8 solito scavarsi la tana.\nDescrizione.\nDimensioni.\nMisura fino a mezzo metro di lunghezza, per un peso che non supera i due chili e mezzo.\nAspetto.\nIl pelo \u00e8 sottile e dall'aspetto sericeo: la parte dorsale \u00e8 di colore marrone-rossiccio con brizzolature nere, mentre la parte ventrale \u00e8 di colore pi\u00f9 chiaro. Il mento \u00e8 biancastro, le parti laterali della testa sono di colore grigio chiaro. La coda, insolitamente grande, \u00e8 di color ruggine con punta nera: anche le orecchie presentano questo tipo di colorazione, ma la punta nera pu\u00f2 essere o meno presente a seconda della sottospecie presa in considerazione.\nBiologia.\nQuesta specie ha abitudini solitarie e notturne: durante il giorno si riposa nel fitto dei cespugli o fra le rocce, pronta a scattare in caso di pericolo. Qualora minacciato, il coniglio di roccia di Jameson corre in un rifugio sicuro e vi rimane per molto tempo prima di uscire nuovamente, in modo tale da poter essere sicuro che l'aggressore si sia allontanato.\nAlimentazione.\nSi tratta di una specie strettamente erbivora, che si nutre di foglie, steli d'erba e qualche volta anche frutti. Come tutti i lagomorfi, questi animali sono inoltre soliti praticare la coprofagia per estrarre la maggior quantit\u00e0 possibile di nutrimento dal proprio cibo.\nRiproduzione.\nPoco si sa dei ritmi riproduttivi di questi animali, molto elusivi e perci\u00f2 ancora non studiati in maniera soddisfacente. Si pensa tuttavia che essa non differisca di molto da quella del congenere ed affine coniglio di roccia rosso (\"Pronolagus rupestris\").\nSiccome si possono vedere femmine con cuccioli durante tutto l'anno, \u00e8 probabile che la specie non presenti una stagione degli amori precisa, ma possa riprodursi durante tutto l'arco dell'anno. Proprio in concomitanza con gli eventi riproduttivi, la specie abbandona le proprie abitudini solitarie: attratti dall'odore degli ormoni sessuali, infatti, i maschi si raggruppano nei pressi delle femmine ricettive per potersi accoppiare con esse, mentre quando i piccoli (solitamente due o tre per nidiata) sono in grado di seguirla, la madre si sposta portandoli con s\u00e9."}
{"id": "2299429", "revid": "339392", "url": "https://it.wikipedia.org/wiki?curid=2299429", "title": "Jessica Lovejoy", "text": ""}
{"id": "2299435", "revid": "438304", "url": "https://it.wikipedia.org/wiki?curid=2299435", "title": "Federico Roman", "text": "Carriera.\nAveva gi\u00e0 sfiorato il podio nel concorso a squadre quattro anni prima a Montr\u00e9al, quando il team italiano giunse quarto, mentre nell'individuale era stato 9\u00b0.\nLe sue medaglie di Mosca sono le ultime che l'Italia ha conquistato nell'equitazione alle Olimpiadi.\nHa partecipato poi una terza volta alle olimpiadi a Barcellona 1992.\n\u00c8 stato mossiere del Palio di Siena del 2 luglio 1990.\nFederico Roman si \u00e8 formato nella disciplina del Concorso Completo di Equitazione nella brughiera lombarda sotto la guida del padre, gi\u00e0 Istruttore in Cavalleria, e presso il Centro Equestre Federale di Rocca di Papa al seguito dei tecnici Manzin, Zecchini e Mangilli.\nAccanto alla personale carriera agonistica ha vissuto il mondo sportivo equestre sotto ogni angolazione acquisendo una capacit\u00e0 di analisi critica difficilmente riscontrabile.\nHa ricoperto ogni possibile incarico tecnico a livello nazionale (Selezionatore delle squadre Pony, Juniores, Under 21 e Selezionatore-Capo Equipe a Sydney 2000). Gi\u00e0 Consigliere Nazionale responsabile per la disciplina del Completo nella Federazione Italiana Sport Equestri nel quadriennio 97-2000, ha ricoperto il ruolo di Capo-dipartimento in occasione dell\u2019argento di squadra agli Europei 2009 di Fontainbleau. Mantiene attiva la sua presenza nell\u2019insegnamento dirigendo un centro sportivo a Roma (il Dragoncello) nel quale si sono formati nei decenni molti azzurri dell\u2019Equitazione tra cui i figli Luca e Pietro presenti per l\u2019Italia a Rio 2016. Pietro Roman ha vinto con la Squadra Italiana il Bronzo agli Europei 2017 di Strzegom."}
{"id": "2299436", "revid": "339392", "url": "https://it.wikipedia.org/wiki?curid=2299436", "title": "Euro Federico Roman", "text": ""}
{"id": "2299437", "revid": "200568", "url": "https://it.wikipedia.org/wiki?curid=2299437", "title": "Metaperiodato di sodio", "text": ""}
{"id": "2299441", "revid": "216401", "url": "https://it.wikipedia.org/wiki?curid=2299441", "title": "Varesotta", "text": ""}
{"id": "2299446", "revid": "399", "url": "https://it.wikipedia.org/wiki?curid=2299446", "title": "Logan McCree", "text": "La maggior parte dei suoi film su di lui erano Pornografia hardcore che andava dal sesso anale violento al BDSM e diversi feticci sessuali.\nBiografia.\nNel 2004 viene eletto German Mr. Leather, in seguito lavora come disc jockey dance-alternative rock in vari club tedeschi dietro lo pseudonimo DJ Krieger, che in lingua tedesca significa guerriero. Si cambia il nome d'arte in Logan, in omaggio al suo personaggio preferito dei fumetti X-Men, ovvero Wolverine.\nDopo aver aggiunto il cognome McCree al suo nome d'arte, firma un contratto in esclusiva con i Raging Stallion Studios e debutta nel 2007 con il film \"Ink Storm\" diretto da Jake Deckard e suo partner nelle scene di sesso. Deckard ha dichiarato: \"Logan McCree \u00e8 uno dei ragazzi pi\u00f9 fighi e sensuali che io abbia mai conosciuto. Non riesco a immaginare chi possa resistere al suo volto d'angelo\". McCree diviene ben presto noto per la passionalit\u00e0 nel porsi nelle scene di sesso ma diviene noto soprattutto per il suo corpo in gran parte ricoperto da numerosi tatuaggi tribali che ricoprono in parte anche il cranio e il pene (una freccia e due linee laterali).\nLogan McCree si esibisce indistintamente sia come attivo sia come passivo, e viene definito un perfetto contrasto tra la sua faccia angelica e la sua attitudine ad un sesso forte ed estremamente virile.\nAnche se ha lavorato solo in pornografia gay \u00e8 dichiarato apertamente bisessuale.\nIl 28 febbraio 2009 vince ben 3 GayVN Award, come miglior performer dell'anno, miglior scena a tre e miglior scena a due, quest'ultima interpretata assieme all'ex fidanzato, Vinnie D'Angelo. Mentre il 23 maggio 2009 vince tre Grabby Awards, tra cui quello per il miglior attore in \"The Drifter\". L'anno successivo, a conferma della sua carriera in ascesa, ottiene 4 candidature ai Grabby Awards 2010, tra cui miglior attore e performer dell'anno.\n vive a Durness, in Scozia.\nNel 2021, ha annunciato di essersi identificato come eterosessuale e ha affermato che l'omosessualit\u00e0 era una deviazione, un tratto negativo di un'anima spezzata. Afferma che il comportamento omosessuale \u00e8 una \"rottura\" prodotta dall'assenza del padre. Ha anche affermato che nell'interesse della societ\u00e0 maggioritaria e per un corretto sviluppo libero da deviazioni o imperfezioni sessuali, i bambini dovrebbero essere tenuti lontani dalle persone LGBT. \nTanzer \u00e8 stato fidanzato con l'attivista per i diritti degli uomini e attivista di estrema destra da quando ha lasciato l'industria del porno nel 2016, ed \u00e8 stato al centro di un documentario della BBC nel 2020. [2] [3] Nel 2021, McCree ha annunciato che sarebbe stato un candidato per lo Scottish Family Party alle elezioni generali scozzesi del 2021, un partito estremamente socialmente conservatore con una forte retorica anti-gay nelle Highlands and Islands. Lo Scottish Family Party ha ottenuto 1.976 voti, il che significa che McCree non ha avuto successo nella sua offerta per un seggio in Parlamento. "}
{"id": "2299450", "revid": "2128848", "url": "https://it.wikipedia.org/wiki?curid=2299450", "title": "Parabita", "text": "Par\u00e0bita \u00e8 un comune italiano di abitanti della provincia di Lecce in Puglia.\nSituata nell'entroterra salentino, poco a est di Gallipoli, la cittadina ha origini incerte, ma probabilmente la fondazione \u00e8 da farsi risalire al periodo normanno. Nel suo territorio \u00e8 presente il sito paleolitico della grotta delle Veneri, nota per il ritrovamento di due statuine in osso di bue raffiguranti veneri paleolitiche.\nGeografia fisica.\nTerritorio.\nParabita sorge sulle propaggini settentrionali delle serre salentine a Il comune ha una superficie di ed \u00e8 compreso tra e (escursione pari a ). L'abitato si sviluppa al margine sud-occidentale della Serra di Sant'Eleuterio, che, con la sua quota massima di , costituisce il principale elemento morfologico della zona. Il territorio \u00e8 tipicamente carsico, con affioramenti di rocce carbonatiche e assenza di idrografia superficiale. La natura carsica \u00e8 anche all'origine delle numerose cavit\u00e0, dette localmente \"vore\", che frastagliano il territorio e alimentano i corsi d'acqua sotterranei.\nIl comune confina con i comuni seguenti: a nord Tuglie e Neviano, a est Collepasso, a sud Matino, a ovest di Alezio.\nClima.\nDal punto di vista meteorologico Parabita rientra nel territorio del basso Salento, che presenta un clima prettamente mediterraneo, con inverni miti ed estati caldo-umide. La temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate ed un massimo in autunno-inverno.\nQuanto alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Le correnti autunnali e invernali da sud-est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo secondo un'ipotesi deriva dal greco e significa \"intorno alle mura\" o \"dentro le mura\". Una seconda ipotesi vede un nesso con il termine \"parab\u00e0tes\" che significa \"soldato di appoggio alla cavalleria\". Una terza ipotesi, oramai definitivamente abbandonata, ricondurrebbe ad una fantomatica citt\u00e0 messapica di \"Bavota, citt\u00e0 della quale per\u00f2 non esiste alcuna prova storica di effettiva esistenza,\" per cui il primo nome sarebbe stato \"Parabavota\" (presso Bavota). Questa terza ipotesi sarebbe per\u00f2 contraddetta da studiosi eminenti che mettono in dubbio l'esistenza di una citt\u00e0 chiamata Bavota collocata tra gli attuali Alezio e Parabita. Il toponimo Bavota altro non sarebbe che la cattiva trascrizione del nome greco della cittadina di Vaste, \u0392\u03b1\u1fe1\u03c3\u03c4\u03b1, (Bausta), dove il trascrittore ha scambiato la Upsilon per una \"V\" e il sigma per una \"O\".\nIl nome, col passare dei secoli, venne cambiato e a volte riportato non corretto; sub\u00ec quindi un processo di evoluzione da \"Bavarita\", in \"Paravite\", \"Parabide\", \"Paranate\", \"Paravete\", \"Parabice\", \"Paravita\", fino all'attuale dicitura di \"Parabita\". \nStoria.\nIl territorio parabitano, come tutti i territori del basso Salento, \u00e8 stato abitato sin dall'antichit\u00e0: la presenza dell'uomo in quest'area risale probabilmente a anni fa. Con ogni probabilit\u00e0 si trattava di ominidi appartenenti alla specie Homo Neanderthalensis. L'evenienza confermata dal ritrovamento di alcune selci in diverse grotte della zona. I rinvenimenti effettuati nel corso del Novecento, alcuni frammenti ossei e le due statuine (Veneri di Parabita) in osso di bue o cavallo raffiguranti donne in gravidanza e datate fra i 12.000 e 14.000 anni fa, sono riconducibili all'Homo Sapiens Sapiens, apparso nel sud della Puglia intorno a 35.000 anni fa, nel Paleolitico Superiore. \nCome gi\u00e0 riportato nella sezione precedente, la possibilit\u00e0 di una filiazione dell'attuale Parabita da una presunta antica citt\u00e0 denominata Bavota e collocata appena 2 chilometri pi\u00f9 ad est dell'attuale abitato \u00e8 contestato da eminenti studiosi e priva di ogni fondamento. La fonte storica pi\u00f9 attendibile a tal proposito \u00e8 Claudio Tolomeo, che, nella sua Geographia e descrivendo le citt\u00e0 messapiche non fa alcuna menzione di una presunta Bavota. Molto probabilmente la leggenda della citt\u00e0 \u00e8 dovuta ad un errore di trascrizione del nome antico della citt\u00e0 di Vaste (Poggiardo), oppure \u00e8 possibile che nelle vicinanze dell'attuale Parabita sia esistita una villa-ripostiglio, fattispecie abbastanza comune in periodo romano, denominata Bavota. Sicuramente non esistono prove storiche n\u00e9 citazioni documentali n\u00e9 nessun tipo di ritrovamento archeologico che facciano pensare ad una antica citt\u00e0, e nemmeno ad un insediamento di una qualche rilevanza nelle vicinanze di Parabita. Molto pi\u00f9 probabile una filiazione dalla vicina citt\u00e0 di Alezio, suffragata peraltro da concomitanze linguistiche nel dialetto abbastanza evidenti. \nIl nucleo primordiale della citt\u00e0 venne costruito probabilmente in periodo normanno riproducendo l'assetto urbanistico tipico del periodo e venne dotata di mura difensive e di quattro porte di accesso (Porta di Lecce a nord, Porta di Gallipoli a ovest, Porta Falsa a est e un'altra porta a sud di cui si ignora il nome).\nCon l'avvento del feudalesimo furono diverse le casate che detennero il controllo del feudo. Nel 1231 il casale di Parabita apparteneva a Bernardo Gentile che lo cedette agli Angioini; essi potenziarono il sistema difensivo edificando il Castello. Nel 1269 era del francese Giovanni de Tillio (Jean Du Till), gi\u00e0 signore della vicina Matino, al quale successero i figli nel 1280. Fu poi di Niccol\u00f2 Aldimari e nel XIV secolo della famiglia Sanseverino. Nel 1378 il feudo di Parabita e di Matino \"piccolo\" sono di propriet\u00e0 della famiglia angioina dei D'Aspert Nel XV secolo pass\u00f2 a Ottino de Caris e poi a Giovanni Antonio Orsini del Balzo. Nel 1484 Parabita fu invasa dai Veneziani che avevano occupato Gallipoli. Nei primi anni del Cinquecento era signore del feudo Francesco Orsini del Balzo alla cui corte viveva lo scrittore Antonino Lenio. Dopo la guerra tra francesi e spagnoli, guidati rispettivamente da Francesco I e Carlo V, i Del Balzo dovettero fuggire da Parabita. Dal 1531 il feudo fu gestito dal Regio Fisco e nel 1535 venne acquistato da Pirro Branai (Granai) Castriota, figlio di Giovanni e discendente di Vrana Konti, al quale si deve la ristrutturazione del castello eseguita dall'architetto Evangelista Menga. Il feudo venne gestito dai Branai (Granai) Castriota fino al 1678 e nel 1689 fu venduto \"sub hasta\" a Domenico Ferrari che lo trasforma in ducato. Alla sua morte pass\u00f2 al nipote Giuseppe e ai suoi discendenti che furono gli ultimi feudatari di Parabita fino all'emanazione delle leggi eversive della feudalit\u00e0, attuate tra il 1806 e il 1808.\nSimboli.\nDescrizione araldica dello stemma:\nMonumenti e luoghi d'interesse.\nArchitetture religiose.\nChiesa di San Giovanni Battista.\nLa chiesa matrice di San Giovanni Battista forse sorge sul luogo di una chiesetta del XIII secolo dedicata a san Biagio. Ampliata pi\u00f9 volte nel corso dei secoli, ha assunto la fisionomia odierna dopo gli interventi ampliativi del 1853 che ne hanno determinato l'allungamento della fabbrica e il conseguente rifacimento della facciata. Possiede una pianta a tre navate con altari databili dalla fine del XV al XVIII secolo. Nell'incrocio tra le navate e il transetto si innalza una cupola ottagonale che copre il presbiterio. La chiesa conserva le spoglie di san Vincenzo Martire, legionario romano, provenienti dalle catacombe di Commodilla in Roma, donate alla famiglia Ferrari nel 1737 e successivamente dalla duchessa Lucia la Greca alla parrocchia nel 1851.\nBasilica santuario della Madonna della Coltura.\nLa basilica santuario della Madonna della Coltura fu costruita tra il 1913 e il 1942 su progetto dell'architetto Napoleone Pagliarulo. Sorge su una precedente chiesa degli inizi del XVII secolo, a sua volta sorta sulle rovine di un'antica cappella del XIV secolo. Negli anni '70 del secolo scorso, la Basilica viene consolidata ed ampliata con le cappelle laterali e il campanile. Al suo interno \u00e8 custodito un affresco bizantino dell'XI-XII secolo raffigurante la Vergine col Bambino. L'icona proviene da una laura basiliana, con ogni probabilit\u00e0 dal vicino insediamento monastico di S. Eleuterio, in agro della confinante Matino. Altre possibilit\u00e0 ma pi\u00f9 remote sono la Cripta di S. Marina e la Cripta di Cirlic\u00ec. L'iscrizione in greco, presente sull'affresco, di difficile traduzione, forse invoca Maria come la portinaia, custode della laura. Dal luogo del ritrovamento ha preso il nome di Madonna della Coltura. Il tempio fu elevato a santuario mariano diocesano il 15 maggio 1949 dal vescovo Francesco Minerva e innalzato a basilica minore il 1\u00ba settembre 1999 da Giovanni Paolo II.\nChiesa dell'Immacolata.\nLa chiesa dell'Immacolata risale al Cinquecento ma venne successivamente rifatta e l'attuale struttura risale alla seconda met\u00e0 del XVII secolo. Fa parte delle tre chiese del centro storico del paese e presenta un sobrio e lineare prospetto composto da portale d'ingresso, sormontato da un affresco della titolare, posto in asse col finestrone. L'interno, a navata unica rettangolare, \u00e8 caratterizzato da sfarzosi stucchi barocchi e da affreschi che ornano tutta la superficie con motivi floreali, volute e conchiglie. Grandi medaglioni accolgono tele raffiguranti i quattro evangelisti, alcuni santi, papi e scene di vita della Vergine. Sulla parete di fondo \u00e8 addossato l'altare maggiore in stile barocco con intarsi, colonne tortili e capitelli; al centro \u00e8 posizionata la tela dell'Immacolata.\nChiesa delle Anime del Purgatorio.\nLa chiesa delle Anime del Purgatorio, pi\u00f9 correttamente intitolata a Santa Maria Liberatrice, risale ai primi decenni del Settecento. Il documento pi\u00f9 antico che testimonia l'esistenza di suddetta chiesa risale al 25 novembre 1738 ed \u00e8 rappresentato da una relazione di Monsignor Francesco Carafa stilata dopo una visita pastorale.\nPresenta una semplice facciata inquadrata da due poderose paraste che racchiudono il portale sormontato da un affresco della \"Vergine delle Anime del Purgatorio\" e da una finestrella circolare. L'interno, a navata unica, \u00e8 composto da due campate con volta alla leccese separate da un pilastro. Sul controprospetto trova posto la cantoria nella quale \u00e8 allocato un ottocentesco organo a canne. Il presbiterio, affrescato di recente con immagini che richiamano episodi evangelici, ospita l'altare maggiore in pietra leccese che racchiude al centro la tela della \"Titolare\".\nLa chiesa, officiata dalla \"Confraternita delle Anime\", ha assolto per un lungo periodo anche la funzione di cimitero comunale prima che venissero emanate, nel 1804, le norme sui cimiteri con l'Editto di Saint Cloud.\nChiesa del Crocefisso e convento degli Alcantarini.\nLa chiesa del Crocefisso, con l'annesso convento degli alcantarini, \u00e8 un complesso conventuale fondato nel 1731 in seguito all'insediamento dei frati voluti dall'Universitas locale.\nLa chiesa, meglio conosciuta sotto il titolo di San Pasquale, rispecchia la regola dell'ordine improntata sull'umilt\u00e0 e la semplicit\u00e0. La sobria facciata, che si conclude con un timpano poco slanciato, \u00e8 caratterizzata da un portale centrale affiancato da due finestrelle e sormontato da una finestra centrale pi\u00f9 grande; lateralmente sono presenti due edicole affrescate con le immagini di san Pasquale Baylon e di san Pietro d'Alcantara. L'interno, a navata unica terminante nel presbiterio dalla copertura con volta a lunetta, custodisce un pregevole altare maggiore in pietra leccese finemente intagliato e decorato con statue, stucchi e sculture. Nella navata, dal pavimento maiolicato, sono presenti diversi altari fra cui quello dedicato a (fatto costruire dalla duchessa Lucia la Greca nel 1837), un settecentesco presepe in cartapesta e un organo a canne.\nAl convento, anch'esso semplice nelle linee architettoniche, si accede mediante un portale preceduto da un pronao a baldacchino sul quale vi trovavano sede tre statue trafugate in tempi recenti. Sulla sommit\u00e0 del prospetto \u00e8 presente il loggiato con archi ogivali acuti nel quale i frati trascorrevano i loro momenti di meditazione. Soppresso una prima volta nel 1809 con le leggi eversive di Gioacchino Murat, venne definitivamente abbandonato nel 1866.\nConvento di Santa Maria dell'Umilt\u00e0.\nIl convento di Santa Maria dell'Umilt\u00e0, con annessa chiesa dedicata alla Madonna del Rosario, venne fondato nel 1405 dai domenicani sebbene non attestato da documenti ufficiali. Alla seconda met\u00e0 del XV secolo risalirebbe invece il completamente del complesso conventuale. Espropriato dallo Stato con le leggi eversive del XIX secolo, divenne sede del Comune e successivamente dei carabinieri. Nel 1927 la chiesa fu venduta dall'amministrazione comunale alla parrocchia e fu dichiarata monumento nazionale. Nel 1957 fu interessata da scellerate modifiche, effettuate per ricavarne sale da destinare ad attivit\u00e0 ricreative parrocchiali, che ne sfregiarono per sempre l'originaria fisionomia.\nL'edificio, a navata unica, presentava dieci altari laterali, un fonte battesimale in pietra leccese, un pulpito ed era ricoperto da un tetto a cassettoni in legno di rovere poi sostituito con una volta piana. Tuttavia rimangono alcuni elementi decorativi come i resti di un affresco cinquecentesco raffigurante un santo domenicano fra angeli. La facciata conserva ancora il suo aspetto originario caratterizzato da un rosone centrale con sculture; al centro la Crocefissione, ai lati l'Annunciazione con l'angelo a destra e Maria a sinistra, negli spazi intermedi vi sono otto testine angeliche.\nIl convento, anch'esso interessato da rifacimenti poco consoni dell'ultimo secolo, conserva il chiostro dal quale si accede, mediante due scalinate, al corridoio del piano superiore sul quale si aprono le piccole celle dei frati.\nCripte.\nParabita ospita due cripte bizantine: la cripta urbana di Santa Marina e la cripta rupestre del Cirlic\u00ec, una cavit\u00e0 naturale trasformata in luogo di culto nel XII secolo. Quest'ultima, situata nei pressi dell'omonimo canale, \u00e8 costituita da un primo ambiente da cui tramite un breve corridoio si accede ad una seconda stanza pi\u00f9 ampia. Sono presenti tracce di affreschi tra i quali risalta un santo Vescovo, forse san Basilio Magno.\nCimitero monumentale di Parabita.\nIl cimitero monumentale di Parabita \u00e8 stato progettato nel 1967 dallo Studio G.R.A.U. di Roma, del quale fanno parte gli architetti Alessandro Anselmi e Paola Chiatante. I lavori vengono effettuati con impiego di manufatti edilizi in cemento armato e pietra carparo. La pianta del cimitero simboleggia l'esplosione di un capitello corinzio. Il nuovo cimitero viene inaugurato nel 1982. Il plastico del Cimitero Monumentale di Parabita \u00e8 esposto al MAXXI di Roma, nella sezione della esposizione permanente.\nArchitetture militari.\nCastello angioino.\nIl castello risale al XIV secolo e si deve agli Angioini che lo edificarono per potenziare il sistema difensivo della citt\u00e0. Con l'avvento della famiglia Branai (Granai) Castriota, feudatari dal 1535 al 1678, la fortezza venne ristrutturata e ammodernata secondo i criteri militari dell'epoca. Tra gli anni 1540-1545, i lavori guidati dall'architetto Evangelista Menga portarono alla demolizione dei vecchi torrioni circolari e alla costruzione di quattro bastioni a pianta laoncelata. L'attuale fisionomia venne data nel 1911 dall'architetto Napoleone Pagliarulo incaricato dal proprietario Raffaele Elia di rendere la fortezza adatta ai bisogni abitativi della famiglia.\nPresenta una pianta quadrangolare caratterizzata da una imponente mole centrale decorata con motivi rinascimentali. Pregevole \u00e8 la corte interna sul quale si affacciano portali a tutto sesto che conducono negli ambienti interni. Le stanze hanno coperture a botte, a botte ogivale, a padiglione. La cappella di famiglia, dedicata a san Francesco d'Assisi, possiede una copertura con cupola su pennacchi sferici.\nSiti archeologici.\nGrotta delle Veneri.\nLa grotta delle Veneri \u00e8 una cavit\u00e0 naturale di origine carsica che prende il nome da due statuine femminili di epoca paleolitica, le \"Veneri\", qui ritrovate nel 1965. Si tratta di statuine scolpite in osso di cavallo raffiguranti donne in stato di gravidanza e risalenti ad un periodo compreso tra e anni fa. La cavit\u00e0 pu\u00f2 essere divisa in due settori: la grotta-riparo esterna, conseguenza dei progressivi cedimenti della volta che hanno generato un ambiente aperto, e la grotta interna suddivisibile in un ambiente centrale e due cunicoli che si sviluppano verso nord e verso ovest.\nSociet\u00e0.\nEtnie e minoranze straniere.\nAl 31 dicembre 2019 a Parabita erano residenti 170 cittadini stranieri. La nazionalit\u00e0 pi\u00f9 numerosa era quella rumena con 67 residenti.\nLingue e dialetti.\nIl dialetto parlato a Parabita \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nEventi.\nFesta patronale.\nLa festa patronale, che si svolge il quarto fine settimana di maggio (sabato, domenica e luned\u00ec), \u00e8 dedicata a Maria SS. della Coltura, patrona della citt\u00e0 assieme a San Rocco e a San Sebastiano.\nLa festa inizia il sabato sera con la processione del simulacro per le vie della citt\u00e0. La processione, parte dalla Basilica di Maria SS. della Coltura e culmina in piazza Umberto I dove la statua della Vergine viene lasciata nella Chiesa Matrice. La domenica, si svolge una seconda processione, che ricorda il ritrovamento del monolite. La tradizione racconta che un contadino mentre arava con i buoi trov\u00f2 un Monolite con la raffigurazione della Vergine; corse in paese ad annunciare la lieta notizia e l'immagine venne condotta nella Chiesa Matrice per essere custodita. La mattina seguente, all'apertura della chiesa, l'immagine non era al suo posto ma venne trovata in una piccola chiesa situata fuori le mura della citt\u00e0 di fronte alle campagne. Da quel momento le fu dato il nome di Madonna della Coltura o dell'Agricoltura. La domenica si rievoca l'accaduto e mentre la processione si ferma \"ssutta a porta\" (espressione dialettale indicante il luogo in cui un tempo sorgeva la porta della citt\u00e0) i \"curraturi\" cio\u00e8 i corridori, partono dal luogo dove \u00e8 stato trovato il Monolite e corrono fino al luogo della processione (). Il luned\u00ec mattina il simulacro viene portato in Basilica, dove viene celebrata la Santa Messa.\nLa festa \u00e8 molto sentita dai cittadini parabitani e dai contadini. La festa \u00e8 famosa anche per le luminarie e per la simulazione dell'incendio del campanile.\nEconomia.\nL'economia cittadina si basa da sempre sull'artigianato, sull'arte di costruire in pietra, e sulle attivit\u00e0 produttive tradizionali legate all'agricoltura. Importante \u00e8 la produzione vinicola, olearia, dei cereali e degli ortaggi, la torrefazione del caff\u00e8 e la produzione di pasta alimentare. Negli ultimi decenni si sono registrati nuovi insediamenti produttivi nel campo dell'imbottigliamento di vino e olio con relativa esportazione.\nPresente \u00e8, da sempre, l'artigianato: pietra leccese e pietra carparina, restauro, ferro battuto, legno, vetro e tessitura. Con la nascita della zona industriale si sono sviluppate piccole aziende manifatturiere. In forte crescita \u00e8 il settore turistico.\nA Parabita c'\u00e8 la sede legale della Banca Popolare Pugliese un istituto che ha 100 sportelli in tre regioni.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP361\" Gallipoli-Alezio-Parabita-Maglie; \"SP51\" da Tuglie, \"SP334\" da Casarano e dal confinante abitato di Matino.\nFerrovie.\nLa citt\u00e0 \u00e8 servita da una stazione ferroviaria posta sulla linea locale Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nIl 17 febbraio 2017, su proposta del Ministro dell'interno Marco Minniti, viene decretato lo scioglimento dell'amministrazione comunale per infiltrazioni mafiose. Il governo della citt\u00e0 viene affidato per diciotto mesi, ad una commissione straordinaria, a norma dell'art. 143 del D.lgs. n. 267 del 2000. Il decreto viene pubblicato sulla Gazzetta Ufficiale il 15 marzo 2017..\nIn seguito alla revoca dello scioglimento per infiltrazioni mafiose, in data 23 marzo 2018, torna in qualit\u00e0 di sindaco Alfredo Cacciapaglia. Rimane escluso dall'amministrazione l'ex vicesindaco Provenzano. In data 22 giugno 2018, il Consiglio di Stato, accogliendo il ricorso proposto dall'Avvocatura di Stato, sospende la sentenza del TAR e l'amministrazione della citt\u00e0 viene affidata nuovamente ai tre commissari prefettizi.\nLe elezioni del 26 maggio 2019 hanno decretato il nuovo Consiglio Comunale. Due le liste che si sono presentate agli elettori, la lista Rinascita (col candidato sindaco Laterza Salvatore Tiziano, gi\u00e0 consigliere di maggioranza con Cacciapaglia) che ha preso voti col 21,89% di preferenze e la lista Agor\u00e0 (col candidato sindaco Prete Stefano) che ha preso voti col 78,11% di preferenze. Stefano Prete \u00e8 il nuovo Sindaco di Parabita.\nSport.\nHa sede nel comune la societ\u00e0 di calcio Soccer Dream Parabita, militante nel campionato di seconda Categoria 2019-2020."}
{"id": "2299453", "revid": "726373", "url": "https://it.wikipedia.org/wiki?curid=2299453", "title": "Australia Felix", "text": "Australia Felix \u00e8 latino per \"Australia felice\" ed indica il nome dato da Thomas Mitchell ai pascoli lussureggianti di alcune parti dello Stato australiano del Victoria occidentale che egli esplor\u00f2 nel 1836 durante la sua terza spedizione.\nNel corso di questa spedizione, a Mitchell vennero date istruzioni di raggiungere Menindee, quindi discendere il fiume Darling fino al mare, se questo lo avesse raggiunto; o, se si fosse gettato nel Fiume Murray risalire il Murray fino alla parte disabitata della colonia.\nTuttavia, la carenza d'acqua costrinse Mitchell a seguire il fiume Lachlan verso sudovest come sola rotta praticabile. Egli raggiunse il fiume Murrumbidgee il 12 maggio e lo segu\u00ec fino al Murray.\nAlla fine di maggio, Mitchell raggiunse il Darling e lo risal\u00ec verso nord. Decise presto, mentre era ancora a 209\u00a0km in linea retta da Menindee, di abbandonare il sopralluogo dei deserti intorno al Darling e di usare le sue risorse per esplorare i paesi pi\u00f9 promettenti lungo il Murray.\nTornando sulle sue orme, Mitchell risal\u00ec il Murray fino al 20 giugno quando raggiunse la confluenza con il fiume Loddon dove il paese sembrava cos\u00ec promettente che si diresse a sudovest in quello che \u00e8 ora lo Stato del Victoria e rimase cos\u00ec incantato dalla regione da chiamarla \"Australia Felix\".\nI rapporti sull'eccellente terra da pascolo vergati da Mitchells al suo ritorno a Sydney, scatenarono una corsa alla terra."}
{"id": "2299461", "revid": "54253", "url": "https://it.wikipedia.org/wiki?curid=2299461", "title": "Bardiglio", "text": "Il bardiglio, nelle sue variet\u00e0 di colore, appartiene alla famiglia dei marmi di cui fanno anche parte i marmi bianchi, i cipollini, le brecce ed altri ancora. Sono materiali di media durezza e facile lavorabilit\u00e0.\nMolto spesso, sono impiegati in rivestimenti murari, pavimenti, davanzali.\nTipologie di bardiglio.\nVi sono tre tipi principali di bardiglio, quello \"comune\", quello \"cupo\" e quello \"fiorito\".\nIl bardiglio comune, abbondante presso Seravezza e Stazzema, nelle Alpi Apuane, possiede una struttura saccaroide o ceroide e molta attitudine alla lucidatura. Il colore \u00e8 bluastro o ceruleo chiaro, con sfumature e passaggi al bardiglio fiorito, che spetta pure al gruppo dei marmi venati. Il colore pi\u00f9 o meno scuro \u00e8 dovuto alla presenza di pirite microcristallina. Il bigio di Verona e quello delle Asturie sono molto analoghi al bardiglio per la loro tinta e per la loro struttura.\nIl bardiglio cupo si distingue per una tinta pi\u00f9 scura e per una minore presenza di sfumature bianche nelle venature.\nNella variet\u00e0 detta bardiglio fiorito si mantengono i caratteri generali del bardiglio comune. Ma nel campo bluastro o ceruleo chiaro di questo si aggiungono copiosissime venature di colore quasi nero. Queste venature dipendendo da sottili straterelli serpeggianti nella massa del marmo, riescono pi\u00f9 o meno estese a seconda della direzione secondo la quale si praticano le sezioni. Si trova insieme al Bardiglio comune nei dintorni di Stazzema e di Serravezza.\nAltri bardigli locali.\nTra questi marmi a silicati ricordiamo il \"bardiglio di Villeneuve\", detto anche \"marmo di Aymavilles\": varie cave di epoche romana e successive sono individuabili nel territorio dei due comuni. Tra i manufatti pi\u00f9 antichi si citano le stele eneolitiche dell'area megalitica di Saint-Martin-de-Corl\u00e9ans. Il bardiglio di Aymavilles \u00e8 stato inoltre impiegato per realizzare vari monumenti dell'Aosta romana: lo si trova ad esempio nel colonnato del chiostro della cattedrale e nelle Porte pretoriane. \u00c8 ampiamente presente inoltre nel castello di Aymavilles e altre architetture locali. Il bardiglio di Aymavilles presenta una tonalit\u00e0 grigio-bluastra che ricorda il \"bardiglio di Luni\", a Carrara.\nViene impropriamente definita \"bardiglio\" (\"bardiglio di Bergamo\") anche la volpinite estratta a Costa Volpino, il cui aspetto \u00e8 simile a quello del marmo bardiglio, anche se si tratta di un solfato di calcio anidro, che appartiene quindi alla famiglia dei gessi."}
{"id": "2299464", "revid": "154639", "url": "https://it.wikipedia.org/wiki?curid=2299464", "title": "Antonio Panaino", "text": "Biografia.\nProfessore di Filologia iranica presso l'Universit\u00e0 di Bologna, sede di Ravenna, \u00e8 autore di numerosi saggi e articoli dedicati a vari aspetti linguistici, storici e religiosi delle lingue e delle genti iraniche.\nDirettore della sezione Emilia-Romagna dell'Istituto Italiano per l'Africa e l'Oriente (IsIAO ER) a partire dalla fondazione della sede distaccata nel 1999. Direttore della missione etnolinguistica nella valle dello Yaghnob, Tagikistan.\nNel 1998 l'Accademia di Francia ha conferito ad Antonio Panaino il premio \u201cR. et T. Ghirshman\u201d per gli studi iranici e nel settembre 1999 \u00e8 stato eletto presidente della \"Societas Iranologica Europaea\" nel corso della IV Conferenza di Studi Iranici (Parigi), con un mandato di quattro anni.\nDirige presso l'Editore Mimesis una collana scientifica orientalistica dal titolo \u00abS\u1ec9mor\u0263\u00bb, nella quale sono gi\u00e0 uscite numerose monografie, ed \u00e8 inoltre direttore scientifico del periodico Hiram, rivista ufficiale del Grande Oriente d'Italia.\nMassone, \u00e8 oratore del Consiglio dell\u2019Ordine del Grande Oriente d'Italia e suo gran rappresentante presso il Grande Oriente dei Paesi Bassi.\nPubblicazioni.\nPubblicazioni di Antonio Panaino, scheda di Word Cat"}
{"id": "2299472", "revid": "200568", "url": "https://it.wikipedia.org/wiki?curid=2299472", "title": "Sodio ammide", "text": ""}
{"id": "2299481", "revid": "1543377", "url": "https://it.wikipedia.org/wiki?curid=2299481", "title": "Balldren", "text": "Balldren \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Blinisht, Daj\u00e7, Kallmet, Kolsh, Sh\u00ebngjin, Sh\u00ebnkoll, Ungrej e Zejmen a costituire la municipalit\u00e0 di Alessio.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2299483", "revid": "729019", "url": "https://it.wikipedia.org/wiki?curid=2299483", "title": "Hyosung", "text": "La KR Motors \u00e8 una casa motociclistica Sud Coreana, nata nel 1978 e conosciuta sul mercato con il marchio Hyosung. In effetti l'azienda \u00e8 nata come divisione aziendale del gruppo Hyosung, poi scorporata nel 2003 con il nome di Hyosung Motors &amp; Machinery Inc e giunta nel 2007 alla denominazione attuale.\nStoria.\nInizialmente operativa come costruttore di motociclette su licenza della Suzuki per il mercato interno, dal 1987 ha cominciato a produrre due ruote a proprio nome. Nel 1988 \u00e8 stato uno dei fornitori ufficiali delle Olimpiadi di Seul.\nSolo dal 2001 la Hyosung ha deciso di estendere gradualmente i suoi punti vendita in tutto il mondo, e dal 2005 \u00e8 presente stabilmente anche in Europa con una rete di importatori (in Italia \u00e8 presente dal 2004).\nI modelli.\nL'attuale linea di produzione comprende principalmente tre tipologie di moto (naked, sportive e custom), tutte equipaggiate con propulsori di derivazione Suzuki.\nIl modello di punta \u00e8 la Aquila GV 650 che si confronta, nel settore delle custom, con le pi\u00f9 conosciute Harley-Davidson puntando molto sul prezzo d'acquisto pi\u00f9 ridotto. Di questo modello, in occasione del trentesimo anno dalla data di fondazione della Hyosung (2008) \u00e8 stata prodotta una versione speciale nera opaca con telaio e cerchi rossi.\nNello stesso anno le Comet GT e GT-R (disponibili nelle cilindrate 125, 250 e 650cm\u00b3) vengono radicalmente rinnovate: la differenza pi\u00f9 evidente \u00e8 il passaggio all'iniezione elettronica, cosa che consente di ottenere l'omologazione Euro 3.\nNel 2014 \u00e8 stata realizzata la naked GD250N."}
{"id": "2299484", "revid": "122459086", "url": "https://it.wikipedia.org/wiki?curid=2299484", "title": "Kerrang! Awards", "text": "I Kerrang! Awards (spesso abbreviati in K! Awards) sono una manifestazione annuale organizzata dal settimanale musicale britannico Kerrang! riservata ad artisti di ambito rock e heavy metal.\nLa prima edizione della manifestazione si \u00e8 tenuta nel 1993, e da allora si \u00e8 ripetuta annualmente sino al 2017, anno in cui non \u00e8 stato organizzato alcun evento. L'organizzazione dei \"Kerrang! Awards\" \u00e8 ripresa regolarmente a partire dall'anno successivo (2018). Nel 2020 l'edizione \u00e8 stata annullata a causa della pandemia di COVID-19.\nMolte societ\u00e0 internazionali come l'Island Records e la Marshall Amplification, sponsorizzano lo show e le varie categorie.\nGeneralmente i premi sono assegnati tramite votazioni sul sito ufficiale, in cui gli utenti registrati possono votare i loro artisti preferiti e decretare il vincitore di ogni categoria.\nI \"Kerrang! Awards\" si svolgono a Londra, generalmente nel mese di giugno."}
{"id": "2299485", "revid": "599013", "url": "https://it.wikipedia.org/wiki?curid=2299485", "title": "S\u00e9rgio Manoel", "text": "Caratteristiche tecniche.\nGioca come centrocampista. Ha una buona capacit\u00e0 realizzativa su calcio piazzato.\nCarriera.\nClub.\nInizi\u00f2 la sua carriera professionistica nel Santos Futebol Clube ma si impose all'attenzione del pubblico brasiliano giocando per il Botafogo quando vinse il Campeonato Brasileiro S\u00e9rie A 1995, risultato che gli valse la convocazione in Nazionale.\nFece anche parte del \"Dream Team\" del Cruzeiro nel 2001, insieme a Edmundo, Rinc\u00f3n e Alex, tra gli altri. Successivamente gioc\u00f2 per Coritiba, Portuguesa, Figueirense e Independiente, Am\u00e9rica-RJ e Volta Redonda, dove rincontr\u00f2 l'ex compagno di squadra dei tempi del Botafogo T\u00falio Maravilha, e nel 2006 partecip\u00f2 alla promozione del N\u00e1utico al Campeonato Brasileiro S\u00e9rie A. Torn\u00f2 brevemente al Botafogo prima di giocare nel N\u00e1utico. Nel 2007, torn\u00f2 al Volta Redonda, militante nel Campionato Carioca. Nello stesso 2007, gioc\u00f2 anche per il Cear\u00e1 nel corso del Campeonato Brasileiro S\u00e9rie B. Dal 2008 al 2009 ha giocato nel Clube Atl\u00e9tico Bragantino, con cui ha concluso la sua carriera agonistica.\nNazionale.\nCon la Nazionale di calcio del Brasile venne convocato alla CONCACAF Gold Cup 1998. In tutto ha collezionato 4 presenze con la maglia del Brasile."}
{"id": "2299489", "revid": "115710250", "url": "https://it.wikipedia.org/wiki?curid=2299489", "title": "Mitsou ovvero come le fanciulle diventano sagge", "text": "Mitsou ovvero come le fanciulle diventano sagge \u00e8 un romanzo breve di Colette, da lei stessa definito \u00abun'operetta\u00bb, la cui struttura narrativa \u00e8 il risultato della fusione fra una \"pi\u00e8ce\" teatrale e una novella epistolare. Inizialmente apparve in cinque puntate sul settimanale \"La Vie parisienne\" nel 1917, successivamente il testo, riveduto e ampliato, venne pubblicato in volume nel 1919 a Parigi, per la casa editrice \"Fayard\", assieme alla commedia del 1909 \"En camarades\". \nQuesto romanzo suscit\u00f2 l'ammirazione di Marcel Proust che cos\u00ec scrisse: \"Ho un poco pianto stasera, per la prima volta dopo molto tempo, eppure da un pezzo sono oppresso da dispiaceri, da sofferenze, e da seccature. Ma se ho pianto non \u00e8 per tutto questo, \u00e8 leggendo la lettera di Mitsou. Le due lettere finali sono il capolavoro del libro\".\nTrama.\nLa vicenda si svolge a Parigi mentre \u00e8 in corso la prima guerra mondiale, la scena iniziale \u00e8 ambientata nel camerino di Mitsou, una graziosa e assennata attrice di ventiquattro anni, \"vedette\" di un music-hall. Il nome della protagonista, apprendiamo in seguito, \u00e8 l'acronimo delle iniziali delle due societ\u00e0 amministrate dal suo amante cinquantenne, Pierre, detto \"l'Uomo Perbene\".\nMentre Mitsou \u00e8 intenta a prepararsi per lo spettacolo, una collega, detta \"Piccola Cosa\", piomba nel suo camerino per chiederle se pu\u00f2 farle il favore di nascondere dentro il suo armadio due giovani ufficiali in licenza, da lei incontrati quella sera stessa. Sebbene perplessa e contrariata, Mitsou accetta di nascondere i due giovani, detti \"Il Kaki\" e \"Il Tenente Blu\" dal colore della loro divisa. E cos\u00ec, da dentro l'armadio, i due la osservano, ammirati, mentre lei finisce di vestirsi, il Tenente Blu si offre anche di aiutarla ad allacciarsi il vestito. Ma l'Uomo Perbene entra nel camerino di Mitsou che, senza scomporsi pur dopo essersi fatta sorprendere dall'amante con due uomini nascosti nell'armadio, gli spiega l'accaduto, subito i due militari se ne vanno. \nDue giorni dopo Mitsou, sempre nel suo camerino, riceve un pacco dono, contenente un portacipria e due flaconi porta profumo di cristallo, accompagnato da una lettera del Tenente Blu che, ritornato al fronte, voleva ringraziarla per quell'inconsueta \"ospitalit\u00e0\" dentro il suo armadio.\nLa lettera \u00e8 per\u00f2 priva di mittente e Mitsou, dopo aver invitato a pranzo a casa sua Piccola Cosa, si fa dare da lei l'indirizzo di Robert, ovvero del Tenente Blu, per poterlo ringraziare del dono. Si intuisce che il breve incontro con Robert ha suscitato in Mitsou un'emozione romantica. \nInizia cos\u00ec uno scambio epistolare fra i due, uno scambio che, lettera dopo lettera, li far\u00e0 innamorare l'uno dell'altra, finch\u00e9 Robert le scrive che sar\u00e0 presto a Parigi, per una breve licenza di due giorni. \nSi incontrano a casa di Mitsou per l'ora del t\u00e8 e decidono di cenare assieme. Al ristorante Mitsou, un po' brilla per lo champagne, gli confessa che lui \u00e8 l'unico uomo di cui si sia mai innamorata. Ma quella sera Mitsou deve andare a teatro per il suo spettacolo e Robert, dopo averla attesa fuori dal teatro, l'accompagna a casa, trascorreranno assieme una notte d'amore. \nL'indomani mattina, osservando Mitsou che sta dormendo, Robert si rende conto che lei non somiglia alle sue precedenti amanti, merita quindi una considerazione diversa, nonostante questo la ritiene incompleta come pu\u00f2 esserlo \"la larva sinuosa\" del suo amore futuro, Mitsou somiglia alla donna che amer\u00e0. Mentalmente, prima di svegliarla e andarsene, Robert le dice addio.\nNel pomeriggio, dopo aver pranzato con l'Uomo perbene, Mitsou si prepara ad incontrare Robert per una passeggiata prima della sua partenza al fronte ma, mentre \u00e8 intenta a meditare sul dolce ricordo del mattino appena trascorso, arriva una lettera di Robert che l'avvisa che, a causa del suo capitano, \u00e8 stato costretto ad anticipare la partenza. \nIntuendo che si tratta di un pretesto per lasciarla, Mitsou scrive a Robert una lettera nella quale, dopo avergli fatto capire, senza rimproverarlo, che aveva ben inteso i suoi sentimenti per lei, gli esprime la convinzione che \"una donna caparbia in amore sboccia in fretta\" e, intenzionata a diventare la sua illusione, gli chiede di accordarle la sua fiducia. \nCon questa lettera di Mitsou, il romanzo si conclude.\nAdattamenti cinematografici.\n1956: \"Mitsou\" regia di Jacqueline Audry, adattamento e dialoghi di Pierre Laroche, con Dani\u00e8le Delorme nella parte di Mitsou, produzione Ardennes Film, Francia."}
{"id": "2299490", "revid": "125479501", "url": "https://it.wikipedia.org/wiki?curid=2299490", "title": "Cassa di risparmio", "text": "La cassa di risparmio \u00e8 una tipologia di istituto di credito nato con la finalit\u00e0 di raccogliere il piccolo risparmio, remunerandolo tramite l'esercizio del credito ipotecario e fondiario, o tramite investimenti poco rischiosi, come quelli nei titoli di Stato. Alla funzione creditizia si associa inoltre l'erogazione di prestazioni di previdenza individuale e l'attivit\u00e0 di beneficenza. Tipici strumenti delle casse di risparmio sono i libretti di risparmio. \nStoria.\nGeneralmente, almeno in origine, le casse di risparmio erano istituzioni senza fini di lucro e che, pertanto, si differenziavano dalle banche private. L'evoluzione della legislazione bancaria ha portato le casse di risparmio ad essere sostanzialmente equiparate alle altre banche; nel caso italiano, molte casse di risparmio sono state coinvolte in processi di fusione ed acquisizione.\nLa pi\u00f9 antica cassa di risparmio nel significato moderno \u00e8 stata la \"Hamburger Ersparungskasse\", fondata nel 1778 ad Amburgo.\nNel mondo.\nIstituzioni classificabili come casse di risparmio esistono o sono esistite in diversi paesi europei, con il nome di \"Sparkasse\" in Germania (le pi\u00f9 antiche in assoluto), \"Caisse d'Epargne\" in Francia, \"Caja\" o \"Caixa\" in Spagna. Istituzioni assimilabili alle casse di risparmio sono le \"savings and loans associations\" negli Stati Uniti, le \"building societies\" nel Regno Unito, e \"credit unions\" in altri paesi.\nItalia.\nLe prime casse di risparmio furono costituite nel XIX secolo in Veneto e in Lombardia (la prima fu la Cassa di Risparmio di Venezia, fondata il 12 gennaio 1822); a promuoverne la fondazione furono in alcuni casi gruppi di privati cittadini, in altri i Comuni, nella maggior parte dei casi i Monti di Piet\u00e0 od altre istituzioni di beneficenza esistenti nelle localit\u00e0 dove le casse furono istituite. Nel 1880 in Italia operavano 183 casse di risparmio, distribuite in tutto il paese. In Emilia, in Romagna e nelle Marche ve ne erano numerose e di piccole dimensioni, mentre in Lombardia la Cassa di Risparmio delle Province Lombarde (Cariplo) fin dalla sua fondazione . La diffusione e la crescita delle casse di risparmio spinsero il governo a regolamentarne in modo pi\u00f9 chiaro l'istituzione ed il funzionamento con una legge del 1888 che distingueva e chiariva la definizione giuridica di \u201ccassa di risparmio\u201d e che sottoponeva le casse alla vigilanza da parte del Ministero dell'agricoltura, dell'industria e del commercio. Tale legge considerava quindi le casse di risparmio come istituzioni ben definite e distinte, anche per la loro funzione sociale, dalle altre aziende di credito. Negli stessi anni per\u00f2 esse dovettero affrontare la concorrenza nella raccolta del risparmio da parte delle Poste e delle banche popolari.\nUna successiva legge del 1926 avrebbe poi provocato una riduzione nel numero delle casse di risparmio, inducendo le casse di pi\u00f9 piccole dimensioni a fondersi con la cassa di risparmio del rispettivo capoluogo di provincia. La legge bancaria del 1936 infine classific\u00f2 le casse di risparmio assieme agli altri Istituti di Credito Ordinario, abilitati ad esercitare esclusivamente il credito a breve termine. Di peculiare le casse di risparmio mantennero la loro personalit\u00e0 giuridica di \u201centi morali\u201d di diritto pubblico e la loro operativit\u00e0 in ambito prevalentemente locale.\nNel secondo dopoguerra alcune casse di risparmio, come la Cariplo, raggiunsero livelli di attivit\u00e0 ragguardevoli e paragonabili a quelli degli altri istituti di credito; la personalit\u00e0 giuridica di enti morali rendeva per\u00f2 difficile per le casse di risparmio ammettere nuovi soci ed aumentare cos\u00ec la consistenza patrimoniale degli istituti.\nL'Associazione delle Casse di Risparmio Italiane (Acri, istituita nel 1912) associa non solo 45 casse di risparmio SpA che hanno conservato la propria ragione sociale, ma anche le Fondazioni costituite con la legge 30 luglio 1990, n. 218 di riordino del sistema bancario. Tale norma modific\u00f2 gli assetti giuridici delle casse di risparmio, imponendo lo scorporo delle casse tra azienda bancaria in forma di Societ\u00e0 per azioni (\u201cCassa di Risparmio SpA\", con funzione creditizia) e Fondazione cassa di risparmio con finalit\u00e0 morali e benefiche; si vennero cos\u00ec a separare le due originarie finalit\u00e0 (creditizia e benefica) delle casse di risparmio. In seguito, ulteriori decreti attuativi hanno sancito il principio della \u201cdespecializzazione bancaria\u201d, equiparando anche formalmente le casse di risparmio alle altre aziende di credito.\nAlcune casse di risparmio sono state coinvolte nei processi di fusione ed acquisizione che hanno portato alla creazione di grandi gruppi bancari (Cassa di Risparmio di Roma \u2013 Banca di Roma, Cassa di Risparmio di Torino \u2013 Unicredit, Cariplo \u2013 Banca Intesa, Cassa di Risparmio del Banco di Napoli), perdendo cos\u00ec il loro nome originario; in seguito a tali processi, molte Fondazioni che dalle casse di risparmio sono derivate sono divenute azionisti-chiave di gruppi bancari alla cui costituzione hanno partecipato. Un altro esempio di questo tipo \u00e8 la Cassa di risparmio di Fabriano e Cupramontana (CARIFAC), che a causa di problemi finanziari si \u00e8 fusa recentemente con Veneto Banca."}
{"id": "2299494", "revid": "2224456", "url": "https://it.wikipedia.org/wiki?curid=2299494", "title": "Episodi di Ransie la strega", "text": "Questa \u00e8 una lista degli episodi di \"Ransie la strega\", anime realizzato da Group TAC e basato sul manga \"Batticuore notturno - Ransie la strega\" di Koi Ikeno.\nIn madre patria la serie venne trasmessa dal 7 ottobre 1982 al 22 settembre 1983 su Nippon Television, mentre in Italia \u00e8 arrivata diversi anni dopo sulle televisioni locali. \nNote.\nEpisodio 26: Questo episodio non presenta la trama di quello successivo alla fine, con l'intento di essere creduto l'ultima puntata, ma in realt\u00e0 la saga continua.\nEpisodio 34: La sigla di coda di quest'ultima puntata (visibile solo nella versione originale giapponese) \u00e8 una versione speciale, dove Ransie \u00e8 affiancata dai personaggi principali della serie (i suoi familiari, Paul, Lisa e suo padre) nel ballare la canzone \"Super Love Lotion\" nudi e con il mantello da vampiro sulle spalle.\nCollegamenti esterni"}
{"id": "2299504", "revid": "1543377", "url": "https://it.wikipedia.org/wiki?curid=2299504", "title": "Hyosung Aquila", "text": "L'Aquila \u00e8 una moto custom prodotta dalla Hyosung in tre diverse cilindrate.\n125.\nProdotta a partire dal 2000 e ancora in commercio, \u00e8 stata prodotta in diverse serie.\nLa prima serie prodotta a partire dal 2000 al 2004 \u00e8 caratterizzata dal motore biclindrico a V con doppio scarico laterale destro, mentre la scatola dell'aria \u00e8 posta sempre laterale a destra tra la V del motore con forma ovale, le ruote sono a raggi, il serbatoio \u00e8 a goccia, il parafango posteriore termina orizzontale facendo da supporto sia per le luci di stop sia per la targa, mentre le selle pilota e passeggero sono divise.\nLa seconda serie, che acquisisce il suffisso GV, viene prodotta dal 2004 \u00e8 esteticamente uguale alla versione 250 seconda serie.\n250.\nProdotta a partire dal 2000 e ancora in commercio, \u00e8 stata prodotta in diverse serie.\nLa prima serie prodotta a partire dal 2000 al 2004 si differenzia dal 125 per le ruote a razze, le forcelle con copertura dello stelo, le frecce anteriori con aggancio diverso e il parafango posteriori pi\u00f9 avvolgente.\nLa seconda serie, che acquisisce il suffisso GV, viene prodotta dal 2004 si differenzia dalla serie precedente per via del nuovo scarico a unico terminale.\n650.\nL'Aquila GV 650, prodotta dalla Hyosung a partire dal 27 gennaio 2006, rappresenta la moto di punta della Hyosung e grazie al motore bicilindrico raffreddato a liquido (simile ma non identico a quello della Suzuki SV 650), si rivela una moto dalle prestazioni elevate (circa 200Km/h di velocit\u00e0 massima).\nPresenta un peso di circa 220 kg che, abbinato ad una potenza di 81\u00a0CV (ad inizio produzione di 70\u00a0CV, dal 2008 aumentata), consente un buon rapporto peso-potenza.\nIl prezzo di vendita viene considerato competitivo ed \u00e8 dovuto soprattutto al fatto che, nonostante la componentistica adoperata, la moto viene assemblata in Corea del Sud, dove la manodopera ha costi inferiori rispetto al Giappone e agli Stati Uniti.\nLa Hyosung, in occasione del 30\u00ba Anniversario di fondazione della casa (Gennaio 2008), ha prodotto una versione speciale dell'Aquila GV 650 in serie limitata. In realt\u00e0 fu presentata a settembre 2008, ma fu venduta al pubblico solo a partire dal 27 gennaio 2009. Questa particolare versione si differenzia soprattutto per la colorazione rossa del telaio e dei cerchi che risalta la verniciatura nera del motore, del serbatoio, del faro, del codino, dell'intercooler, del parafango e della forcella anteriore. Questa special, si trascin\u00f2 dietro delle critiche per plagio nei confronti della Harley-Davidson V-Rod versione Night Rod Special: secondo alcuni, infatti, le livree e le colorazioni la rendevano particolarmente somigliante alla moto statunitense. Questa versione viene denominata anche DME."}
{"id": "2299506", "revid": "323278", "url": "https://it.wikipedia.org/wiki?curid=2299506", "title": "Pronolagus crassicaudatus", "text": "Il coniglio di roccia maggiore o coniglio di roccia del Natal (\"Pronolagus crassicaudatus\" I. G\u00e9offroy, 1832) \u00e8 un mammifero lagomorfo della famiglia dei Leporidi.\nDistribuzione.\nCon due sottospecie (\"Pronolagus crassicaudatus crassicaudatus\" e \"Pronolagus crassicaudatus ruddi\") la specie \u00e8 diffusa lungo la costa orientale del Sudafrica ed in Mozambico meridionale.\nIl suo \"habitat\" \u00e8 costituito dalle aree rocciose e leggermente in quota, con presenza di prati montani od aree con copertura cespugliosa consistente.\nDescrizione.\nDimensioni.\nMisura fino a 45 cm di lunghezza, per un peso che in natura raramente oltrepassa i 3 kg.\nAspetto.\nIl corpo \u00e8 allungato, con zampe piuttosto corte (atte alla corsa su ambienti accidentati piuttosto che al salto) ed occhi ed orecchie di dimensioni ridotte, mentre la coda \u00e8 insolitamente grande.\nIl pelo \u00e8 di colore bruno-rossiccio, con tonalit\u00e0 color ruggine pi\u00f9 accentuate su zampe, nuca e coda, mentre sulla groppa il pelo assume un colore bruno-grigiastro fortemente brizzolato di nero. Di tale colore sono anche le orecchie.\nBiologia.\nSi tratta di una specie dalle abitudini notturne e solitarie, che durante il giorno riposa nella fenditure della roccia o nel folto della vegetazione. \u00c8 un animale estremamente schivo e diffidente, che al minimo rumore sospetto si rifugia cautamente in qualche riparo: qualora aggredito, corre zigzagando fino al rifugio pi\u00f9 vicino, a volte emettendo forti fischi durante la fuga.\nAlimentazione.\nIl coniglio di roccia del Natal ha abitudini esclusivamente erbivore: si nutre infatti di foglie, erbe e, qualora possibile, di frutta.\nRiproduzione.\nPoco si conosce sulle abitudini riproduttive di questa specie, timida ed assai elusiva: si ritiene tuttavia che esse non differiscano di molto da quelle degli altri appartenenti al genere \"Pronolagus\"."}
{"id": "2299509", "revid": "200568", "url": "https://it.wikipedia.org/wiki?curid=2299509", "title": "Bifosfato di sodio", "text": ""}
{"id": "2299520", "revid": "1272592", "url": "https://it.wikipedia.org/wiki?curid=2299520", "title": "Lawrence Kaplow", "text": "Fra i suoi lavori pi\u00f9 noti si possono citare la serie televisiva statunitense \"Dr. House - Medical Division\"."}
{"id": "2299524", "revid": "726373", "url": "https://it.wikipedia.org/wiki?curid=2299524", "title": "Alien Trilogy", "text": "Alien Trilogy \u00e8 uno sparatutto in prima persona del 1996, che ripercorre le trame dei primi tre film della serie \"Alien\". Sviluppato da Probe Entertainment, \u00e8 stato prodotto dalla Acclaim Entertainment per PlayStation, Sega Saturn e MS-DOS. Il gioco \u00e8 articolato in 30 livelli i quali rappresentano scene tratte dal film.\nArmi ed oggetti.\nDurante il gioco sar\u00e0 possibile recuperare armi per contrastare i nemici, gli Xenomorfi, come un fucile a pompa, una pistola 9mm, un lanciafiamme, un fucile ad impulsi, e una Smartgun.\nOltre alle armi ed alle relative munizioni potranno essere recuperati altri oggetti come mappe del livello, kit medici, sieri di adrenalina etc.\nDifferenze tra le versioni.\nNelle versioni per Sega Saturn e PlayStation il gioco poteva essere salvato in presenza di una apposita memory card; in mancanza di quest'ultima, la selezione dei livelli era effettuata tramite codici che dovevano essere trascritti alla fine del livello per poi inserirli nel menu principale alla voce Opzioni."}
{"id": "2299538", "revid": "106456", "url": "https://it.wikipedia.org/wiki?curid=2299538", "title": "Vegueta", "text": "Vegueta \u00e8 il quartiere originario di Las Palmas de Gran Canaria, capitale di Gran Canaria, e il luogo in cui nel 1478 le truppe di Juan Rej\u00f3n eressero il \"Real de las Tres Palmas\", nome che si rif\u00e0 alle tre palme che si trovavano sul luogo.\n\u00c8 stato inoltre il primo insediamento castigliano nell'Atlantico e il luogo da cui part\u00ec la conquista delle Canarie da parte della Corona di Castiglia."}
{"id": "2299541", "revid": "123910366", "url": "https://it.wikipedia.org/wiki?curid=2299541", "title": "Max Zweifach", "text": "Adolescenza.\nNato in Austria nel 1884 da un sarto ebreo e da un'italiana, si trasfer\u00ec con la famiglia negli Stati Uniti d'America nel 1886.Era di statura alta, aveva una carnagione olivastra e i capelli neri. Stabilitosi nel Lower East Side, presto Zweifach abbandon\u00f2 il lavoro di aiutante nel negozio del padre e col fratello Daniel fece conoscenza con Zelig Lefkowitz, in seguito meglio conosciuto col nome di Big Jack Zelig. Iniziarono cos\u00ec i suoi primi contatti col mondo della malavita, nel 1899 venne infatti arrestato per la prima volta, a soli quindici anni, per il furto di una bicicletta.\nAscesa al potere dell'Eastmans Gang.\nAl contrario della maggior parte dei suoi affiliati, Zweifach non entr\u00f2 nella Eastmans Gang bens\u00ec grazie alla amicizia che lo legava al boss Monk Eastman riusc\u00ec a diventarne il braccio destro pur continuando a guidare una banda tutta sua. Dopo l'arresto del boss avvenuto nel 1904, Zweifach che era il suo braccio destro assieme a Richie Fitzpatrick, intraprese per il comando dell'organizzazione una faida col \"collega\" che divise in due fazioni e indebol\u00ec gli Eastmans. Per decidere chi sarebbe stato il nuovo boss, Zweifach e Fitzpatrick si incontrarono nel retro di una taverna di Chrystie Street il 1\u00ba novembre 1904. Improvvisamente le luci si spensero e uno sparo riecheggi\u00f2 nel buio. Quando la polizia arriv\u00f2 nel locale, a terra giaceva senza vita Richie Fitzpatrick. In seguito Twist ingaggi\u00f2 due falsari e fece contraffare migliaia di biglietti della New York Central Railroad per un valore di 4000 dollari. Solo nel Marzo dell'anno successivo la polizia riusc\u00ec ad incastrarlo, ma dopo l'arresto venne prontamente rilasciato a grazie alle sue amicizie politiche. Amicizie che aveva soprattutto nel Partito Repubblicano newyorkese mentre l'Eastmans Gang era principalmente supportata dai Democratici.\nGli ultimi anni.\nPer ricompensare l'assassino di Richie Fitzpatrick, Kid Dahl, nel 1907 Twist decise di fargli condividere la gestione di una sala da stuss di propriet\u00e0 di Charles Greenwich detto Bottler(L'imbottigliatore), un affiliato alla Five Points Gang. I due riuscirono per un breve periodo a condividere il denaro, poi Zweifach decise di affidare la quota di Bottler a tal Nailer che gli aveva fatto alcuni favori. Ci\u00f2 fece infuriare l'originale proprietario che, pur non essendo un gangster impavido, si barric\u00f2 in casa e rifiut\u00f2 di continuare a collaborare con Kid Twist. Kid Dahl decise allora di punire il \"socio\" e piazzandosi davanti alla soglia, lo invitava ad uscire per essere ucciso, per fortuna di Bottler, in quel momento pass\u00f2 un agente che mult\u00f2 ed allontan\u00f2 l'Eastmans. Zweifach e Dahl decisero di sistemare il loro nuovo nemico una buona volta per tutte, chiamarono da Coney Island un lottatore amico di Twist chiamato Vach Lewis che, entrato nella sala di Bottler, gli spar\u00f2 due volte al cuore davanti ad una ventina di spettatori.\nMa le sue fortune durarono poco, infatti nonostante avesse moglie e un figlio, Zweifach frequentava una ballerina canadese, Carrol Terry, che era desiderata anche da Louis Pioggi, un membro della gang italiana Five Points Gang.\nPioggi riusc\u00ec in un primo momento, la sera del 14 maggio 1908, a convincere la Terry a seguirlo a Manhattan ma, mezz'ora dopo il loro incontro entr\u00f2 nel salone Kid Twist assieme al suo nuovo socio Lewis. Subito Carrol Terry si diresse da lui e proprio in quel momento passava di l\u00ec Pioggi che, vedendo la sua amata in compagnia di Zweifach perse ogni speranza. Si rec\u00f2 quindi in un saloon a bere e come se non bastasse, dopo dieci minuti vi entr\u00f2 il rivale col suo forzuto amico. I due Eastmans si avvicinarono a Pioggi ed incominciarono ad umiliarlo, poi stanchi della sua presenza lo defenestrarono dal secondo piano del saloon. Poche ore dopo a Zweifach, che all'interno del saloon stava bevendo e ridendo assieme a Lewis riguardo alla caduta di Pioggi, un ragazzo rifer\u00ec che fuori dal locale la canadese voleva incontrarlo. Ma la ballerina non era ancora giunta, vi era per\u00f2 un furente Louis Pioggi che appena ebbe sotto tiro i due mafiosi ebrei li elimin\u00f2 e non contento fer\u00ec anche Carrol Terry che intanto stava sopraggiungendo e un agente di polizia accorso per le grida. Dopo la morte di Maxwell Zweifach, gli Eastmans Gang si divisero pur tuttavia continuando a combattere contro gli italiani della Five Points Gang. Louis Pioggi invece, venne condannato ad 11 mesi di reclusione."}
{"id": "2299545", "revid": "301422", "url": "https://it.wikipedia.org/wiki?curid=2299545", "title": "DELE", "text": ""}
{"id": "2299548", "revid": "1064007", "url": "https://it.wikipedia.org/wiki?curid=2299548", "title": "Daj\u00e7 (Alessio)", "text": "Daj\u00e7 (in italiano \"Daici\") \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Kallmet, Kolsh, Sh\u00ebngjin, Sh\u00ebnkoll, Ungrej e Zejmen a costituire la municipalit\u00e0 di Alessio.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2299552", "revid": "1064007", "url": "https://it.wikipedia.org/wiki?curid=2299552", "title": "Kallmet", "text": "Kallmet \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Daj\u00e7, Kolsh, Sh\u00ebngjin, Sh\u00ebnkoll, Ungrej e Zejmen a costituire la municipalit\u00e0 di Alessio.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2299556", "revid": "1064007", "url": "https://it.wikipedia.org/wiki?curid=2299556", "title": "Kolsh (Alessio)", "text": "Kolsh \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Daj\u00e7, Kallmet, Sh\u00ebngjin, Sh\u00ebnkoll, Ungrej e Zejmen a costituire la municipalit\u00e0 di Alessio.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2299562", "revid": "22475", "url": "https://it.wikipedia.org/wiki?curid=2299562", "title": "Sh\u00ebnkoll", "text": "Sh\u00ebnkoll \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Daj\u00e7, Kallmet, Kolsh, San Giovanni di Medua, Ungrej e Zejmen a costituire la municipalit\u00e0 di Alessio.\nGeografia fisica.\nSh\u00ebnkoll si trova nel nord dell'Albania, nel comune di Alessio, situato nella zona costiera del mar Adriatico a nord del fiume Mat. Si tratta di 48,3\u00a0km di distanza dalla capitale Tirana e 35,1\u00a0km dall'aeroporto di Tirana\nPolitica.\nL'amministratore locale \u00e8 Lina Guri. Nella zona est passa la SH1, superstrada che collega la parte centrale con quella del nord dell'Albania. \nNella frazione \u00e8 presente una prigione.\nSociet\u00e0.\nEvoluzione demografica.\nNel censimento del 2019 conta 17.372 abitanti.\nCultura.\nSh\u00ebnkoll tradotto in italiano significa San Nicola.\nSport.\nSh\u00ebnkoll \u00e8 la sede di una squadra di calcio: FK Sh\u00ebnkolli, che attualmente milita nella seconda categoria.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2299563", "revid": "1064007", "url": "https://it.wikipedia.org/wiki?curid=2299563", "title": "Ungrej", "text": "Ungrej \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Daj\u00e7, Kallmet, Kolsh, San Giovanni di Medua, Sh\u00ebnkoll e Zejmen a costituire la municipalit\u00e0 di Alessio.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2299569", "revid": "1064007", "url": "https://it.wikipedia.org/wiki?curid=2299569", "title": "Zejmen", "text": "Zejmen \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Daj\u00e7, Kallmet, Kolsh, San Giovanni di Medua, Sh\u00ebnkoll e Ungrej a costituire la municipalit\u00e0 di Alessio.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2299571", "revid": "819281", "url": "https://it.wikipedia.org/wiki?curid=2299571", "title": "Olivier Latry", "text": "\u00c8 organista titolare della cattedrale di Notre-Dame a Parigi assieme a Philippe Lefebvre e Vincent Dubois.\nBiografia.\nAllievo di Gaston Litaize, si diploma presso il Conservatorie national de R\u00e9gion di Saint-Maur. Professore d'organo dal 1983 al Conservatorio di Reims, succede al suo Maestro nel 1990 sulla cattedra di Saint-Maur. Dal 1995 \u00e8, assieme a Michel Bouvard, titolare della cattedra d'organo presso il Conservatoire de Paris. \u00c8 stato, tra il 1981 e il 1985 organista della cattedrale di Meaux, quindi si aggiudica il concorso per il posto lasciato da Pierre Cochereau al grande organo della cattedrale di Notre-Dame a Parigi.\nAcclamatissimo concertista, si esibisce in tutto il mondo come solista. Ha inciso musica sua e di altri importantissimi artisti (Johann Sebastian Bach, Olivier Messiaen, C\u00e9sar Franck, Charles-Marie Widor e molti altri) per alcune importanti etichette internazionali come Deutsche Grammophon. \u00c8 particolarmente apprezzato, tra l'altro, per la sua importante abilit\u00e0 nell'improvvisare all'organo."}
{"id": "2299574", "revid": "729019", "url": "https://it.wikipedia.org/wiki?curid=2299574", "title": "Junkers Ju 85", "text": "Lo Junkers Ju 85 era un bombardiere veloce bimotore progettato dall'azienda aeronautica tedesca Junkers Flugzeug- und Motorenwerke AG nei tardi anni trenta e rimasto alle prime fasi di sviluppo.\nStoria del progetto.\nNei tardi anni trenta l'ufficio tecnico della Junkers avvi\u00f2 un programma di sviluppo del suo multiruolo Ju 88 affiancando ai progetti con impennaggio monoderiva uno che prevedeva una diversa soluzione bideriva atta ad assicurare una migliore finestra di fuoco per la postazione del mitragliere posteriore. Bench\u00e9 sia noto come Ju 85 le fonti non sono concordi se nell'azienda questo progetto avesse ricevuto una sua specifica designazione, tanto che si genera confusione con un altro progetto indicato come K 85 relativo ad un idrosilurante sviluppato dalla svedese AB Flygindustri e che nulla aveva a che fare con tale progetto.\nVennero pianificate due versioni sviluppate da due differenti prototipi dello Ju 88, indicate Ju 85 A e Ju 85 B. La prima era basata sullo Ju 88 V3 ed era equipaggiata con un armamento ridotto basato su una singola mitragliatrice MG 15 calibro 7,92 mm, l'armamento difensivo standard nei velivoli in dotazione alla Luftwaffe montata su supporto brandeggiabile e camerata per il munizionamento 7,92 \u00d7 57 mm Mauser. Ritenuta non idonea per la bassa potenza di fuoco venne sostituita dal progetto dello Ju 85 B, basato sullo Ju 88 V6, il quale si differenziava, oltre per l'equipaggiamento difensivo basato su quattro mitragliatrici dello stesso tipo, per l'adozione di una fusoliera modificata che integrava una cabina di pilotaggio con tettuccio simile a quella adottata dal successivo Junkers Ju 188.\nTuttavia durante una valutazione comparativa il Technisches Amt del Reichsluftfahrtministerium (RLM) ritenne che i vantaggi ottenuti fossero vanificati dalla maggior efficienza aerodinamica dell'impennaggio monoderiva per cui il progetto venne abbandonato in favore degli sviluppi dello Ju 88."}
{"id": "2299577", "revid": "729019", "url": "https://it.wikipedia.org/wiki?curid=2299577", "title": "Dipeptide", "text": "In chimica i dipeptidi sono molecole che si formano dall'unione di due aminoacidi tramite un legame definito legame peptidico.\nNella sua molecola comprende un gruppo amminico e un gruppo carbossilico.\nPi\u00f9 dipeptidi uniti fra loro formano una catena pi\u00f9 lunga definita polipeptide.\nLa ciclizzazione di un dipeptide porta alla formazione di dichetopiperazine."}
{"id": "2299585", "revid": "200568", "url": "https://it.wikipedia.org/wiki?curid=2299585", "title": "Metavanadato di sodio", "text": ""}
{"id": "2299589", "revid": "1543377", "url": "https://it.wikipedia.org/wiki?curid=2299589", "title": "Anacron", "text": "Nei sistemi Unix e Unix-like anacron \u00e8 un demone che si occupa di eseguire periodicamente comandi in base ad un file di configurazione, generalmente /etc/anacrontab.\nSintassi del file di configurazione.\nIl file di configurazione, generalmente /etc/anacrontab, segue una sintassi molto semplice:\n VARIABILE = VALORE\n PERIODO INTERVALLO NOME COMANDO"}
{"id": "2299592", "revid": "200568", "url": "https://it.wikipedia.org/wiki?curid=2299592", "title": "Persolfato di sodio", "text": ""}
{"id": "2299595", "revid": "110157", "url": "https://it.wikipedia.org/wiki?curid=2299595", "title": "Casa museo di Cristoforo Colombo", "text": "La Casa museo di Cristoforo Colombo \u00e8 un museo che si trova nel quartiere storico di Vegueta a Las Palmas de Gran Canaria.\n\u00c8 uno degli edifici pi\u00f9 importanti della citt\u00e0 e presumibilmente ospit\u00f2 Cristoforo Colombo durante il suo primo viaggio verso le Americhe, quando fece scalo alle Canarie per far effettuare delle riparazioni alla \"Pinta\".\nIl complesso \u00e8 formato dall'integrazione di diversi edifici e, nonostante sia stato oggetto di notevoli restauri, conserva tuttora delle parti originali risalenti al XVI secolo.\nDal 1951 obiettivo del museo \u00e8 lo studio e la diffusione della storia delle Canarie e delle loro relazioni con l'America.\nAree del museo.\nIl museo \u00e8 suddiviso in cinque aree tematiche:"}
{"id": "2299597", "revid": "334886", "url": "https://it.wikipedia.org/wiki?curid=2299597", "title": "Anacrontab", "text": ""}
{"id": "2299600", "revid": "2091899", "url": "https://it.wikipedia.org/wiki?curid=2299600", "title": "Culti aborigeni australiani", "text": "I racconti legati ai culti aborigeni australiani, noti anche come storie del \"Dreamtime\" (\"Tempo del sogno\"), \"Songlines\" (\"Versi dei canti\" o anche \"Vie dei canti\") o letteratura orale aborigena, sono storie tradizionalmente raccontate dai popoli aborigeni all'interno di ciascuno dei gruppi linguistici dell'Australia.\nTutti questi miti raccontano, in maniera diversa, verit\u00e0 significative all'interno del paesaggio culturale locale di ciascun gruppo aborigeno, coprendo effettivamente l'intera topografia del continente australiano con sfumature culturali e significati pi\u00f9 profondi, e mettendo a disposizione di un pubblico selezionato la saggezza e la conoscenza accumulate dagli antenati degli aborigeni australiani da tempo immemorabile.\nDavid Horton osserva:\nI miti aborigeni sono stati definiti come \"al tempo stesso frammenti di un catechismo, un manuale liturgico, una storia della civilt\u00e0, un testo di geografia, e in misura molto minore, un manuale di cosmografia\".\nMitologia aborigena: antichit\u00e0.\nUn linguista australiano, R. M. W. Dixon, registrando dei miti aborigeni nella loro lingua originale, not\u00f2 delle coincidenze tra alcuni dei dettagli paesaggistici che venivano narrati all'interno di vari miti, e alcune delle scoperte scientifiche che venivano fatte sugli stessi paesaggi.\nNel caso dei miti dell'Altopiano Atherton sulle origini del Lago Eacham, del Lago Barrine, e del Lago Euramo, le ricerche geologiche hanno permesso di datare le stesse esplosioni formative vulcaniche descritte dai narratori dei miti aborigeni, come occorsi pi\u00f9 di 10.000 anni fa. Campioni di pollini fossili provenienti dai sedimenti depositatisi sul fondo di quei crateri fin dalla loro formazione hanno confermato la storia dei narratori di miti aborigeni, secondo cui a quel tempo le foreste di eucalipti dominavano al posto delle attuali foreste pluviali tropicali\n(vedi Lago Euramo per un sunto del mito originale, tradotto).\nDixon ha osservato, partendo dai dati disponibili, come i miti aborigeni relativi all'origine dei Crater Lakes potessero essere datati accuratamente fino a 10.000 anni fa. Ulteriori studi su queste osservazioni da parte della Commissione per il retaggio australiano (\"Australian Heritage Commission\") hanno permesso di includere il mito dei Crater Lakes nel registro del patrimonio nazionale, e incluso tra i candidati al Patrimonio dell'umanit\u00e0 dell'Australia delle foreste tropicali pluviali, come un'\"impareggiabile testimonianza umana di eventi risalenti al Pleistocene\".\nDa allora Dixon ha raccolto un certo numero di esempi simili di miti aborigeni rappresentati o raccontati per tutta l'Australia descriventi accuratamente i paesaggi di un antico passato, annotando soprattutto quel gran numero di miti che parlano dei precedenti livelli del mare, compresi:\nMitologia aborigena: Australia intera.\nDiversit\u00e0 di un continente.\nIn Australia esistono 400 distinti gruppi aborigeni, ciascuno distinto da nomi unici molto spesso identificanti particolari lingue, dialetti o caratteristici manierismi del linguaggio, ciascuno dei quali sarebbe stato utilizzato per narrare i miti originali, da cui le parole e i nomi distintivi dei miti individuali sono derivati.\nEsistono cos\u00ec tanti e distinti gruppi, linguaggi, credi e pratiche aborigeni, che non sembra sensato tentare di caratterizzare, sotto una sola intestazione, l'intero spettro e l'intera diversit\u00e0 di tutti i miti variamente e continuamente narrati, sviluppati, elaborati, rappresentati e sperimentati, dai membri dei gruppi di un intero continente (vedi il collegamento esterno per una mappa spaziale indicativa dei gruppi aborigeni australiani, e vedi qui per una precedente mappa di Tindale dei gruppi aborigeni.)\nL'\"Enciclopedia dell'Australia aborigena\" comunque osserva: \"Un aspetto intrigante [della mitologia aborigena australiana] \u00e8 la mescolanza di diversit\u00e0 e somiglianze nei miti di tutto il continente.\"\nUna generalizzazione pubblica.\nL'opuscolo del Consiglio per la riconciliazione aborigena, \"Comprendere il Paese\", cerca in maniera formale di presentare agli Australiani non-indigeni le prospettive aborigene sull'ambiente, e fa la seguente generalizzazione sui miti e sulla mitologia aborigeni:\nUna generalizzazione antropologica.\nGli antropologi australiani propensi a generalizzare suggeriscono che i miti aborigeni tuttora rappresentati in Australia dai popoli aborigeni svolgono un'importante funzione sociale tra il loro pubblico designato: giustificare l'ordinamento generalmente accettato delle loro vite quotidiane; aiutare a concepire le idee degli individui; assistere per influenzare il comportamento degli altri; spesso incorporando continuamente e \"mitologizzando\" gli attuali eventi storici nel perseguimento di questi scopi sociali in un mondo moderno altrimenti rapidamente mutevole:\nUna generalizzazione aborigena.\nGli antropologi aborigeni propensi a generalizzare ritengono che tutti i miti aborigeni australiani, in combinazione, reppresentino una specie di biblioteca non-scritta (orale) entro la quale i popoli aborigeni imparano qualcosa sul mondo e percepiscono una \"realt\u00e0\" peculiarmente aborigena dettata da concetti e valori enormemente differenti da quelli delle societ\u00e0 occidentali.\nMitologia aborigena: miti pan-australiani.\nSerpente Arcobaleno.\nNel 1926 un antropologo britannico specializzato in etnologia e etnografia aborigene australiane, il professor Alfred Radcliffe-Brown, not\u00f2 come molti gruppi aborigeni distribuiti in tutto il territorio australiano apparivano condividere variazioni di un singolo (comune) mito, narrante di un serpente incredibilmente potente, spesso creativo, spesso pericoloso, talvolta di enormi dimensioni strettamente associato ad arcobaleni, pioggia, fiumi e pozze d'acqua profonde.\nRadcliffe-Brown coni\u00f2 il termine \"Serpente Arcobaleno\" per descrivere quello che identific\u00f2 come un mito comune, ricorrente, e, lavorando in tutto il continente australiano not\u00f2 come il personaggio chiave questo mito (il \"Serpente Arcobaleno\", appunto) avesse vari nomi:\nQuesto \"Serpente Arcobaleno\" viene generalmente e variamente identificato da quelli che narrano i miti del \"Serpente Arcobaleno\", come un serpente di dimensioni alquanto enormi, spesso abitante nelle pozze d'acqua pi\u00f9 profonde di molti corsi d'acqua australiani; discendente da quell'enorme essere visibile nella striscia scura della Via Lattea; esso si rivela al popolo in questo mondo come un arcobaleno mentre si muove attraverso acque e pioggia, dando forma ai paesaggi, citando e cantando di luoghi, ingoiando e spesso annegando persone; potenziando i saggi con il potere di far piovere e guarire; castigando gli altri con ferite, debolezza, malattia e morte.\nPerfino il \"bunyip\" australiano \u00e8 stato identificato come un mito del \"Serpente Arcobaleno\" del tipo suddescritto. Il termine coniato da Radcliffe-Brown viene oggi comunemente usato ed \u00e8 familiare a un ampio pubblico australiano e internazionale, poich\u00e9 viene sempre pi\u00f9 usato da agenzie governative, musei, gallerie d'arte, organizzazioni aborigene e media per fare riferimento specificatamente al mito aborigeno pan-australiano, e come un'allusione abbreviata alla mitologia aborigena australiana in generale.\nCapitano Cook.\nUn certo numero di linguisti, antropologi e altri hanno documentato in maniera formale un altro mito aborigeno comune diffuso in tutta l'Australia all'interno del quale predecessori dei narratori del mito incontrano un personaggio mitico, esotico (per lo pi\u00f9 inglese), che giunge dal mare, importando il colonialismo occidentale, o offrendo doni ai predecessori del narratore o portando loro molto dolore.\nQuesto mitico personaggio chiave \u00e8 molto spesso chiamato \"Capitano Cook\", essendo questo un personaggio \"mitico\" condiviso con la pi\u00f9 ampia comunit\u00e0 australiana che attribuisce peraltro a James Cook un ruolo chiave nella colonizzazione dell'Australia. Il \"Capitano Cook\" aborigeno viene indicato come colui il quale porta la legge britannica in Australia, ma il suo arrivo non \u00e8 festeggiato e, per lo pi\u00f9, nei racconti aborigeni, viene descritto come un malvagio.\nLe molte versioni aborigene di questo \"Capitano Cook\" sono raramente riferimenti orali ad incontri reali con il Tenente James Cook che per primo navig\u00f2 e cartograf\u00f2 la costa orientale dell'Australia a bordo dell'HM Bark \"Endeavour\", nel 1770. I predecessori Guugu Yimidhirr, lungo il fiume Endeavour, incontrarono il vero James Cook durante la sua permanenza di 7 settimane in quella che ora \u00e8 la citt\u00e0 di Cooktown mentre l'HM Bark \"Endeavour\" era in riparazione; e dal quel momento, i Guugu Yimidhirr ricevettero i nomi attuali dei luoghi della loro terra; e i Guugu Yimmidhir possono di fatto rammentare questo incontro.\nIl mito pan-australiano del Capitano Cook, tuttavia, fa riferimento ad un personaggio Britannico generico, ampiamente simbolico, che arriva di l\u00e0 dal mare, talvolta dopo la formazione del mondo aborigeno e dopo la fondazione di un ordine sociale aborigeno: questo Capitano Cook \u00e8 un apportatore di drammatiche trasformazioni dell'ordine sociale originario, apportando cambiamenti e un ordine sociale diverso, essendo l'ordine sociale in cui gli attuali spettatori sono nati (vedi sopra a proposito di questa funzione sociale svolta dai miti aborigeni).\nNel 1988, l'antropologo australiano Kenneth Maddock raccolse un certo numero di versioni di questo mito del Capitano registrate per tutta l'Australia. Inclusi in questa raccolta troviamo:\nMitologia gruppo-specifica.\nPopolazioni Murrinh-Patha.\nLe popolazioni Murrinh-Patha (abitanti la regione salata nell'immediato entroterra della cittadina di Wadeye) descrivono un Tempo del Sogno nei loro miti che gli antropologi ritengono costituisca un credo religioso equivalente a, ma totalmente differente da tutti gli altri credi religiosi mondiali. \nIn particolare, gli studiosi suggeriscono che i Murrinh-patha posseggano una unicit\u00e0 di pensiero, credo ed espressione che non hanno equivalente nel Cristianesimo, poich\u00e9 essi vedono tutti gli aspetti delle loro vite, pensieri e cultura come sotto la costante influenza del loro Sogno. All'interno di questa religione Aborigena, non viene fatta alcuna distinzione tra cose spirituali/ideali/mentali e cose materiali; n\u00e9 esiste alcuna distinzione tra cose sacre e cose profane: piuttosto tutta la vita \u00e8 \"sacra\", ogni comportamento ha implicazioni \"morali\", e ogni significato della vita origina da questo eterno, onnipresente Sogno. \"Infatti, la corrispondenza isomorfica tra naturale e soprannaturale significa che tutta la natuta \u00e8 codifcata e caricata dal sacro, mentre il sacro permea tutto il paesaggio fisico. Miti e sentieri mitici si incrociano...per migliaia di miglia, ed ogni particolare forma e aspetto del terreno possiede dietro di s\u00e9 una \"storia\" ben definita\". Animare e sostenere questa mitologia Murrinh-patha costituisce una filosofia di vita caratterizzata da Stanner come un credo che la vita \u00e8 \"... qualcosa di gioioso con dei vermi al centro.\" La vita \u00e8 buona e benevola, ma nel corso del viaggio della vita esistono numerose sofferenze dolorose che ogni individuo deve arrivare a comprendere e sopportare mentre cresce. \u00c8 questo il sottostante messaggio che viene continuamente ripetuto nei miti Murrinh-patha. \u00c8 questa filosofia che d\u00e0 al popolo Murrinh-patha motivo e senso alla vita.\nIl seguente mito Murrinh-patha, per esempio, viene eseguito nel corso delle cerimonie Murrinh-patha per iniziare i giovani alla vita adulta.\nAll'interno del mito e nella sua esecuzione, bambini disadorni devono prima essere inghiottiti da un essere ancestrale (che si trasforma in un serpente gigante), per poi essere rigurgitati prima di essere accettati come giovani adulti con tutti i diritti e i privilegi dei giovani adulti.[39]\nPopolo Pintupi.\nGli studiosi del popolo Pintupi (abitante la regione del Deserto di Gibson) ritengono di possedere una forma di coscienza preminentemente \"mitica\",[40] all'interno della quale gli eventi hanno luogo e vengono spiegati da strutture sociali e ordini preordinati raccontati, cantati ed eseguiti all'interno della loro mitologia sovrumana, piuttosto che come riferimento ad azioni politiche, decisioni ed influenze degli individui locali. \nAll'interno di questa visione del mondo Pintupi, dominano tre lunghi sentieri geografici di luoghi nominati, stringhe correlate di luoghi significativi creati da personaggi mitici nel lor cammino attraverso la regione desertica Pintupi durante il Sogno. Si tratta di una complessa mitologia di racconti, canti e cerimonie note tra i Pintupi come \"Tingarri\". Essa viene totalmente narrata ed eseguita dalle popolazioni Pintupi nel corso delle maggiori riunioni all'interno del paese Pintupi."}
{"id": "2299603", "revid": "729019", "url": "https://it.wikipedia.org/wiki?curid=2299603", "title": "Carcinoma bronchioloalveolare", "text": "Il carcinoma bronchioloalveolare (termine attualmente non pi\u00f9 utilizzato ed utilizzabile in ambiente medico-scientifico) \u00e8 un tumore maligno del polmone considerato sottotipo istologico dell'adenocarcinoma polmonare.\nClassificazione.\nIl carcinoma bronchioloalveolare rientra nel gruppo dei carcinomi polmonari non a piccole cellule; in particolare, viene considerato come una variante dell'adenocarcinoma polmonare.\nEpidemiologia.\nIl carcinoma bronchioloalveolare rappresenta l'1-9% di tutte le neoplasie polmonari, colpisce principalmente soggetti di sesso femminile e non \u00e8 considerato fumo correlato.\nAnatomia patologica.\nMacroscopicamente questa forma di tumore colpisce preferenzialmente le zone periferiche mantellari e subpleuriche del polmone. Pu\u00f2 presentarsi come un singolo nodulo o come formazione nodulare confluente di colore bianco-grigiastro simile ad una polmonite lobare. A causa del coinvolgimento periferico, il riscontro di atelettasia \u00e8 poco frequente. Microscopicamente, il carcinoma bronchioloalveolare \u00e8 caratterizzato da un quadro che somiglia alla iperplasia adenomatosa atipica, con crescita cellulare lungo le pareti alveolare. In particolare, il tumore \"tappezza\" i setti alveolari rispettando la normale architettura istologica, risultando non strettamente invasivo. Vengono distinti 2 sottotipi istologici, muciparo e non muciparo. Questi ultimi tendono a metastatizzare raramente per via aerogena e possono essere resecati radicalmente con la terapia chirurgica.\nProfilo clinico.\nIl carcinoma bronchioloalveolare \u00e8 spesso asintomatico e pu\u00f2 presentarsi con tosse su base linfangitica e dolore pleurico in virt\u00f9 della preferenziale localizzazione periferica; tuttavia il decorso clinico \u00e8 spesso indolente. Una grave broncorrea e l'insufficienza respiratoria possono aggravare il quadro clinico.\nDiagnosi.\nLa radiografia del torace mostra un addensamento polmonare simile ad un quadro polmonitico; la TAC pu\u00f2 dare informazioni sulla sede e sull'estensione alle strutture viciniori. La PET \u00e8 caratteristicamente negativa. La biopsia rappresenta il presidio fondamentale per la diagnosi di carcinoma bronchiolo alveolare.\nTerapia.\nLa resezione chirurgica rappresenta una valida terapia per il carcinoma bronchioloalveolare non muciparo e rappresenta la terapia di elezione di tutte le forme localmente avanzate. La chemioterapia pu\u00f2 essere utile nelle forme pi\u00f9 avanzate e nelle recidive. Le ultime acquisizioni hanno tuttavia suggerito una terapia con anticorpi diretti contro i recettori tirosin-chinasici ove la neoplasia presenti questi bersagli molecolari all'immunoistochimica."}
{"id": "2299609", "revid": "1869172", "url": "https://it.wikipedia.org/wiki?curid=2299609", "title": "HMS Norfolk (78)", "text": "La HMS \"Norfolk\" \u00e8 stata un incrociatore della Classe County, tipo Dorsetshire, della Royal Navy. Venne impostata nel luglio 1927 a Govan, presso i cantieri Fairfield e varata il 12 dicembre 1928. Entr\u00f2 in servizio il 30 aprile 1930.\nServizio.\nNel settembre 1931, prese parte a una protesta degli equipaggi successivamente chiamata ammutinamento di Invergordon. Successivamente serv\u00ec con la \"Home Fleet\" fino al 1932, quando venne trasferita nell'area di operazioni America e Indie Occidentali, dove rimase fino al 1934. Tra il 1935 e il 1939 serv\u00ec invece nelle Indie Orientali prima di essere ammodernata nello stesso anno, trovandosi quindi in cantiere al momento dello scoppio della Seconda guerra mondiale.\nAppena terminati i lavori la \"Norfolk\" entr\u00f2 nel 18\u00ba Squadrone Incrociatori della \"Home Fleet\" e partecip\u00f2 alla caccia agli incrociatori da battaglia tedeschi \"Gneisenau\" e \"Sharnhorst\", oltre che all\"'Admiral Scheer\".\nIn seguito a queste operazioni entr\u00f2 in cantiere a Belfast per riparazioni, essendo rimasta danneggiata dalla vicina esplosione di un siluro lanciato dal sottomarino tedesco U-47, responsabile dell'affondamento della nave da battaglia \"HMS Royal Oak\". Poco dopo rimase danneggiata da una bomba durante un attacco aereo e venne nuovamente costretta ad entrare in cantiere, questa volta al Clyde. Appena finite le riparazioni, venne equipaggiata con il radar presso i cantieri del Tyne.\nNel dicembre 1940 venne trasferita nell'Atlantico meridionale con compiti di protezione di navi mercantili, operando dalla base di Freetown come parte della \"Forza K\". Inoltre partecip\u00f2 alla caccia all\"'Admiral Scheer\" e, nel gennaio 1941, alla corsara \"Kormoran\". Dal febbraio seguente partecip\u00f2 alle scorte a vari convogli in Atlantico, ma nel mese di maggio ritorn\u00f2 nelle acque del Nord Atlantico, nei pressi dell'Islanda. Proprio in questa zona, mentre era di pattuglia, la \"Norfolk\" fu la seconda nave a vedere la \"Bismarck\" dopo la e partecip\u00f2 quindi alla caccia alla nave tedesca, insieme alle navi da battaglia \"Rodney\" e \"King George V\" fino all'affondamento della corazzata tedesca. Da settembre venne impiegata come scorta per i difficili convogli artici diretti in Unione Sovietica. La nave faceva parte della scorta al convoglio denominato JW55B quando si scontr\u00f2 con la \"Sharnhorst\", colpendola tre volte e costringendola a ritirarsi favorendone il successivo affondamento da parte della \"Duke of York\" e della sua scorta.\nNello scontro rimase danneggiata e venne riparata nei cantieri del Tyne, rimanendo quindi esclusa dalle grandi operazioni collegate allo Sbarco in Normandia.\nIl 12 gennaio 1945, insieme all'incrociatore leggero \"Bellona\" e ai cacciatorpediniere \"Onslow\", \"Orwell\" e \"Onslaught\" intercett\u00f2 un convoglio tedesco al largo di Egersund. Vennero affondati i mercantili tedeschi \"Bahia Camarones\" e \"Charlotte\", oltre al posamine M 273.\nAlla fine del conflitto la \"Norfolk\" lasci\u00f2 Plymouth per un riaddobbo radicale a Malta, dopo aver trasportato la famiglia reale norvegese di ritorno a Oslo dopo l'esilio a Londra durato cinque anni. Successivamente, venne trasferita nelle Indie Orientali come ammiraglia del Comandante in Capo del settore.\nNel 1949 torn\u00f2 in Gran Bretagna e venne trasferita nella riserva. Venne venduta per essere demolita il 3 gennaio 1950. Il 14 febbraio successivo part\u00ec per Newport, dove giunse cinque giorni dopo, a conclusione di 22 anni di servizio, costellati di numerosi riconoscimenti."}
{"id": "2299622", "revid": "10652", "url": "https://it.wikipedia.org/wiki?curid=2299622", "title": "Neonicotinoidi", "text": ""}
{"id": "2299628", "revid": "125303245", "url": "https://it.wikipedia.org/wiki?curid=2299628", "title": "Yves Chauvin", "text": "Si \u00e8 laureato alla Scuola superiore di chimica, fisica ed elettronica di Lione nel 1954.\nChauvin era direttore onorario di ricerca presso l\"'Institut fran\u00e7ais du p\u00e9trole\" e membro dell'Accademia delle scienze francese."}
{"id": "2299630", "revid": "7336", "url": "https://it.wikipedia.org/wiki?curid=2299630", "title": "Sanguinella", "text": ""}
{"id": "2299631", "revid": "7336", "url": "https://it.wikipedia.org/wiki?curid=2299631", "title": "Sanguinello", "text": ""}
{"id": "2299634", "revid": "122424025", "url": "https://it.wikipedia.org/wiki?curid=2299634", "title": "Errore di sintassi", "text": "In informatica un errore di sintassi \u00e8 un errore di programmazione che pu\u00f2 essere presente all'interno di un file di codice, causato solitamente dall'utilizzo di una sintassi errata o comunque non contemplata dal linguaggio di programmazione in uso.\nI linguaggi di programmazione e di specifica prevedono infatti che le istruzioni e gli eventuali blocchi funzionali siano inseriti seguendo una serie di regole formali, tipiche e proprie di ogni linguaggio, che stabiliscano come queste istruzioni vengano correttamente lette/interpretate dalla macchina (compilatore o interprete).\nLe regole formali permettono quindi di individuare eventuali errori di programmazione e permettono di interpretare in modo univoco il file di codice. Nel caso in cui invece le regole formali siano incomplete e non coerenti possono formarsi delle interpretazioni non univoche del file.\nEsempi di errori di sintassi.\nIstruzioni inesistenti.\nSi ha un errore di sintassi in un programma se ad esempio si scrivono istruzioni inesistenti nel linguaggio in cui si sta programmando, come mostra l'esempio seguente di codice Java:\n public class Prova {\n public static void main( String[] args ) {\n print \"Hello world!\"; // errore di sintassi! il linguaggio Java non contempla un'istruzione chiamata \"print\"\nErrata disposizione degli operandi in un'espressione.\nSi ha un errore di sintassi quando l'ordine degli operandi in un'espressione viene invertito, come in questo esempio di codice Java:\n public class Prova {\n public static void main( String[] args ) {\n 5 = a; // errore di sintassi! si sta cercando di effettuare un'assegnazione a un valore costante dichiarato (5), cosa impossibile"}
{"id": "2299635", "revid": "334886", "url": "https://it.wikipedia.org/wiki?curid=2299635", "title": "Syntax error", "text": ""}
{"id": "2299636", "revid": "7459", "url": "https://it.wikipedia.org/wiki?curid=2299636", "title": "Col du Jaun", "text": ""}
{"id": "2299638", "revid": "775372", "url": "https://it.wikipedia.org/wiki?curid=2299638", "title": "Corazziere", "text": "Il corazziere \u00e8 un soldato di cavalleria pesante, equipaggiato con corazza e armi da fuoco. I corazzieri sono apparsi per la prima volta nell'Europa del tardo XV secolo e sono ancora impiegati, con compiti di guardia d'onore o rappresentanza, in diverse forze armate contemporanee.\nStoria.\nDal XIV al XVIII secolo.\nI primi corazzieri di cui si ha notizia furono i reggimenti di \"Kyrisser\" austriaci, reclutati dalla Croazia nel 1484 per servire il futuro imperatore Massimiliano I. Fondamentale fu il loro ruolo nelle battaglie della Guerra dei trent'anni: proprio la carica dei corazzieri di Gottfried Heinrich von Pappenheim permise agli austriaci di colpire a morte Gustavo Adolfo di Svezia a L\u00fctzen (1632).\nI francesi introdussero i loro reparti di corazzieri nel 1666. Nel 1705 la forza personale dell'Imperatore del Sacro Romano Impero in Austria comprendeva venti reggimenti di corazzieri. La Russia imperiale form\u00f2 i propri reggimenti di corazzieri nel 1732, fra i quali due reggimenti della Guardia imperiale (2\u00aa Brigata della 1\u00aa Divisione); le unit\u00e0 russe presero parte alla guerra russo-turca.\nLe guerre napoleoniche.\nDurante le guerre napoleoniche essi ebbero un ruolo preminente negli eserciti dell'Impero austriaco e del Regno di Prussia di Federico Guglielmo e della Francia di Napoleone Bonaparte. Quest'ultimo accrebbe il numero di reggimenti di corazzieri sino a schierarne quattordici, alla fine del suo impero: la riforma del 1\u00ba vendemmiaio anno XII interess\u00f2 80 reggimenti di cavalleria, di cui 12 di corazzieri. Nel 1807 ogni reggimento pass\u00f2 da 4 a 5 squadroni con un effettivo di uomini e, malgrado la soppressione del quinto squadrone nel 1809, l'effettivo non diminu\u00ec. Altri due squadroni furono costituiti nel 1810 e 1812. Erano inquadrati, insieme ai carabinieri, nella cavalleria pesante, in opposizione a dragoni e lancieri (cavalleria di linea) e a ussari e cacciatori a cavallo (cavalleria leggera). Erano armati di una carabina, di una sciabola dritta e di due pistole.\nGi\u00e0 all'epoca la reale utilit\u00e0 della corazza era oggetto di discussione: i corazzieri prussiani ne abbandonarono l'uso prima delle guerre napoleoniche, cos\u00ec come i britannici; gli austriaci portavano solo l'elmetto e il pettorale. Napoleone, invece, la riteneva sufficientemente utile, tanto da fornire di una protezione simile anche due reggimenti di carabinieri dopo la battaglia di Wagram; forse era l'effetto psicologico che comunque, sul campo di battaglia, poteva avere una forza di cavalleria corazzata a renderla ancora utile a un esercito.\nI corazzieri costituivano in genere le formazioni pi\u00f9 esperte della cavalleria; anche se il loro valore come forza pesante d'attacco nelle campagne napoleoniche assicur\u00f2 l'impiego di un cospicuo numero di reggimenti negli eserciti francesi e prussiano del XIX secolo, in altri eserciti, a causa del costo e della scarsa maneggevolezza, il loro ruolo fu riservato a unit\u00e0 della Guardia.\nDal XX secolo ad oggi.\nNel 1914 esistevano ancora corazzieri nell'esercito imperiale tedesco (dieci reggimenti inclusi quelli della Guardia), in quello francese (dodici reggimenti) e in quello russo (tre reggimenti, tutti della Guardia imperiale).\nI corazzieri tedeschi e russi, gi\u00e0 dalla fine del XIX secolo, riservarono l'uso del pettorale alle parate, mentre i francesi indossavano ancora la corazza (con una copertura in tessuto) e un elmetto piumato durante il servizio attivo nelle prime settimane della Prima guerra mondiale. Tre reggimenti della Household Cavalry dell'esercito britannico (1\u00ba e 2\u00ba \"Life Guards and Royal Horse Guards\") avevano adottato le corazze dopo le guerre napoleoniche, ma non le indossarono mai in battaglia.\nI corazzieri russi e tedeschi cessarono di esistere con la fine dei rispettivi imperi (febbraio 1917 e novembre 1918); i corazzieri francesi continuarono a esistere anche dopo la Grande Guerra, ma la loro forza fu ridotta ai sei reggimenti pi\u00f9 decorati. Ironicamente cinque di essi servirono come \"cuirassiers \u00e0 pied\", ossia come cavalleria appiedata, nelle trincee. I reggimenti restanti furono tra le prime unit\u00e0 di cavalleria francese a essere meccanizzate durante gli anni Trenta; l'esercito francese schiera tuttora due reggimenti corazzieri equipaggiati con carri Leclerc: \"1er-11e R\u00e9giment de Cuirassiers\" basato a Carnoux-en-Provence e \"6e-12e R\u00e9giment de Cuirassiers\" basato a Olivet.\nAlcune unit\u00e0 contemporanee continuano a indossare la corazza come parte del loro equipaggiamento cerimoniale: i Life Guards e Blues and Royals della Household Cavalry; i Coraceros de la Guardia Real spagnola (creati nel 1875); e il Reggimento Corazzieri, la guardia d'onore del Presidente della Repubblica Italiana (creati nel 1557).\nArmamento e dotazione.\nI primi corazzieri non erano molto dissimili dai cavalieri medievali. Vestivano un'armatura a tre quarti, che copriva l'intera parte superiore del corpo e la met\u00e0 anteriore delle gambe sino alle ginocchia; i soli componenti dell'equipaggiamento che li distinguevano dai loro predecessori erano gli stivali da cavallerizzo in cuoio e l'elezione della pistola a ruota ad arma principale, a discapito della lancia da cavalleria. La spada rest\u00f2 comunque in uso per il corpo-a-corpo: la \"Reitschwert\", prima e la squadrona, poi.\nL'armatura indossata dai corazzieri gradualmente si ridusse in dimensioni, tanto che al tempo delle guerre napoleoniche si limitava a un elmetto e, in alcuni eserciti (francese, austriaco, prussiano e russo), a una piastra a protezione del petto (pettorale). Vivo \u00e8 stato il dibattito circa il reale valore di tali accorgimenti protettivi, dato che un pettorale non sembra in grado di garantire una sufficiente protezione contro il fuoco di moschetto; avrebbe tuttavia costituito un fattore psicologico positivo per chi l'indossava e avrebbe aggiunto peso a una carica, specie nelle azioni che contrapponevano cavalleria a cavalleria; sebbene non a prova di proiettile, questi accorgimenti fornivano comunque una certa protezione dalle spade delle altre truppe montate. Inoltre un pettorale, mentre a corta distanza era perforato dai proiettili di fucile, carabina e moschetto (e, a quelle cortissime, anche di pistola), a distanze maggiori poteva arrestare i proiettili o annullare l'impatto dei colpi \"spenti\" (ovvero i proiettili che erano al limite della loro gittata). Nel '500 e nel primo '600, invece, si tent\u00f2 di costruire (con un successo altalenante) armature a prova di proiettile, fallendo nei confronti dei moschetti e successivamente delle carabine rigate (a distanza normale), ma riuscendovi nei confronti di alcune diffuse armi da fuoco (schioppi, petrinali, pistole, archibugi e archibugi da cavaliere, ecc.), soprattutto se il colpo era esploso da qualche decina di metri. Durante la Guerra dei trent'anni, per\u00f2, la distanza entro cui l'armatura garantiva l'incolumit\u00e0 del cavaliere (e del cavallo, giacch\u00e9 anche i cavalli avevano una protezione sulla testa) tese a ridursi (ovvero ad avvicinarsi alla gittata massima delle armi da fuoco)."}
{"id": "2299640", "revid": "1458600", "url": "https://it.wikipedia.org/wiki?curid=2299640", "title": "Sun Yee On", "text": "Sun Yee On (Cinese tradizionale: \u65b0\u7fa9\u5b89; Cantonese Yale: s\u00e0n yih \u00f2vjn) \u00e8 una delle triadi pi\u00f9 potenti ad Hong Kong e in Cina, con il pi\u00f9 grande numero di membri: 55.000. Sembra sia attiva in Gran Bretagna, Belgio, Francia e Paesi Bassi.\nStoria.\nSun Yee On fu fondata da Heung Chin, originario di Chiu Chow, nel 1919. Deportato a Taiwan nei primi anni '50, Chin continu\u00f2 a gestire l'organizzazione da l\u00e0. Gli successe al vertice dell'organizzazione il figlio Heung Wah-yim.\nCuriosit\u00e0.\nLa Sun Yee On viene citata nel videogioco Sleeping Dogs. Nel gioco il nome dell'organizzazione \u00e8 cambiato in Sun On Yee."}
{"id": "2299645", "revid": "110157", "url": "https://it.wikipedia.org/wiki?curid=2299645", "title": "Fenuron", "text": "Fenuron \u00e8 un erbicida."}
{"id": "2299650", "revid": "120620178", "url": "https://it.wikipedia.org/wiki?curid=2299650", "title": "Sumiyoshi-kai", "text": ", talvolta anche , \u00e8 il secondo gruppo della Yakuza pi\u00f9 grande in Giappone, con diecimila membri stimati.\nCaratteristiche.\nLa Sumiyoshi-kai \u00e8 una confederazione di piccole bande. Il suo attuale o capo \u00e8 . Strutturalmente, la Sumiyoshi-kai si differenzia dal suo principale rivale, la Yamaguchi-gumi. Infatti, essendo una federazione, ha una catena di comando pi\u00f9 libera e anche se Nishiguchi \u00e8 ancora il padrino supremo, condivide alcuni poteri con molti altri uomini.\nStoria.\nIl gruppo ha una storia complessa con molti cambiamenti di nome nella sua storia. Fu fondato nel 1958 come da Shigesaku Abe, in passato terzo capo supremo (\"soch\u014d\") della Sumiyoshi-ikka. Yoshimitsu Sekigami, quarto \"soch\u014d\" della Sumiyoshi-ikka, lo rinomin\u00f2 Sumiyoshi-kai. L'organizzazione fu sciolta nel 1965.\nNel 1969, il gruppo fu ricostruito sotto il nome di Sumiyoshi-reng\u014d da Masao Hori, allora quinto \"soch\u014d\" della Sumiyoshi-ikka. Hori cerc\u00f2 di trasformare nel l'organizzazione e assunse il titolo di presidente (\"kaich\u014d\"). Il capo direttore Ry\u014dji Kawaguchi divenne \"kaich\u014d\" e Hori fu promosso a \"s\u014dsai\" nel 1988. Kawaguchi e Hori morirono di malattia nel maggio e nell'ottobre del 1990, rispettivamente.\nShigeo Nishiguchi, nato nel 1929, divenne sesto \"soch\u014d\" della Sumiyoshi-Ikka e \"kaich\u014d\" di questo gruppo nel febbraio 1991. A quel tempo, il gruppo fu nuovamente rinominato Sumiyoshi-kai. Il capo direttore , nato nel 1943, assunse il ruolo di \"kaich\u014d\" e Nishiguchi fu promosso a \"s\u014dsai\" nel giugno 1998. Fukuda divenne il settimo \"soch\u014d\" della Sumiyoshi-ikka il 17 aprile 2005. Sumiyoshi \u00e8 una frazione della citt\u00e0 di Osaka.\nLa mattina del 5 gennaio 2007, il capo Ry\u014dichi Sugiura fu ucciso nella sua auto nella citt\u00e0 di Yashio, vicino a Tokyo. Poche ore dopo gli uffici della Yamaguchi-gumi vennero incendiati come ritorsione."}
{"id": "2299656", "revid": "343906", "url": "https://it.wikipedia.org/wiki?curid=2299656", "title": "El'cin", "text": ""}
{"id": "2299662", "revid": "35813", "url": "https://it.wikipedia.org/wiki?curid=2299662", "title": "Lorenzo Da Prato", "text": ""}
{"id": "2299675", "revid": "70647", "url": "https://it.wikipedia.org/wiki?curid=2299675", "title": "Roque Nublo", "text": "Il Roque Nublo (in italiano \"Rocca Nuvolosa\") \u00e8 uno dei monumenti naturali pi\u00f9 significativi dell'isola di Gran Canaria. Si trova al centro geografico dell'isola in una zona molto brulla all'interno del comune di Tejeda.\nLa rocca, di origine vulcanica, si innalza per 80\u00a0m sulla sua base e per 1803\u00a0m sul livello del mare e anticamente venne utilizzato come luogo di culto dagli aborigeni canari.\nIl Roque Nublo \u00e8 la terza altitudine dell'isola di Gran Canaria, dopo il Morro de la Agujereada con 1.956 metri, e il Pico de las Nieves con 1.949 metri."}
{"id": "2299676", "revid": "129019", "url": "https://it.wikipedia.org/wiki?curid=2299676", "title": "Pico de Las Nieves", "text": ""}
{"id": "2299679", "revid": "124484785", "url": "https://it.wikipedia.org/wiki?curid=2299679", "title": "Bill Moseley", "text": "Biografia.\nHa fatto la sua prima comparsa nel 1986, nel film \"Non aprite quella porta - Parte 2\" di Tobe Hooper, nel ruolo di Chop Top Sawyer, il fratello di Leatherface. In seguito ha ottenuto dei piccoli ruoli in film come \"Mamba\" (1988) di Mario Orfini, \"La notte dei morti viventi\" (1990) di Tom Savini, dove interpreta il fantomatico Johnny e \"L'armata delle tenebre\" (1992) di Sam Raimi. Diventa noto al grande pubblico grazie al regista Rob Zombie che lo fa recitare ne \"La casa dei 1000 corpi\" e \"La casa del diavolo\". \nNel 2007 fa parte del cast di \"Halloween - The Beginning\" sempre di Rob Zombie; fra il 2006 e il 2009 recita in diversi film horror fra cui \"A Dead Calling\" di Michael Feifer e \"Alone in the Dark II\" di Michael Roesch e Peter Scheerer. Ha partecipato anche alla realizzazione di un fake trailer di \"Grindhouse\", film ideato da Quentin Tarantino e Robert Rodriguez, intitolato \"Werewolf Women of SS\" 2007, diretto nuovamente da Rob Zombie. Nel 2012 realizza un extended play con l'ex cantante dei Pantera Phil Anselmo, intitolato \"Songs of Darkness and Despair\" e pubblicato tramite la Housecore Records.\nHa due figlie. Marion e Jane.\nDoppiatori italiani.\nNelle versioni in italiano dei suoi film, Bill Moseley \u00e8 stato doppiato da:"}
{"id": "2299681", "revid": "3115", "url": "https://it.wikipedia.org/wiki?curid=2299681", "title": "Dichlobenil", "text": "Il Dichlobenil (2,6-diclorobenzonitrile) \u00e8 un erbicida, sintetizzato intorno al 1950. Risulta leggermente tossico per gli esseri umani.\nStudi su ratti ne hanno dimostrato la tossicit\u00e0 per questi animali; a seguito di somministrazione endovenosa di \"dichlobenil\" \u00e8 stata infatti riscontrata una estesa distruzione delle ghiandole di Bowman e dell'epitelio della regione olfattiva."}
{"id": "2299684", "revid": "599013", "url": "https://it.wikipedia.org/wiki?curid=2299684", "title": "Yinka Dare", "text": ""}
{"id": "2299689", "revid": "104485", "url": "https://it.wikipedia.org/wiki?curid=2299689", "title": "Paese dei balocchi", "text": "Il Paese dei balocchi \u00e8 un luogo immaginario descritto da Carlo Collodi nel trentesimo capitolo del romanzo \"Pinocchio\".\nNel romanzo.\nPinocchio si reca dal suo amico Lucignolo per invitarlo alla colazione che ci sarebbe stata l'indomani, ma Lucignolo sta aspettando la mezzanotte per partire. A Pinocchio che gli chiede dove sarebbe andato, Lucignolo risponde che andava ad abitare nel pi\u00f9 bel paese del mondo che si chiama il Paese dei balocchi e aggiunge che \u00e8 \"...una vera cuccagna!\"\nPinocchio, che non sa resistere alla tentazione, decide di partire con lui e con altri ragazzi su un carro tirato da dodici pariglie di asini che indossano scarpe a foggia di stivaletto, e guidato dall'Omino di burro. Nel Paese dei balocchi \"...in mezzo ai continui spassi e agli svariati divertimenti, le ore, i giorni, le settimane passavano come tanti baleni\" ma dopo cinque mesi Pinocchio si sveglia una mattina con una brutta sorpresa: \u00e8 diventato un asino.\nAltri media.\nIl Paese dei balocchi appare anche nelle trasposizioni cinematografiche dell'opera, tra cui \"Pinocchio\" della Disney (1940) (dov'\u00e8 chiamata in originale \"Pleasure Island\", cio\u00e8 \"Isola dei Piaceri\", e appare come un vero e proprio luna park del teppismo), \"Le straordinarie avventure di Pinocchio\" (1996) e \"Geppetto\" (2000). Nonostante il nome, e molti parchi giochi, il Paese dei Balocchi, permette ai bambini di spingersi a fare cose cattive portandoli a essere dei veri teppisti: imparare a usare la violenza per farsi male, fumare sigari, bere alcolici, gioco d'azzardo e sfasciare senza ritegno le cose per puro divertimento. \nIn \"C'era una volta\", il Paese dei Balocchi fa pi\u00f9 fede al suo nome disneyiano (\"Pleasure Island\"), facendo pi\u00f9 pressione non tanto sul divertimento senza regole, ma sulle tentazioni e piaceri che non sono negati agli adulti che visitano il paese, come la birra e il fumo. Inoltre, il Paese dei Balocchi \u00e8 l'unico posto di tutta la Foresta Incantata che possiede elettricit\u00e0. \nNel gioco di ruolo horror Sine Requie una delle ambientazioni \u00e8 chiamata \"Il Paese dei Balocchi\".\nMusica.\nIl paese dei balocchi \u00e8 stato un gruppo musicale italiano di rock progressivo degli anni '70.\nAlla figura dell'uomo di burro, che trasporta i bambini nel paese dei balocchi, \u00e8 ispirata invece una canzone del cantautore napoletano, \"Franz \u00e8 il mio nome\", inclusa nell'album \"La torre di Babele\" del 1976.\nIl paese dei balocchi d\u00e0 il titolo ad una canzone di Edoardo Bennato, contenuta nell'album omonimo del 1992, che tratta in maniera polemica la questione dello sbarco degli immigrati in Italia.\nIl paese dei balocchi d\u00e0 il titolo ad una canzone dei Pooh, contenuta nell'album \"Pinocchio\" del 2002 e riproposta l'anno successivo nell'omonimo musical."}
{"id": "2299693", "revid": "174925", "url": "https://it.wikipedia.org/wiki?curid=2299693", "title": "Dipeptidi", "text": ""}
{"id": "2299698", "revid": "574302", "url": "https://it.wikipedia.org/wiki?curid=2299698", "title": "Chicago Film Critics Association Award per il miglior regista", "text": "Il Chicago Film Critics Association Award per il miglior regista (\"CFCA for Best Director\") \u00e8 una categoria di premi assegnata dalla Chicago Film Critics Association, per il miglior regista dell'anno.\nA differenza di altri tipi di premi, essa \u00e8 stata consegnata ininterrottamente dal 1989 in poi.\nVincitori e candidati.\nI vincitori sono indicati in grassetto, con a seguire gli eventuali altri candidati."}
{"id": "2299700", "revid": "554814", "url": "https://it.wikipedia.org/wiki?curid=2299700", "title": "Un messaggio dell'imperatore", "text": "Un messaggio dell'imperatore \u00e8 un racconto di Franz Kafka pubblicato per la prima volta nel 1918, all'interno dell'antologia Un medico di campagna.\nTrama.\nIl piccolo racconto narra la storia di un misterioso imperatore, di cui non si conosce il nome, che in punto di morte affida a un messaggero un messaggio da consegnare ad un suddito, definito miserabile, sconosciuto. Il messaggero, per\u00f2, nonostante la sua forza e instancabilit\u00e0, non arriver\u00e0 mai a destinazione, perdendosi definitivamente nei meandri del maestoso palazzo imperiale.\nAnalisi del racconto.\nLe tematiche affrontate in questo racconto sono alcune delle pi\u00f9 care allo scrittore praghese: il potere, l'attesa, l'inutilit\u00e0 dello sforzo, l'alienazione. \nIl tema dell'attesa, in particolare, \u00e8 centrale: in un luogo qualsiasi del mondo, un personaggio sconosciuto attende alla finestra l'arrivo di un messaggio, il cui contenuto non sar\u00e0 mai rivelato al lettore. \nIl messaggio \u00e8 stato scritto dall'imperatore in punto di morte, e affidato a un messaggero che non riuscir\u00e0 mai a far recapitare il messaggio perch\u00e9 non trover\u00e0 mai l'uscita del palazzo. \nSi crea immediatamente un rapporto imperatore-suddito (il messaggero): il primo, simbolo di un potere irraggiungibile, misterioso, quasi divino, mentre il secondo \u00e8 un semplice inserviente.\nQuest'ultimo non riuscir\u00e0 mai a uscire dal palazzo e molto probabilmente vi morir\u00e0 dentro: cortili, scalinate, corridoi e stanze che separano il suddito dal mondo esterno, sono il simbolo dell'incomunicabilit\u00e0 umana, esempio di barriere che l'uomo non potr\u00e0 mai superare. \nIl suo sforzo sar\u00e0 sempre inutile come nel mito di Sisifo.\nIl senso di soffocamento e alienazione viene reso da Kafka con grande efficacia, grazie a un climax ascendente che viene spezzato dalla chiusura onirica e quasi fiabesca.\nNote.\nVedi anche Franz Kafka, \"Il messaggio dell\u2018 imperatore\", Adelphi 1990, pagg. 269-270. In questa versione di Anita Rho il messaggio \u00e8 inserito nel racconto \"La muraglia cinese\""}
{"id": "2299703", "revid": "22975117", "url": "https://it.wikipedia.org/wiki?curid=2299703", "title": "Tassazione", "text": ""}
{"id": "2299708", "revid": "38120", "url": "https://it.wikipedia.org/wiki?curid=2299708", "title": "LeTont", "text": ""}
{"id": "2299718", "revid": "1318658", "url": "https://it.wikipedia.org/wiki?curid=2299718", "title": "Lucignolo (personaggio)", "text": "Lucignolo \u00e8 un personaggio immaginario del romanzo di Carlo Collodi, \"Le avventure di Pinocchio. Storia di un burattino\".\nRuolo nella storia.\nLucignolo appare nel capitolo XXX. Il suo vero nome \u00e8 Romeo, infatti il soprannome \"Lucignolo\" deriva dal \u00absuo personalino asciutto, secco e allampanato, tale e quale come il lucignolo nuovo di un lumino da notte\u00bb, e tra i compagni di scuola di Pinocchio risulta essere il pi\u00f9 svogliato e birichino. Il burattino lo cerca in modo da invitarlo alla sua imminente trasformazione da burattino a ragazzo in carne ed ossa e, dopo averlo cercato a casa sua, lo trova nascosto sotto il portico di una casa contadina. Egli per\u00f2 rifiuta l'invito, poich\u00e9 sta aspettando la mezzanotte per essere portato nel Paese dei Balocchi, dove non esistono le scuole e dove non si studia. Lucignolo quindi chiede a Pinocchio di partire con lui; inizialmente questi accetta di aspettare per salutare l'amico, ma all'arrivo del carro che trasportava i ragazzi, dopo qualche esitazione, riesce a farsi persuadere dall'amico di partire anch'egli per il Paese dei Balocchi. Arrivati l\u00ec passano cinque mesi in continui divertimenti, ma improvvisamente i due amici si ritrovano trasformati in asini, cos\u00ec l'Omino di Burro, una volta strigliati, li vende nella piazza del mercato. Pinocchio viene venduto a un circo, mentre Lucignolo viene acquistato da un contadino al quale era morto il mulo il giorno prima.\nPinocchio incontra nuovamente Lucignolo verso la fine del libro, nel capitolo XXXVI, quando quest'ultimo \u00e8 ormai morente nella stalla dell'ortolano Giangio, \u00abrifinito dalla fame e dal troppo lavoro\u00bb; infatti Lucignolo aveva lavorato duramente con il compito di tirare su l'acqua dal pozzo. Dapprima Pinocchio non riesce a riconoscerlo, ma sente che quell'animale ha qualcosa di familiare: cos\u00ec gli chiede il suo nome, e l'asino poco prima di morire riesce a rivelargli la sua identit\u00e0.\nNella cinematografia.\nGli interpreti.\nIl primo Lucignolo della storia del cinema \u00e8 il comico franco-italiano Natalino Guillaume in \"Pinocchio\" (1911) in un cast di attori adulti, in cui il personaggio del protagonista era interpretato dal fratello Ferdinand Guillaume. \nNella celebre versione animata della Disney (\"Pinocchio\", 1940) la voce di Lucignolo fu quella del ventenne Frankie Darro, famoso ex attore bambino americano, che fu chiamato a ricoprirne il ruolo anche alla radio nella presentazione della storia il giorno di Natale 1939.\nPer vedere sullo schermo il primo Lucignolo-bambino si deve attendere \"Guglielmo Selvaggio\" nella sua unica interpretazione cinematografica nel film \"Le avventure di Pinocchio\" diretto da Giannetto Guardone nel 1947. \nNel 1972 nella miniserie televisiva \"Le avventure di Pinocchio\", il regista Luigi Comencini affida la parte a Domenico Santoro, un ragazzino da lui \"scoperto\" in un'inchiesta sul lavoro minorile a Napoli (\"I bambini e noi\", 1970), dando al personaggio di Lucignolo una rilevanza da protagonista al fianco del Pinocchio di Andrea Balestri. I due attori, poi, torneranno a recitare insieme nel film \"Torino nera\".\nNelle versioni animate della storia successive a quella della Disney, la voce di Lucignolo \u00e8 variamente affidata a attrici come Flaminia Jandolo (\"Un burattino di nome Pinocchio\", 1971) o attori come Paolo Ruffini (\"Pinocchio\", 2012).\nLucignolo continua in alcuni casi ad essere interpretato da attori adulti come Carmelo Bene, tra il 1961 e il 1999, nelle diverse versioni teatrali, radiofoniche, discografiche e televisive del suo \"Pinocchio\", o Kim Rossi Stuart nel \"Pinocchio\" (2002) di Roberto Benigni. \nPi\u00f9 comunemente la parte \u00e8 affidata a attori bambini professionisti: David Lynch (\"Pinocchio\", 1978), Corey Carrier (\"Le straordinarie avventure di Pinocchio\", 1996), Ben Ridgeway (\"Il mondo \u00e8 magia - Le nuove avventure di Pinocchio\", 1999), Thomas Brodie-Sangster (\"Pinocchio\", 2008), Valentino Fortuzzi (\"Pinocchio\", 2013) e Alessio Di Domenicantonio (\"Pinocchio\", 2019)."}
{"id": "2299720", "revid": "599013", "url": "https://it.wikipedia.org/wiki?curid=2299720", "title": "Dickey Simpkins", "text": ""}
{"id": "2299722", "revid": "1564499", "url": "https://it.wikipedia.org/wiki?curid=2299722", "title": "Castel Fiorentino", "text": ""}
{"id": "2299724", "revid": "3115", "url": "https://it.wikipedia.org/wiki?curid=2299724", "title": "Medaglia Presidenziale della Libert\u00e0", "text": ""}
{"id": "2299725", "revid": "21880", "url": "https://it.wikipedia.org/wiki?curid=2299725", "title": "Mangrovia", "text": "La mangrovia \u00e8 una formazione vegetale (o forestale), costituita da piante prevalentemente legnose, che si sviluppa sui litorali bassi delle coste marine tropicali, in particolare nella fascia periodicamente sommersa dalla marea. Il WWF considera la mangrovia come un bioma, una delle quattordici maggiori tipologie di habitat in cui viene suddiviso il globo terrestre. Il termine \"mangrovia\" viene inoltre spesso impropriamente impiegato come nome comune di alcune singole specie arboree rappresentative di tale formazione vegetale.\nLe mangrovie (o \"foreste a mangrovia\") sono normalmente costituite da quattro fasce parallele alla linea di costa: la prima \u00e8 formata da piante quasi perennemente sommerse; la seconda (la mangrovia per antonomasia, formata in prevalenza da specie del genere \"Rhizophora\") viene invasa regolarmente dall'alta marea; la terza \u00e8 formata da arbusteti e viene sommersa solo dalle alte maree maggiori; la quarta, infine, formata da specie arbustive e arboree al\u00f2file, non viene mai sommersa e ha un suolo con minore contenuto salino. Non sempre, per\u00f2, le ultime due fasce sono presenti.\nLa caratteristica morfologica che distingue le mangrovie, e cio\u00e8 la presenza di \"radici accessorie\" che sollevano il tronco dal fango, si riscontra solo nella seconda e raramente nella terza fascia. Si stima che nel mondo le mangrovie ricoprano una superficie di circa 150.000\u00a0km\u00b2, di cui la maggior parte si trova in Asia.\nFisiologia.\nLe specie che vivono nelle mangrovie sono altamente specializzate per poter sopportare e anzi utilizzare a proprio beneficio l'acqua salmastra delle lagune costiere, o salata del mare. L'eccesso di sale viene poi eliminato mediante ghiandole poste sulle foglie che essudano acqua salata. La forma \u00e8 adattata anche per potere germogliare in un ambiente spesso battuto dalle onde e periodicamente allagato dal ciclo delle maree. Le forme pi\u00f9 lussureggianti si trovano nelle zone interessate da correnti di acqua dolce che confluiscono per infiltrazione o percolazione in mare (paludi o acquitrini costieri), oppure direttamente agli estuari dei fiumi. Un ulteriore fattore impegnativo per le piante \u00e8 la scarsa ossigenazione del suolo, che risulta inoltre quasi sempre instabile.\nLa riproduzione pu\u00f2 essere per via agamica, ma principalmente \u00e8 per via sessuale. Un esempio peculiare di riproduzione ci \u00e8 offerto da \"Rhizophora\", un genere comprendente specie vivipare, cio\u00e8 anzich\u00e9 rilasciare semi nel suolo rilascia plantule o propaguli (germinate per\u00f2 da seme sulla pianta) che cos\u00ec arrivano al suolo gi\u00e0 formate, cosicch\u00e9, dato il suolo instabile, le probabilit\u00e0 di attecchimento sono maggiori.\nAmbiente.\nData la peculiarit\u00e0 della situazione di ambiente a mangrovia, i siti adatti sono uniformemente colonizzati da vegetazione di tale tipo, non avendo in pratica competitori se non marginali di altre vegetazioni.\nIl biotopo a mangrovia ha comunque sviluppato forme animali di diverso tipo (dagli insetti, anfibi, rettili ed uccelli) che si sono adattati e specializzati per tale ambiente esclusivo, che offre per loro indubbi vantaggi. Un esempio \u00e8 appunto il \"granchio rosso delle mangrovie\". A causa della discontinuit\u00e0 sia dell'ambiente biotopico (sommerso/asciutto), che della consistenza e continuit\u00e0 biocenotica, nonch\u00e9 per altre considerazioni strutturali e funzionali, non vi \u00e8 accordo nel definire quello della mangrovia un ecosistema in senso pieno.\nDistribuzione.\nLe mangrovie sono diffuse nelle zone tropicali e subtropicali di entrambi gli emisferi, lungo le coste di America del nord, America del sud, Africa, Asia e Oceania. In genere le mangrovie che si sviluppano sulle coste dell'oceano Indiano e della parte occidentale del Pacifico sono le pi\u00f9 ricche in specie, mentre quelle delle Americhe e delle coste orientali dell'Atlantico sono caratterizzate da un numero di specie inferiore.\nIl WWF riconosce le seguenti ecoregioni attribuibili a questo bioma.\nEcozona afrotropicale.\nLa superficie complessiva ricoperta dalle mangrovie africane \u00e8 di circa 35.000\u00a0km\u00b2.\nLe pi\u00f9 estese si trovano in Nigeria (10.515\u00a0km\u00b2), in Madagascar (4.200\u00a0km\u00b2) e in Mozambico (4.000\u00a0km\u00b2).\nSpecie vegetali.\nLe specie dominanti delle foreste a mangrovie sono una settantina, appartenenti a 5 differenti famiglie:\nAltre famiglie.\nRappresentate in minore misura le seguenti altre specie:"}
{"id": "2299726", "revid": "22975403", "url": "https://it.wikipedia.org/wiki?curid=2299726", "title": "Costituzioni Melfitane", "text": ""}
{"id": "2299731", "revid": "62221", "url": "https://it.wikipedia.org/wiki?curid=2299731", "title": "Orazio e Gaspare", "text": ""}
{"id": "2299739", "revid": "729019", "url": "https://it.wikipedia.org/wiki?curid=2299739", "title": "Las Vegas Film Critics Society Award per il miglior montaggio", "text": "Il Las Vegas Film Critics Society Award per il miglior montatore \u00e8 una categoria di premi assegnata da Las Vegas Film Critics Society, per il miglior montatore dell'anno, a partire dal 1999.\nVincitori e candidati.\nI vincitori sono indicati in grassetto."}
{"id": "2299743", "revid": "599013", "url": "https://it.wikipedia.org/wiki?curid=2299743", "title": "Codice Borgia", "text": "Il Codice Borgia (o Codice Yo\u0101lli Eh\u0113catl) \u00e8 un manoscritto rituale e divinatorio mesoamericano.\nIl Codice, che fa parte di un gruppo di manoscritti a cui d\u00e0 il nome (Gruppo Borgia), \u00e8 composto da 39 pagine in pelle di animale dipinte, ciascuna di 27 x 26,5 cm. Di queste, 37 sono dipinte in entrambi i lati, due da un lato solo, per un complessivo di 76 facciate illustrate e una lunghezza complessiva di 10,34 metri. Il manoscritto si legge da destra a sinistra.\nIl codice prende il nome dal cardinale Stefano Borgia, che lo deteneva prima che fosse acquistato dalla Biblioteca Apostolica Vaticana. Il nome azteco del Codice non ci \u00e8 pervenuto, tuttavia nel 2004 Maarten Jansen e Gabina Aurora P\u00e9rez Jim\u00e9nez proposero di chiamarlo con il nome indigeno di \"Codice Yoalli Ehecatl\", che in Lingua nahuatl significa \"Notte e Vento\", anche se non \u00e8 certo che i suoi realizzatori fossero Nahua.\nStoria.\nNon si conosce l'esatta origine del \"Codice Borgia\" che probabilmente proviene dagli altopiani centrali del Messico, tra Puebla e la Valle di Tehuac\u00e1n.\nProbabilmente risale alla fine del XV secolo, ma fu scoperto nel XVI secolo e portato dal Messico in Spagna e poi da l\u00ec in Italia. Nel 1805 Alexander von Humboldt lo rinvenne tra gli effetti del cardinale Stefano Borgia ed oggi \u00e8 custodito nella Biblioteca Apostolica Vaticana.\nI contenuti del Codice Borgia.\nPagine 1-8.\nLe prime otto pagine elencano i simboli dei 260 giorni del tonalpohualli, ogni trecena di 13 simboli forma una riga orizzontale che si estende su due pagine. Alcuni giorni sono marcati con un'orma di piede. I simboli divinatori sono posti sopra e sotto quello del giorno.\nSezioni analoghe a queste sono contenute nelle prime otto pagine del Codice Cospi e del Codice Vaticanus B. Tuttavia, mentre il Codice Borgia si legge da destra a sinistra, questi codici invece si leggono da sinistra a destra .\nPagine 9\u201314.\nLe pagine da 9 a 13 sono suddivise in quattro quarti, ognuno dei quali contiene uno dei venti simboli dei giorni, la sua divinit\u00e0 protettrice e i simboli associati.\nLa pagina 14 \u00e8 divisa in nove sezioni per ciascuno dei nove Signori della Notte(Tlaloc, Tepeyollotl, Tlazolteotl, Centeotl, Mictlantecuhtli, Chalchiuhtlicue, Xipe-Totec, Tezcatlipoca e Huehueteotl).\nEsse sono accompagnate dal simbolo del giorno e simboli che indicano associazioni positive o negative.\nPagine 15\u201317.\nLe pagine da 15 a 17 raffigurano divinit\u00e0 associate alla nascita. Ciascuna delle 20 sezioni contiene quattro simboli dei giorni.\nLa sezione inferiore della pagina 17 contiene una grande raffigurazione di Tezcatlipoca, con simboli dei giorni associati a varie parti del suo corpo.\nPagine 29\u201346.\nLe pagine da 29 a 46 costituiscono la sezione pi\u00f9 lunga del codice nonch\u00e9 la pi\u00f9 enigmatica. Apparentemente raffigurano una storia o un viaggio, probabilmente legata ad eventi storici forse riferiti a Tula e Teotihuacan.\nLa sequenza apparentemente termina con la cerimonia del Nuovo Fuoco, che segna la fine del ciclo di 52 anni e ne comincia un altro.\nPagine 47\u201356.\nLe pagine da 47 a 56 raffigurano una serie di divinit\u00e0, sacrifici, nonch\u00e9 altra complessa iconografia.\nPagine 57\u201360.\nPagine da 57 da 60 permettevano al sacerdote di pronosticare la buona riuscita di un matrimonio in base ai numeri contenuti nei nomi della coppia.\nPagine 61\u201370.\nLe pagine da 61 a 70 sono simili alla prima sezione e raffigurano vari simboli dei giorni intorno a scene di divinit\u00e0 (20 segni per ciascuna pagina).\nPagine 71\u201376.\nLa pagina 71 raffigura Tonatiuh, il dio del sole, che riceve sangue da un uccello decapitato. Intorno alla scena ci sono dodici Uccelli del Giorno ed una farfalla, che corrispondono ad ognuno dei tredici giorni della trecena.\nLa pagina 72 raffigura quattro divinit\u00e0 con simboli dei giorni collegati a parti del loro corpo. Ogni divinit\u00e0 \u00e8 circondata da un serpente.\nLa pagina 73 raffigura il dio Mictlantecuhtli e il dio Quetzalcoatl.\nAnch'essi hanno simboli dei giorni su varie parti del corpo e l'intera scena \u00e8 circondata da simboli dei giorni.\nI simboli dei giorni.\nI simboli dei 20 giorni (\"tonalli\") che si incontrano nel Codice e le divinit\u00e0 azteche ad essi correlati sono riportati nella seguente tabella sinottica."}
{"id": "2299750", "revid": "118206159", "url": "https://it.wikipedia.org/wiki?curid=2299750", "title": "Pio Donati", "text": "Biografia.\nNacque da Cesare Donati, consigliere del comune di Modena e della Banca Popolare di Modena, e da Carolina Mortara. La famiglia Donati faceva parte della Comunit\u00e0 Ebraica di Modena dal 1606. Fu avvocato e iscritto al Partito Socialista Italiano e poi al Partito Socialista Unitario. Fu deputato al Parlamento dal dicembre del 1919 al dicembre del 1923, eletto nella XXV legislatura del Regno d'Italia e nella XXVI legislatura del Regno d'Italia.\nFu eletto nel consiglio comunale di Modena nel 1920 con 7.091 voti. Nella giunta socialista del Sindaco Ferruccio Teglio fu nominato assessore all'istruzione e Belle Arti e presidente del consiglio di amministrazione della Casa della Carit\u00e0. Dichiar\u00f2 al consiglio comunale del 7 aprile 1921 che in una scuola laica non si dovevano insegnare dogmi religiosi o politici e che occorreva \"una scuola che preparasse l'alunno a riflettere ed a ragionare, per renderlo capace di formarsi da solo, con lo sviluppo graduale della sua istruzione ed educazione, una coscienza ed un convincimento propri su tutti quei problemi che continuamente agitano l'intera umanit\u00e0 e che rivestono una singolare importanza morale e sociale.\"\nNei confronti dei nazionalisti dichiar\u00f2 che \"anche noi socialisti sentiamo di avere una Patria nella quale siamo nati e che vogliamo prospera, ma rifiutiamo di ammettere che per amare la Patria nostra si debbano odiare le Patrie degli altri. De resto lo scolaro imparer\u00e0 assai meglio ad amare la Patria quando essa dar\u00e0 davvero il pane quotidiano da vivere e quello dell'intelletto. In caso diverso nulla potr\u00e0 evitare che esso in cuor suo odi chi presiede ai destini di una Patria che gli \u00e8 diventata matrigna\".\nAmico di Filippo Turati e Claudio Treves, fu il personaggio pi\u00f9 eminente del socialismo modenese e il primo bersaglio delle bande fasciste, che cercarono senza riuscirci di farlo uccidere dalla folla. Ogni giorno gruppi di fascisti facevano dimostrazioni sotto le sue finestre, con le grida di \u00abMorte a Donati\u00bb. Dopo lo scontro a fuoco tra la guardia regia e una squadra di fascisti armati il 26 settembre 1921 che port\u00f2 alla morte del legionario fiumano Duilio Sinigaglia, lo studio di Pio Donati fu distrutto tre volte. Fu bastonato due volte dai fascisti e fu salvato da amici e da funzionari di pubblica sicurezza che gli erano affezionati.\nCominci\u00f2 a soffrire di ulcera e dovette lasciare Modena per Milano dove fu ancora minacciato, poi si rifugi\u00f2 a Bruxelles nell'ottobre del 1926. Mor\u00ec qui di leucemia fulminante il 19 maggio 1927 all'et\u00e0 di 46 anni e fu sepolto nel cimitero di Etterbeek. Treves gli dedic\u00f2 un necrologio in uno dei primi numeri del suo giornale \u00abLa Libert\u00e0\u00bb, che uscirono listati a lutto. Dopo la prima bastonatura fascista disse al cognato avv. Enzo Levi, padre di Arrigo Levi: \u00abSono solo ragazzi, non hanno alcuna colpa, subiscono il veleno, ma contro di loro non posso avere malanimo\u00bb. (tratto dal libro di Arrigo Levi citato in bibliografia)\nIl 19 dicembre 1963, nel ventesimo anniversario della liberazione, il Comune di Modena decise di traslare le sue spoglie nel Cimitero di San Cataldo a Modena insieme a quelle di Francesco Luigi Ferrari, popolare antifascista morto a Parigi il 2 marzo 1933, seppellendoli uno accanto all'altro nel settore cattolico ed ebraico e separandoli con un vetro simbolico. Il Presidente della Repubblica Giorgio Napolitano visit\u00f2 le due tombe in forma ufficiale il 19 marzo 2009. A Pio Donati il Comune di Modena ha intitolato una via, cos\u00ec come il Comune di Formigine (Mo). La moglie Ida Donati Formiggini fu pittrice allieva a Torino di Felice Casorati."}
{"id": "2299757", "revid": "767487", "url": "https://it.wikipedia.org/wiki?curid=2299757", "title": "Madson (calciatore 1986)", "text": "Caratteristiche tecniche.\nGioca come centrocampista offensivo.\nCarriera.\nClub.\nNato a Volta Redonda, nello stato di Rio de Janeiro, M\u00e1dson cominci\u00f2 la carriera con il club della sua citt\u00e0. Nel 2005, attir\u00f2 l'attenzione del Vasco da Gama, e ottenne l'ingaggio nelle giovanili, allora guidate da Toninho Barroso. Al S\u00e3o Janu\u00e1rio fece una buona impressione.\nNel 2006 fu promosso in prima squadra dal tecnico Renato Ga\u00facho. Inizialmente non giocava spesso, e la situazione non miglior\u00f2 con l'esonero di Renato Ga\u00facho e l'arrivo di Celso Roth alla guida del Vasco nel 2007.\nA met\u00e0 2007, Madson fu mandato in prestito al Duque de Caxias, club che cercava in quel periodo la promozione alla prima divisione del Campionato Carioca. Nel Duque de Caxias fu scelto come miglior giocatore della S\u00e9rie B do Campeonato Carioca de 2007 e raggiunse la promozione alla Prima Divisione Carioca. Nel 2008, fu nuovamente mandato in prestito al club per il Campeonato Carioca. Terminato il Campionato statale, Madson fu mandato in prestito all'Am\u00e9rica de Natal per il Campeonato Brasileiro S\u00e9rie B. la mancanza di giocatori mancini al Vasco convinse il tecnico Ant\u00f4nio Lopes a reintegrarlo nella rosa del club.\nTornato al S\u00e3o Janu\u00e1rio, divent\u00f2 titolare, sostituendo il laterale Calisto, messo sotto contratto dal all'inizio dell'anno. Ant\u00f4nio Lopes motiv\u00f2 la scelta di schierare M\u00e1dson con le caratteristiche del giocatore, particolarmente adatte al gioco offensivo.\nNel maggio 2008, nel quarto di finale di Copa do Brasil contro il Corinthians (AL), al S\u00e3o Janu\u00e1rio, M\u00e1dson gioc\u00f2 bene e si conferm\u00f2 titolare in un ruolo pi\u00f9 offensivo.\nCon il trasferimento di Morais al Corinthians, Madson torn\u00f2 al suo vecchio ruolo, quello di centrocampista offensivo. Dopo la retrocessione del Vasco in S\u00e9rie B, Madson si accas\u00f2 al Santos il 2 gennaio 2009.\nDopo un buon inizio rimase coinvolto in uno scandalo con i compagni di squadra Z\u00e9 Eduardo e Felipe, cos\u00ec il 3 dicembre 2010 fu ceduto in prestito all' per la stagione 2011. Tornato al Santos dopo qualche mese per aver \"violato le regole interne al club\", rimase ai margini della societ\u00e0 e nel 2012 fu prestato al club qatariota dell' con contratto di cinque mesi. La permanenza in Qatar dur\u00f2 per\u00f2 sei anni.\nIl 26 dicembre 2018 fu ingaggiato dal , neopromosso in S\u00e9rie A."}
{"id": "2299762", "revid": "287204", "url": "https://it.wikipedia.org/wiki?curid=2299762", "title": "Bill Curley", "text": ""}
{"id": "2299765", "revid": "1060", "url": "https://it.wikipedia.org/wiki?curid=2299765", "title": "Unzione dei Malati", "text": ""}
{"id": "2299772", "revid": "110157", "url": "https://it.wikipedia.org/wiki?curid=2299772", "title": "Tipo testuale occidentale", "text": "Il tipo testuale occidentale \u00e8 uno dei tipi testuali utilizzati nella critica testuale per descrivere e raggruppare per caratteristiche testuali i manoscritti greci del Nuovo Testamento. Questo tipo testuale individua la forma predominante del testo del Nuovo Testamento testimoniato nelle traduzioni in latino dal greco e in citazioni di alcuni scrittori cristiani del II e III secolo, tra cui Cipriano, Tertulliano e Ireneo.\nI testi occidentali hanno un gran numero di caratteristiche peculiari, che compaiono nei vangeli, negli \"Atti\" e nelle lettere di Paolo. Probabilmente le lettere cattoliche e l\"'Apocalisse\" non avevano un tipo occidentale.\nCaratteristiche.\nLa principale caratteristica del tipo testuale occidentale consiste nella sua spiccata tendenza alla parafrasi: \u00abParole e persino interi periodi sono cambiati, omessi o inseriti con sorprendente libert\u00e0, ovunque sembrasse che il significato potesse essere fatto affiorare con maggior forza e definizione\u00bb. Una possibile motivazione per le glosse potrebbe essere il desiderio di armonizzare e completare: \u00abMaggiormente caratteristico del testo occidentale \u00e8 la sua prontezza ad adottare alterazioni o aggiunte da fonti estranee ai libri che divennero poi canonici\u00bb. Questa tipologia testuale presenta frequentemente varianti del testo lunghe, ma in un numero limitato di casi, come alla fine del \"Vangelo secondo Luca\", riporta varianti pi\u00f9 corte, note come \"non-interpolazioni occidentali\".\nSolo un manoscritto greco onciale \u00e8 ritenuto riportare un testo occidentale dei quattro vangeli canonici e degli \"Atti degli Apostoli\", il \"Codex Bezae\" del V secolo, mentre il \"Codex Claromontanus\", risalente al VI secolo, riporterebbe il testo occidentale della lettere di Paolo; i manoscritti successivi sono due onciali del IX secolo, detti 'F' e 'G'. Molte letture caratteristiche del tipo testuale occidentale sono trovate nelle vecchie traduzioni dei vangeli in antico siriaco, il \"Sinaitico\" e il \"Curetoniano\", sebbene vi siano opinioni contrastanti sull'identificazione di questi manoscritti con testimoni del tipo occidentale. Anche un certo numero di frammenti di antichi papiri egiziani presenta lezioni occidentali, come formula_129, formula_138 e formula_148, mentre il \"Codex Sinaiticus\" \u00e8 considerato un testimone del tipo testuale occidentale per i primi otto capitoli del \"Vangelo secondo Giovanni\". In generale il termine \"occidentale\" \u00e8 alquanto fuorviante, in quanto molte testimonianze di questo tipo sono state ritrovate in Oriente, in particolare in Siria.\nManoscritti.\nAltri manoscritti: formula_125, formula_129 (?), formula_141, Onciale 066, 0177, Minuscolo 36, 88, 181, 255, 257, 338, 383 (Acts), 440, 614, 913, 915, 917, 1108, 1245, 1518, 1611, 1739, 1836, 1874, 1898, 1912, 2138, 2298."}
{"id": "2299777", "revid": "599013", "url": "https://it.wikipedia.org/wiki?curid=2299777", "title": "Dwayne Morton", "text": ""}
{"id": "2299779", "revid": "228587", "url": "https://it.wikipedia.org/wiki?curid=2299779", "title": "VTiger", "text": ""}
{"id": "2299787", "revid": "1366253", "url": "https://it.wikipedia.org/wiki?curid=2299787", "title": "Sammaniyya", "text": "La Samm\u0101niyya () \u00e8 una confraternite islamiche sunnita fondata da \"S\u012bd\u012b Shaykh\" Mu\u1e25ammad ibn \u02bfAbd al-Kar\u012bm al-Samm\u0101n (Medina, 1718 - Mecca, 1776), e costituisce una filiazione liturgica della pi\u00f9 nota confraternita sufi della Khalwatiyya, grazie all'opera di Ahmad al-Tayyib wad al-Bash\u012br (1742-1824).\nLa Samm\u0101niyya si diffuse particolarmente in Sudan, in Etiopia occidentale e in Asia sud-orientale e ad essa appartenne il \"Mahd\u012b\" sudanese Muhammad Ahmad b. al-Sayyid Abd Allah b. Fahl, nonch\u00e9 il gruppo etnico sudanese del Kordof\u0101n dei Baqq\u0101ra (popolo del bestiame), del D\u0101r F\u016br e del Ciad orientale.\nL'affiliazione alla confraternita risale all'epoca in cui un loro importante esponente, \u02bfAbd All\u0101h b. Muhammad al-Ta\u02bf\u0101\u02beish\u012b (\u02bfAbdull\u0101h\u012b b. Muhammad Karr\u0101r), ader\u00ec alla lotta patriottica anti egitto-britannica, diventando \"khal\u012bfa\" (successore) del Mahd\u012b, difendendo la causa mahdista fino a quando il movimento fu stroncato e \u02bfAbdull\u0101h\u012b b. Muhammad Karr\u0101r fu ucciso a Umm Diwaykar\u0101t il 24 novembre del 1899.\nL'attuale principale esponente della confraternita - particolarmente versata nel settore degli studi storici - \u00e8 Hasan Muhammad al-F\u0101tih Qar\u012bb All\u0101h, ex-vice Rettore dell'Universit\u00e0 islamica di Omdurman."}
{"id": "2299788", "revid": "154639", "url": "https://it.wikipedia.org/wiki?curid=2299788", "title": "Abito (filosofia)", "text": "Abito, dal latino \"habitus\", che traduce il termine greco aristotelico \"h\u00e9xis\", pu\u00f2 significare un modo di essere, comportamento, disposizione. Il termine abito implica quello derivato e connesso di abitudine a sua volta collegato a carattere.\nEtimologia e significati.\nLa derivazione primitiva del termine \u00e8 \"\u00e9chein\" che vuol dire possedere: in relazione a questo significato si ha un \nInteso come \"avere una forma\" \u00e8 il contrario di \"st\u00e9resis\", privazione\nIn questo secondo senso assume il significato di comportamento che dura nel tempo, una reazione costante di fronte a qualcosa: per esempio reagire bene o male di fronte all'insorgere di passioni\nDisposizione.\nIn questo secondo caso il termine pi\u00f9 specifico \u00e8 quello di \nintendendo l'abito come una caratteristica costante che resiste ai cambiamenti come ad esempio il sapere o la virt\u00f9 al contrario ad esempio della malattia o del piacere che invece sono comportamenti discontinui e passeggeri\nMentre \nAbitudine e carattere.\nL'abitudine (\u1f14\u03b8\u03bf\u03c2, \"\u00e8thos\") \u00e8 dunque l'attivit\u00e0 pratica di un individuo con un determinato abito. Vale a dire il modo di comportarsi di un individuo a seconda del suo\nIn questo senso l'individuo agisce secondo un'abitudine, sostiene Aristotele, che non vuol dire conformarsi alla natura, come accade con la sensazione, n\u00e9 contro la natura, come avviene con la violenza ma il carattere \npoich\u00e9 tramite la ripetizione continua di comportamenti porta in noi alla luce delle caratteristiche naturali che possediamo in potenza, trasformandole in attuali abiti costanti, quasi in una \u00abseconda natura\u00bb, una natura acquisita.\nConsuetudine.\nAbitudine \u00e8 anche sinonimo di consuetudine (\u1f14\u03b8\u03bf\u03c2, \"\u00e8thos\") o familiarit\u00e0 (\"synetheia\") intesa come dimestichezza formatasi dopo ripetute abituali esperienze.\nLa condotta consuetudinaria e abituale di un individuo, secondo il suo carattere, genera quindi l'etica, un comportamento morale individuale ripetuto e costante."}
{"id": "2299789", "revid": "767487", "url": "https://it.wikipedia.org/wiki?curid=2299789", "title": "Howard Eisley", "text": ""}
{"id": "2299794", "revid": "110157", "url": "https://it.wikipedia.org/wiki?curid=2299794", "title": "Municipalit\u00e0 locale di Nyandeni", "text": "Nyandeni \u00e8 una municipalit\u00e0 locale (in inglese Nyandeni Local Municipality) appartenente alla municipalit\u00e0 distrettuale di O. R. Tambo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 274.420 abitanti.\nLa sede amministrativa e legislativa \u00e8 la citt\u00e0 di Libode e il suo territorio si estende su una superficie di ed \u00e8 suddiviso in 26 circoscrizioni elettorali (\"wards\"). Il suo codice di distretto \u00e8 EC155.\nGeografia fisica.\nConfini.\nLa municipalit\u00e0 locale di Nyandeni confina a nord e a ovest con quella di Mhlontlo, a nord con quelle di Ntabankulu e Ingquza Hill, a est con quella di Port St Johns, a sud e a ovest con quella di King Sabata Dalindyebo e a sud con l'Oceano Indiano."}
{"id": "2299796", "revid": "1714743", "url": "https://it.wikipedia.org/wiki?curid=2299796", "title": "Teresa di Le\u00f3n di Navarra", "text": "Origine.\nEra la figlia secondogenita del re di Le\u00f3n, Ramiro II di Le\u00f3n e della sua prima moglie Adosinda Guti\u00e9rrez, figlia del conte Guttiere Osorez e Ildoncia Men\u00e9ndez.\nBiografia.\nNel 939, la madre del re di Pamplona, Garcia I Sanchez, la regina madre, Toda Aznarez riusc\u00ec a convincere suo padre, Ramiro II, ad un'alleanza dei regni di Pamplona e Le\u00f3n contro il califfo di al-Andalus \u02bf\u02bfAbd al-Ra\u1e25m\u0101n III. In quello stesso anno, Ramiro II, al comando di truppe leonesi, asturiane galiziane e castigliane impart\u00ec una dura disfatta ad \u02bfAbd al-Ra\u1e25m\u0101n III nella Battaglia di Simancas.\nNel 940 il califfo, Abd al-Rahman III, dopo la cocente sconfitta dell'anno prima (939, Battaglia di Simancas), intervenne sul re di Pamplona, Garcia I Sanchez di Navarra, affinch\u00e9 ripudiasse la moglie, la contessa d'Aragona, Andregoto Gal\u00edndez, per non avere troppo stretti legami tra i vari regni e contee cristiane. Il matrimonio con Andregoto venne annullato e Garcia I Sanchez, che per\u00f2 aveva mantenuto il controllo diretto della contea di Aragona, spos\u00f2 in seconde nozze Teresa di Le\u00f3n forse, nello stesso anno, ma senz'altro entro il 943, in quanto, in tale data, Teresa compare come regina di Pamplona in un documento di donazione al monastero di San Mill\u00e1n de la Cogolla nella Rioja.\nIl nome di Teresa, regina di Pamplona, compare in altri tre documenti sempre di donazioni al monastero di San Mill\u00e1n de la Cogolla, del 946, del 956 e l'ultimo del settembre 957.\nNon si conosce l'esatto anno della morte di Teresa, si pu\u00f2 solo supporre qualche tempo dopo all'ultima donazione, in quanto Teresa non compare pi\u00f9 in alcun documento, relativo al marito o ai figli.\nFigli.\nTeresa diede al marito due (o tre) figli:"}
{"id": "2299798", "revid": "39224", "url": "https://it.wikipedia.org/wiki?curid=2299798", "title": "Khalwatiyya Jarrahiyya", "text": ""}
{"id": "2299799", "revid": "599013", "url": "https://it.wikipedia.org/wiki?curid=2299799", "title": "Michael Smith (cestista 1972)", "text": "Detto \"Animal\" per il carattere un po' rude, faceva della capacit\u00e0 di andare bene a rimbalzo la sua dote principe."}
{"id": "2299800", "revid": "729019", "url": "https://it.wikipedia.org/wiki?curid=2299800", "title": "Arado Ar 65", "text": "L'Arado Ar 65 era un monomotore da caccia biplano prodotto dall'azienda tedesca Arado Flugzeugwerke GmbH negli anni trenta.\nConsiderato il primo vero caccia della neofondata Luftwaffe, aveva grandi similitudini con il precedente pari ruolo Ar 64, differente per l'adozione di un motore radiale, e venne utilizzato, oltre che dall'aeronautica militare tedesca anche dalla bulgara Vazhdushnite na Negovo Velichestvo Voiski nel periodo interbellico.\nStoria del progetto.\nIl progetto dell'Ar 65 si deve all'evoluzione del precedente caccia Ar 64 sviluppato nel 1930. Il nuovo modello, costruito nello stabilimento di Warnem\u00fcnde e portato in volo per la prima volta nel 1931, differiva essenzialmente per l'adozione di un motore V12 in sostituzione del radiale adottato dall'Ar 64.\nNe vennero realizzati 6 diversi prototipi che differivano in alcuni particolari, due dei quali, le versioni \"d\" ed \"f\", avviati alla produzione in serie nel 1933.\nLa realizzazione dei velivoli avvenne in maniera non continuativa fino alla sua interruzione nel 1936 dopo aver prodotto un totale di 85 velivoli dei quali 36 realizzati negli stabilimenti della AGO Flugzeugwerke GmbH.\nImpiego operativo.\nGermania.\nLe consegne ai reparti dell'Ar 65d iniziarono nel 1933 ed i primi esemplari andarono a ricoprire ruoli operativi, accanto all'Ar 64, nei due gruppi di caccia Fliegergruppe D\u00f6beritz e Fliegergruppe Damm.\nNel 1935, solo dopo due anni, l'Ar 65 venne tolto da incarichi di prima linea ed assegnato, come aereo da addestramento, alla DVS Jagdfliegerschule presso Schlei\u00dfheim.\nAll'inizio della seconda guerra mondiale, sono stati utilizzati dalle scuole di volo della Luftwaffe A/B schule a Olmutz, Prostnitz e Plze\u0148. Tra il 1942 ed il 1943 vennero inoltre utilizzati come aerei da traino dai Erganzungs-Schleppgruppen 1 e 2 per trainare gli alianti da trasporto tattico DFS 230 trasportando truppe nel ponte aereo del fiume Kuban' nell'ambito delle operazioni della campagna del Mar Nero.\nBulgaria.\nNel 1937 vennero presentati all'alleato Regno di Bulgaria, una delle potenze secondarie dell'Asse, che ne acquis\u00ec 12 esemplari per i reparti da addestramento della sua aeronautica militare, la Vazhdushnite na Negovo Velichestvo Voiski."}
{"id": "2299801", "revid": "1060", "url": "https://it.wikipedia.org/wiki?curid=2299801", "title": "Carisma (Bibbia)", "text": ""}
{"id": "2299802", "revid": "599013", "url": "https://it.wikipedia.org/wiki?curid=2299802", "title": "Neil Pointon", "text": ""}
{"id": "2299807", "revid": "767487", "url": "https://it.wikipedia.org/wiki?curid=2299807", "title": "My Plague (New Abuse Mix)", "text": "My Plague (New Abuse Mix) \u00e8 un singolo degli Slipknot, pubblicato l'8 luglio 2002 come unico estratto dalla colonna sonora del film \"Resident Evil\".\nDescrizione.\nSi tratta di una versione rivisitata dell'omonimo brano contenuto nel secondo album in studio del gruppo, \"Iowa\"."}
{"id": "2299816", "revid": "1543377", "url": "https://it.wikipedia.org/wiki?curid=2299816", "title": "Municipalit\u00e0 locale di Ntabankulu", "text": "Ntabankulu \u00e8 una municipalit\u00e0 locale (in inglese Ntabankulu Local Municipality) appartenente alla municipalit\u00e0 distrettuale di O. R. Tambo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 135.798 abitanti.\nLa sede amministrativa e legislativa \u00e8 la citt\u00e0 di Tabankulu e il suo territorio si estende su una superficie di ed \u00e8 suddiviso in 15 circoscrizioni elettorali (\"wards\"). Il suo codice di distretto \u00e8 EC152.\nGeografia fisica.\nConfini.\nLa municipalit\u00e0 locale di Ntabankulu confina a nord e a ovest con quella di Umzimvubu (Alfred Nzo), a nord e a est con quella di Mbizana, a est e a sud con quella di Ingquza Hill, a sud con quella di Nyandeni e a ovest con quella di Mhlontlo."}
{"id": "2299822", "revid": "12379", "url": "https://it.wikipedia.org/wiki?curid=2299822", "title": "Fabbricanti di universi", "text": ""}
{"id": "2299823", "revid": "599013", "url": "https://it.wikipedia.org/wiki?curid=2299823", "title": "Shawnelle Scott", "text": ""}
{"id": "2299838", "revid": "2187", "url": "https://it.wikipedia.org/wiki?curid=2299838", "title": "Wad (onomastica)", "text": "Il termine wad (figlio di) - talvolta \"wuld\" in Mauritania e nell'Africa occidentale subsahariana - \u00e8 un elemento onomastico di origine araba che viene usato in ambiente culturale islamico africano e che combacia perfettamente col termine arabo classico \"Ibn\" (figlio).\nL'elemento onomastico costituisce una contrazione del vocabolo arabo \"walad\", che anch'esso significa \"figlio\" o \"ragazzo\", e il cui plurale \u00e8 \"Awl\u0101d\"."}
{"id": "2299844", "revid": "12379", "url": "https://it.wikipedia.org/wiki?curid=2299844", "title": "La sesta colonna", "text": ""}
{"id": "2299845", "revid": "6923", "url": "https://it.wikipedia.org/wiki?curid=2299845", "title": "Diaccioni", "text": ""}
{"id": "2299846", "revid": "300067", "url": "https://it.wikipedia.org/wiki?curid=2299846", "title": "Antonio Lang", "text": ""}
{"id": "2299847", "revid": "73843", "url": "https://it.wikipedia.org/wiki?curid=2299847", "title": "My Plague", "text": ""}
{"id": "2299848", "revid": "153409", "url": "https://it.wikipedia.org/wiki?curid=2299848", "title": "Isola Clipperton", "text": ""}
{"id": "2299850", "revid": "266224", "url": "https://it.wikipedia.org/wiki?curid=2299850", "title": "Acchiapparella", "text": ""}
{"id": "2299852", "revid": "1305772", "url": "https://it.wikipedia.org/wiki?curid=2299852", "title": "Facocchio", "text": "Il facocchio \u00e8 un artigiano specializzato nella costruzione di parti, e l'assemblaggio di esse, per la fabbricazione di carri a trazione animale.\nStoria.\nQuesto mestiere nasce dalla sapiente quanto antica maestria di coloro che, a quello scopo, erano in grado di lavorare alcuni tipi di materiali completamente diversi tra loro, quali il legno, il ferro e il metallo, fondendo cos\u00ec tra loro due mestieri tra i pi\u00f9 antichi al mondo: falegname e fabbro.\nLa loro mansione non era solo quella della costruzione di carri ma anche della riparazione di questi, dalla normale manutenzione alla riparazione di rotture accidentali od altro."}
{"id": "2299853", "revid": "287204", "url": "https://it.wikipedia.org/wiki?curid=2299853", "title": "Teresa di Le\u00f3n (disambigua)", "text": ""}
{"id": "2299854", "revid": "123817450", "url": "https://it.wikipedia.org/wiki?curid=2299854", "title": "Rime nuove", "text": "Rime nuove \u00e8 una raccolta poetica di Giosu\u00e8 Carducci, contenente le liriche composte tra il 1861 e il 1887.\nStruttura dell'opera.\nL'opera, che costituisce la pi\u00f9 ampia e diversificata raccolta di poesie carducciane, \u00e8 nella sua redazione definitiva il risultato dell'unione delle liriche pubblicate da Zanichelli con il titolo \"Rime nuove\" nel 1887 e di alcune altre comprese in \"Levia Gravia\" pubblicate da Barb\u00e8ra in \"Poesie\" nel 1871 e da Galeati in \"Nuove poesie\" nel 1873.\nLa raccolta comprende complessivamente 105 liriche, numerate con numeri romani, divise in nove libri (nelle prime due edizioni in dieci libri), preceduti da un \"Intermezzo\" (che nelle prime due edizioni costituiva invece il nono libro).\nPrimo Libro.\nIl primo libro comprende la sola ode, di stile ronsardiano e chiabresco, \"Alla rima\", in strofe miste di ottonari e di quaternari.\nSecondo Libro.\nIl secondo libro \u00e8 composto da trentaquattro sonetti tra i quali il noto \"Traversando la maremma toscana\":\nTerzo Libro.\nAl terzo libro appartengono venticinque liriche composte in metri diversi, di stile settecentesco e tre-quattrocentesco. Nel primo gruppo si annoverano quartine di settenari e di ottonari, quartine di endecasillabi, strofe saffiche rimate e un sonetto; nel secondo ballate, madrigali, rispetti toscani. Tra le liriche di questo libro, oltre alla celebre \"San Martino\", ve n'\u00e8 una intitolata \"Passa la nave mia\", tradotta da Heine:\nQuarto Libro.\nIl quarto libro, racchiuso tra la saffica \"Ad Alessandro D'Ancona\" e \"Un ramo d'alloro\", comprende le \"Tre primavere elleniche\" formate da una saffica eolia, dove invece degli endecasillabi ci sono doppi quinari,\nda una saffica dorica,\nda una alcaica fantoniana, l'alessandrina formata da due doppi quinari con secondo emistichio sdrucciolo e due settenari a rima baciata\nQuinto Libro.\nIl quinto libro si apre con i versi sciolti di \"Rimembranze di scuola\" e continua alternando liriche di metri diversi che si ispirano alla pi\u00f9 grande tradizione della poesia italiana, come nelle terzine dantesche di \"Idillio maremmano\":\nnella saffica rimata di \"Vendette della luna\":\nnelle quartine di endecasillabi a rima alterna di \"Davanti San Guido\":\ne di \"Era un giorno di festa, e luglio ardea\":\nNella sestina lirica di \"Notte di maggio\":\ne nella romanella \"All'autore del \u00abMago\u00bb:\"\nSesto Libro.\nIl sesto libro inizia con un epodo di endecasillabi e settenari rimati e disposti in modo alternato dal titolo \"I due Titani\" sotto forma di canto amebeo dove una quartina viene recitata da Prometeo e una da Atlante mentre l'ultima \u00e8 costituita dal commento del poeta. Seguono due ballate: \"La leggenda di Teodorico\" formata da quartine doppie di ottonari a rima alterna con il sesto e l'ottavo verso tronchi\ne \"Faida di comune\" composta da quartine di ottonari dove i versi pari sono rimati tra di loro.\nIndice completo.\n&lt;poem&gt;\nLIBRO I\nI. ALLA RIMA\nLIBRO II.\nII. AL SONETTO\nIII. IL SONETTO\nIV. OMERO (I)\nV. OMERO (II)\nVI. OMERO (III)\nVII. DI NOTTE\nVIII. COLLOQUI CON GLI ALBERI\nIX. IL BOVE\nX. VIRGILIO\nXI. FUNERE MERSIT ACERBO\nXII. NOTTE D'INVERNO\nXIII. FIESOLE\nXIV. SAN GIORGIO DI DONATELLO\nXV. SANTA MARIA DEGLI ANGELI\nXVI. DANTE\nXVII. GIUSTIZIA DI POETA\nXVIII. COMMENTANDO IL PETRARCA\nXIX. HO IL CONSIGLIO A DISPETTO\nXX. DIETRO UN RITRATTO DELL'ARIOSTO\nXXI. SOLE E AMORE\nXXII. MATTUTINO E NOTTURNO\nXXIII. QUI REGNA AMORE\nXXIV. VISIONE\nXXV. MITO E VERIT\u00c0\nXXVI. IN RIVA AL MARE\nXXVII. A UN ASINO\nXXVIII. AD UNA BAMBINA\nXXIX. A MADAMIGELLA MARIA L.\nXXX. MOMENTO EPICO\nXXXI. MARTINO LUTERO\nXXXII. LA STAMPA E LA RIFORMA\nXXXIII. ORA E SEMPRE\nXXXIV. TRAVERSANDO LA MAREMMA TOSCANA\nXXXV. DIETRO UN RITRATTO\nLIBRO III.\nXXXVI. MATTINO ALPESTRE\nXXXVII. ROSA E FANCIULLA\nXXXVIII. BRINDISI D'APRILE\nXXXIX. PRIMAVERA CLASSICA\nXL. AUTUNNO ROMANTICO\nXLI. IN MAGGIO\nXLII. PIANTO ANTICO\nXLIII. NOSTALGIA\nXLIV. TEDIO INVERNALE\nXLV. VIGNETTA\nXLVI. LUNGI LUNGI\nXLVII. PANTEISMO\nXLVIII. PASSA LA NAVE MIA\nXLIX. ANACREONTICA ROMANTICA\nL. MAGGIOLATA\nLI. SERENATA\nLII. MATTINATA\nLIII. DIPARTITA\nLIV. DISPERATA\nLV. BALLATA DOLOROSA\nLVI. DAVANTI UNA CATTEDRALE\nLVII. BRINDISI FUNEBRE\nLVIII. SAN MARTINO\nLIX. IN CARNIA\nLX. VISIONE\nLIBRO IV.\nLXI. AD ALESSANDRO D'ANCONA\nLXII. PRIMAVERE ELLENICHE\nLXIII. PRIMAVERE ELLENICHE\nLXIV. PRIMAVERE ELLENICHE\nLXV. UNA RAMA D'ALLORO\nLIBRO V.\nLXVI. RIMEMBRANZE DI SCUOLA\nLXVII. IDILLIO DI MAGGIO\nLXVIII. IDILLIO MAREMMANO\nLXIX. CLASSICISMO E ROMANTICISMO\nLXX. VENDETTE DELLA LUNA\nLXXI.\nLXXII. DAVANTI SAN GUIDO\nLXXIII. NOTTE DI MAGGIO\nLXXIV. ALL'AUTORE DEL MAGO\nLIBRO VI.\nLXXV. I DUE TITANI\nLXXVI. LA LEGGENDA DI TEODORICO\nLXXVII. IL COMUNE RUSTICO\nLXXVIII. SU I CAMPI DI MARENGO\nLXXIX. FAIDA DI COMUNE\nLXXX. NINNA NANNA DI CARLO V.\nLXXXI. A VITTORE HUGO\nLIBRO VII. \u00c7A IRA\nLXXXII.\nLXXXIII.\nLXXXIV.\nLXXXV.\nLXXXVI.\nLXXXVII.\nLXXXVIII.\nLXXXIX.\nXC.\nXCI.\nXCII.\nXCIII.\nLIBRO VIII.\nXCIV. LA FIGLIA DEL RE DEGLI ELFI\nXCV. IL RE DI TULE\nXCVI. I TRE CANTI\nXCVII. LA TOMBA NEL BUSENTO\nXCVIII. IL PASSO DI RONCISVALLE\nXCIX. GHERARDO E GAIETTA\nC. LA LAVANDAIA DI SAN GIOVANNI\nCI. IL PELLEGRINO DAVANTI A SANT JUST\nCII. CARLO I\nCIII. L'IMPERATORE DELLA CINA\nCIV. I TESSITORI\nLIBRO IX.\nCV. CONGEDO\n&lt;/poem&gt;"}
{"id": "2299859", "revid": "599013", "url": "https://it.wikipedia.org/wiki?curid=2299859", "title": "Eric Piatkowski", "text": ""}
{"id": "2299860", "revid": "287204", "url": "https://it.wikipedia.org/wiki?curid=2299860", "title": "Ctenocephalides felis", "text": "Ctenocephalides felis, o pulce del gatto \u00e8 un insetto cosmopolita, nella fase adulta parassita esterno ematofago dei felini domestici, ed occasionalmente di molti altri mammiferi, principalmente cane e uomo. Come tutti i congeneri, \u00e8 relativamente poco specie specifica, e non esita a parassitare ospiti differenti in assenza di quello elettivo. Pu\u00f2 essere vettore di diverse parassitosi ed infezioni.\nLa fase larvale si svolge nel ricovero dell'ospite, con dieta a base di detriti organici, prevalentemente sangue disseccato e deiezioni degli adulti. Tra le patologie causate, anche solo occasionalmente, si ricordano le bartonellosi, la parassitosi da tenia Dipylidium caninum, il tifo murino e alcune dermatiti allergiche."}
{"id": "2299865", "revid": "1632387", "url": "https://it.wikipedia.org/wiki?curid=2299865", "title": "Diablo (gruppo musicale)", "text": "I Diablo sono un gruppo musicale melodic death metal finlandese formato a Kalajoki nel 1995 col nome di Diablo Brothers.\nIl loro quarto album, \"Mimic47\", pubblicato nel gennaio 2006, ha raggiunto il primo posto tra le classifiche di musica finlandese. Il loro quinto album, \"Icaros\", pubblicato nel maggio 2008, ha raggiunto il secondo posto nelle classifiche finlandesi."}
{"id": "2299874", "revid": "1005847", "url": "https://it.wikipedia.org/wiki?curid=2299874", "title": "Roberto Giannoni", "text": "La posizione di Giannoni nella poesia genovese e in generale dialettale contemporanea \u00e8 particolare, come sottolineato da Franco Brevini, in quanto si tratta di un autore di poesie narrative ed antiliriche, e che anche per questo motivo ha utilizzato una lingua arcaizzante.\nGiannoni si \u00e8 richiamato esplicitamente ad autori del primo Novecento, come Pascoli e Gozzano, bench\u00e9 li abbia riletti alla luce delle successive acquisizioni della poesia e della cultura in generale, dalla psicanalisi alla linguistica, dall'economia alla teologia.\nBiografia.\nRoberto Giannoni era nato a Genova, nel quartiere di Carignano, nel 1934, da una famiglia della piccola borghesia degli affari, il padre era procuratore di borsa. \nLa prima esperienza significativa della sua vita \u00e8 stato lo sfollamento dal 1942 al 1946 nel paese d'origine della famiglia, Ponzano Superiore, in Lunigiana, a causa dei bombardamenti e della guerra. Qui Giannoni ebbe modo di conoscere sia il mondo contadino che gli orrori della guerra (il paese si trovava nelle retrovie della Linea Gotica). \nTornato a Genova, Giannoni aveva conseguito la maturit\u00e0 presso il Liceo classico Andrea D'Oria, dove aveva appreso la versificazione italiana classica ed era stato allievo di Mario Puppo. Fra i compagni di scuola che frequentava c'erano Paolo Villaggio, Paolo Fresco, Romolo Rossi, Fabio Capocaccia, Lucio Luzzatto, Giovanni Cereti. \nQuindi si era laureato alla Facolt\u00e0 di Giurisprudenza dell'Universit\u00e0 di Genova. Negli stessi anni frequentava assiduamente il Cineforum e il Cine Club genovesi, dove aveva conosciuto Claudio Bertieri, Claudio G. Fava e padre Arpa. \nSi era poi trasferito a Torino nel 1959 per entrare a lavorare alla RAI, come impiegato nei settori immobiliare e poi fiscale. Vivere lontano dalla propria citt\u00e0 \u00e8 stata l'occasione per accorgersi dell'\"autoreferenzialit\u00e0 municipale\" dei genovesi, e uscirne.\nNel 1978 venne trasferito alla sede RAI di Milano, dove si \u00e8 occupato di appalti e di abbonamenti, e dove ha continuato a vivere anche dopo il pensionamento. Nel 1992-93 aveva partecipato con una rubrica fissa (un gioco per gli spettatori) alla trasmissione \"Parlato semplice\" condotta da Luigi Necco. \nIntanto, Giannoni aveva iniziato a scrivere poesie nel 1972 come effetto di una terapia analitica junghiana, quindi come lavoro di scavo interiore, di scoperta delle parti inconsce e rimosse di s\u00e9.\nTuttavia, a causa dell'\"ansia individualistica di auto-emarginazione\" di cui parla Toso, non aveva pubblicato nulla fino al 1987, quando \"La Strada del Sale\" pubblic\u00f2 \"'E gagge\". Il libro non ebbe molta eco a Genova, ma ricevette recensioni favorevoli (fra cui quelle di Franco Brevini, Stefano Verdino, Bruno Nacci, Renato Martinoni e Fiorenzo Toso), che permisero a Giannoni di entrare in contatto con gli altri maggiori poeti dialettali contemporanei: Raffaello Baldini, Franco Loi, Achille Serrao, Amedeo Giacomini.\nDopo dieci anni \u00e8 uscita presso Menconi Peirano Editori la seconda raccolta, \" 'E trombe\"; e nel 2003 \u00e8 stata pubblicata anche la \"plaquette\" \"Se mai ven ci\u00e6o\".\nGiannoni ha ricevuto pochi premi letterari, il pi\u00f9 importante \u00e8 probabilmente il Premio Speciale LericiPea \u201cPaolo Bertolani\u201d, assegnatogli nel 2007.\nGiannoni \u00e8 morto a Milano nel 2016.\nLingua, metrica, ortografia.\nGiannoni non hai mai parlato abitualmente il dialetto e inoltre quando ha iniziato a scrivere poesie non viveva a Genova da pi\u00f9 di dieci anni. In effetti la sua scelta linguistica \u00e8 coerente con la ricerca psicoanalitica: ha ricostruito la lingua che ricordava di aver ascoltato dagli adulti quand'era bambino, il genovese della prima met\u00e0 del Novecento. Ma la scelta di un dialetto arcaico ha anche un significato polemico nei confronti della lingua italianizzante ormai parlata in citt\u00e0 e usata dai poeti dialettali pi\u00f9 in voga, da Nicol\u00f2 Bacigalupo a Edoardo Firpo. La critica verso la citt\u00e0 \u00e8 passata anche attraverso la critica del suo dialetto.\nOltre che lingua dell'inconscio, per Giannoni il dialetto \u00e8 anche lingua della quotidianit\u00e0: nella prefazione alla seconda raccolta ha spiegato che \"si \u00e8 dialettali per buona parte della nostra vita e [...] lo siamo anche riguardo al 'mondo' nel suo complesso , al significato che gli diamo, alla maniera in cui concepiamo la storia degli uomini e le vicende macro-economiche e macro-politiche\". \nIn varie poesie questa lingua arcaizzante \u00e8 ulteriormente \"intarsiata\" da frasi nelle lingue dei paesi con cui Genova commercia, o in cui sono scritti i testi religiosi letti dai personaggi. In generale la lingua di Giannoni mescola \"arcaismi e forestierismi, gergalismo e tecnicismi\", il tutto in evidente contrasto con la tradizione \"firpiana\".\nCoerentemente con la sua poetica antimoderna Giannoni usa la metrica classica sette-ottocentesca, soprattutto le quartine di endecasillabi, che peraltro \"destruttura\" mediante un ampio ricorso agli enjambements. Le rime sono perlopi\u00f9 alternate.\nGiannoni ha dato importanza anche all'ortografia, in quanto ha constatato che sempre meno genovesi sono in grado di leggere il dialetto, mentre il pubblico della poesia dialettale non \u00e8 pi\u00f9 separato per citt\u00e0, ma \u00e8 diventato nazionale ed \u00e8 abituale leggere autori in dialetti diversi dal proprio. Per questo ha elaborato una grafia che fosse univoca nel rappresentare le vocali aperte e chiuse, nonch\u00e9 lunghe e brevi, i dittonghi, le esse sorde e sonore.\nInfine, Massimo Bacigalupo ha definito Giannoni \"poeta doctus\" per la ricchezza di riferimenti contenuti nelle poesie, che si concretizzano nelle traduzioni italiane e soprattutto nell'abbondanza di note di cui sono corredate le poesie.\nTemi.\nGiannoni rifugge sia dal tradizionale bozzettismo vernacolo, sia dal lirismo in dialetto che viene chiamato \"neodialettale\". Infatti \u00e8 un poeta \"rigorosamente antilirico\", che rinuncia cio\u00e8 alla narrazione in prima persone delle proprie emozioni: lascia che siano i personaggi a parlare, come se un borghese o un popolano raccontassero un pettegolezzo al caff\u00e8.\nIl tono \u00e8 perci\u00f2 affabulatorio: tuttavia sotto lo scorrere della narrazione si cela l'\"osservazione impietosa\" delle condizioni esistenziali, individuali e collettive. \nBench\u00e9 Giannoni non vivesse pi\u00f9 a Genova da decenni e non avesse nostalgia di tornarvi, era affascinato dalla ricchezza di storia e di relazioni della citt\u00e0, e perci\u00f2 l'ambientazione delle poesie \u00e8 spesso quella del centro storico di Genova, descritto in termini cupi, quasi \"archeologici\". La cupezza \u00e8 collegata anche al carattere della borghesia genovese, ma in Giannoni \u00e8 resa angosciosa dalla decadenza della citt\u00e0. La citt\u00e0 \u00e8 descritta con precisione di luoghi e di abitudini, ma diventa per Loi un luogo metafisico della sofferenza umana: la discesa nel ventre di Genova diventa perci\u00f2 una discesa nell'inconscio dolente dell'autore e di un'intera civilt\u00e0. I temi sono perci\u00f2 quelli esistenziali della morte, del dolore, del sesso, del rapporto col divino.\nNella seconda sezione delle \"Gagge\", intitolata \"F\u0153a d'o Dassio\" (\"Fuori dalla cinta daziaria\"), Giannoni narra i grandi miti dell'umanit\u00e0 (la mitologia greca e germanica, alcuni episodi biblici) come fossero racconti di marinai genovesi, unendo il realismo del dialetto e la mimesi del parlato al favoloso dell'ambientazione esotica, le espressioni gergali a quelle nelle diverse lingue del mondo, e ottenendo cos\u00ec un abbassamento del registro narrativo.\nLa seconda silloge, \" 'E trombe\", raccoglie molte poesie di tema religioso, in cui viene espressa la spiritualit\u00e0 di Giannoni, \"intellettualisticamente nutrita di dubbio\", ma anche alcuni componimenti che riflettono in versi sull'attivit\u00e0 economica e lavorativa, cos\u00ec importante per i genovesi.\nLa \"plaquette\" del 2003 \"Se mai ven ci\u00e6o\", per stessa ammissione della autore nella premessa al libro, \u00e8 formata da ventun poesie liriche e perci\u00f2 a s\u00e9 stanti rispetto al resto della produzione. Tali componimenti, tuttavia, rimarrebbero, secondo Giannoni, dialettali, in quanto le immagini e il lessico sono quelle di chi parla in dialetto.\n\u00c8 rimasta inedita la raccolta \" 'A serva d'o sci\u00f4 Bi\u00f8rnvik\" in cui Giannoni ha rivisitato la storia novecentesca di Genova in chiave di denuncia della decadenza della borghesia cittadina dalla \"Belle Epoque\" al \"rampantismo\" degli anni Ottanta."}
{"id": "2299875", "revid": "72396", "url": "https://it.wikipedia.org/wiki?curid=2299875", "title": "Cinema Bizarre", "text": "I Cinema Bizarre sono stati un gruppo musicale tedesco formatosi nel 2005 a Berlino. Hanno ottenuto la notoriet\u00e0 internazionale nel 2007 con il singolo \"Lovesongs (They Kill Me)\", tratto dall'album \"Final Attraction\". Il loro genere musicale \u00e8 un misto di rock, elettronica, synthpop e gothic rock. Nel 2010 hanno annunciato l'interruzione della loro attivit\u00e0.\nStoria.\nLa storia del gruppo inizi\u00f2 nel 2005 quando Strify, Yu e Kiro si incontrarono a Berlino in una convention di manga e anime, AnimagiC. Successivamente si aggiunse Luminor e, dopo una ricerca su Internet, trovarono il batterista Shin, formando cos\u00ec una band che comprende elementi pop.\nTutti i membri del gruppo usano pseudonimi: Yu, lo pseudonimo del chitarrista, in origine era Yukito ma poi and\u00f2 via via modificandosi. Strify, nome d'arte del cantante, \u00e8 ispirato al personaggio di Cloud Strife di Final Fantasy VII ed \u00e8 stato creato da Yu. Il soprannome del bassista Kiro gli \u00e8 stato dato invece da Strify sostituendo la lettera iniziale della sua scimmia Siro con una K. Lo pseudonimo di Luminor deriva da lumina che \u00e8 il raggio lunare. Il soprannome di Shin deriva da Shinya, batterista dei Dir En Grey.\nPochissimo tempo dopo la fondazione del gruppo i cinque ragazzi firmarono un contratto discografico con la Universal Music e il 14 settembre 2007 venne pubblicato il loro primo singolo, \"Lovesongs (They Kill Me)\", inizialmente solo in Germania dove le riviste di settore hanno cominciato a paragonarli ai loro connazionali Tokio Hotel per gli orientamenti musicali e stilistici.\nIl 12 ottobre 2007, venne pubblicato il loro primo album \"Final Attraction\" in Germania e Austria. La grande celebrit\u00e0 raggiunta in Germania spinse la loro casa discografica a distribuire l'album in tutta Europa nel giugno 2008 e ad iniziare subito dopo un tour europeo. \"Final Attraction\" entr\u00f2 cos\u00ec in varie classifiche europee, grazie anche al successo del singolo \"Escape to the Stars\".\nIl 6 marzo 2008, il gruppo ha partecipato con la canzone \"Forever or Never\" alle selezioni tedesche per l'Eurovision Song Contest 2008, classificandosi al terzo posto.\nNel settembre 2008, Luminor, tastierista e seconda voce del gruppo, non partecip\u00f2 ad alcuni concerti del gruppo, e Romeo, amico di Yu, prese il suo posto.\nIl 27 novembre successivo, Luminor annunci\u00f2 su MySpace che avrebbe lasciato la band a causa della sua salute cagionevole e per motivi personali. Il suo posto fu sostituito da Romeo, che divent\u00f2 ufficialmente il tastierista dei Cinema Bizarre nel 2009.\nA marzo 2009 su contratto in management da Mattia Rissone, i Cinema Bizarre hanno accompagnato la cantante Lady Gaga nel suo \"The Fame Ball Tour\".\nIl 16 maggio 2009 ai TRL Awards hanno presentato il brano \"Deeper and Deeper\", tratto dall'album \"ToyZ\", il secondo album della band il cui trailer era stato pubblicato su YouTube gi\u00e0 il 1\u00ba novembre 2008. \nInizialmente il primo singolo estratto da \"ToyZ\" doveva essere \"Erase and Replace\", ma il gruppo cambi\u00f2 idea scegliendo \"My Obsession\". Quest'ultima canzone, per\u00f2, \u00e8 trapelata su Internet prima della sua pubblicazione ufficiale, cos\u00ec la band scelse come primo singolo \"I Came 2 Party\", mentre \"My Obsession\" usc\u00ec come secondo singolo con scarsa promozione.\nAnche la data di pubblicazione dell'album \"ToyZ\" venne posticipata da maggio 2009 al 21 agosto dello stesso anno, mentre il singolo \"I Came 2 Party\" \u00e8 stato pubblicato il 7 agosto, prodotto in collaborazione con Space Cowboy.\nIl 25 agosto del 2009, negli Stati Uniti \u00e8 stato pubblicato \"BANG!\", il loro album di debutto in America, che contiene alcune canzoni del loro primo album \"Final Attraction\" miste a canzoni del loro secondo album e ad un inedit che fu allora prodotto in collaborazione con Mattia Rissone.\nIl 21 gennaio del 2010 hanno annunciato di aver interrotto la loro attivit\u00e0 nel MySpace ufficiale della band.\nDopo lo scioglimento.\nIn seguito, i componenti del gruppo hanno preso strade diverse:\nYu e Romeo si sono trasferiti a Los Angeles formando una nuova band, i Rouge Morgue, prima di arrivare a un successivo scioglimento. Yu nel frattempo cambia nome in \"Yu Phoenix\" e pubblica un singolo in collaborazione con la cantante Jamie Lostein, \"Moonflower\", a fine 2011. Dopo una collaborazione con Sebastiano Serafini (il progetto MonoChrome Hearts, da cui \u00e8 nata la canzone \"Your Knight\") Yu entra ufficialmente nella band italiana DNR (Dreams Now Reality) come chitarrista sotto contratto di Mattia Rissone Tokyo.\nStrify, che si fa chiamare ora \"Jack Strify\", ha partecipato ad una collaborazione con il dj francese Junior Caldera nella canzone \"Blasphemy\". Ha pubblicato tre canzoni che faranno parte di una trilogia denominata \"Glitter + Dirt\", ossia \"Brave New World\", \"Sanctuary\" e \"Halo (We're the Only One)\".\nShin ha un proprio progetto chiamato \"Gothow Motion\" (si \u00e8 anche occupato di dirigere i video di \"Glitter + Dirt\").\nKiro \u00e8 entrato a far parte del duo insieme a Denis Kuros. Nel 2014 i due hanno collaborato con Lena Katina (ex componente del duo t.A.T.u.) nel brano \"Century\".\nLuminor ha collaborato nel 2009 con Nik Page duettando insieme in due sue canzoni (\"Your Bad Temptation\" e \"Voices from Outer Space\"), ed \u00e8 tornato sul palco nel 2010 con la band italiana DNR (Dreams Now Reality) per un feauturing durante il loro tour europeo, e successivamente nel 2013 insieme al cantante italiano Roberto Romagnoli. Dopo vari problemi di salute, ha annunciato che si sarebbe allontanato dal mondo di Internet per farsi ricoverare in ospedale. \u00c8 morto il 12 aprile 2020 per un'overdose di analgesici."}
{"id": "2299889", "revid": "486946", "url": "https://it.wikipedia.org/wiki?curid=2299889", "title": "Polvere senza fumo", "text": ""}
{"id": "2299890", "revid": "154893", "url": "https://it.wikipedia.org/wiki?curid=2299890", "title": "Polvere B", "text": ""}
{"id": "2299901", "revid": "287204", "url": "https://it.wikipedia.org/wiki?curid=2299901", "title": "Jose Luis Arrieta", "text": ""}
{"id": "2299902", "revid": "599013", "url": "https://it.wikipedia.org/wiki?curid=2299902", "title": "B.J. Tyler", "text": "Divenne famoso per il bizzarro infortunio che lo costrinse a ritirarsi, Tyler si addorment\u00f2 con un pacco di ghiaccio sul ginocchio causando gravi danni al sistema nervoso e compromettendolo in maniera irreparabile."}
{"id": "2299911", "revid": "125469841", "url": "https://it.wikipedia.org/wiki?curid=2299911", "title": "IDEM", "text": "L\u2019IDEM (\"Italian Derivatives Market\") \u00e8 un mercato finanziario in cui sono negoziati contratti che per loro natura \"derivano\" il proprio valore da attivit\u00e0 o strumenti sottostanti. Vide la sua nascita nella fine del 1994, all'epoca della negoziazione per via telematica del contratto future sull'indice Mib30 (Fib30). La Cassa di Compensazione e Garanzia (CCG), detta genericamente Clearing House, gestisce il meccanismo dei margini (somme che i partecipanti versano a garanzia della propria posizione), e assume il ruolo di controparte delle operazioni eseguite sul mercato Idem al fine di assicurare il buon fine dei contratti.\nSull'IDEM vengono negoziati i seguenti strumenti finanziari:\nOperatori presenti sul mercato IDEM.\nNel mercato Italian Derivatives Market, possono operare:\nQuesti operatori possono assumere la figura di: broker (in conto terzi), dealer (in conto proprio), broker-dealer (in conto proprio e conto terzi) ed infine come market maker. Questi ultimi espongono costantemente delle proposte in acquisto ed in vendita, consentendo al mercato di poter permettere sempre un quantitativo minimo di scambi.\nModalit\u00e0 di negoziazione.\nIl regolamento dei mercati organizzati e gestiti dalla Borsa italiana SpA prevede \"un'unica fase di negoziazione continua\" (che va dalle 8.00 alle 22.00), in tale fase le proposte sono ordinate automaticamente dal sistema in base al prezzo, e a parit\u00e0 di prezzo in base alla priorit\u00e0 temporale.\nLe proposte possono essere:"}
{"id": "2299923", "revid": "79213", "url": "https://it.wikipedia.org/wiki?curid=2299923", "title": "Jean Baptiste Wicar", "text": ""}
{"id": "2299926", "revid": "298171", "url": "https://it.wikipedia.org/wiki?curid=2299926", "title": "Beatbox Show", "text": ""}
{"id": "2299933", "revid": "125830303", "url": "https://it.wikipedia.org/wiki?curid=2299933", "title": "Monty Williams", "text": "Carriera da giocatore.\nCome ala piccola di 2,03 m dell'Universit\u00e0 di Notre Dame, Williams \u00e8 stato una menzione d'onore All-American, con una media di 22,4 punti e 8,4 rimbalzi durante la sua stagione da senior. Williams \u00e8 stato scelto al primo turno del draft NBA nonostante una condizione cardiaca preesistente. \u00c8 stato selezionato dai New York Knicks al primo round (24\u00ba assoluto) del draft NBA del 1994. Williams ha giocato in 9 stagioni NBA dal 1994 al 2003. Ha giocato per Knicks, San Antonio Spurs, Denver Nuggets, Orlando Magic e Philadelphia 76ers.\nNella sua carriera in NBA, Williams ha giocato 456 partite, ha segnato un totale di 2884 punti e una media di 6,3 punti a partita. L'8 aprile 1997, ha segnato 30 punti come membro degli Spurs contro i Denver Nuggets. Problemi cronici al ginocchio lo hanno costretto al ritiro nel 2003.\nCarriera da allenatore.\nNel 2005, Williams ha vinto un campionato NBA come stagista dello staff tecnico con i San Antonio Spurs. Nel 2005, Williams \u00e8 stato assunto dal nuovo allenatore Nate McMillan come assistente allenatore per i Portland Trail Blazers. Il 7 giugno 2010, a Williams \u00e8 stato offerto un contratto di tre anni come head coach dei New Orleans Hornets. Alla data della sua assunzione, Williams \u00e8 diventato il pi\u00f9 giovane allenatore della NBA a 38 anni. Nella sua prima stagione con gli Hornets, la squadra ha concluso con un record di 46-36 e ha fatto i playoff.\nIl 18 agosto 2012, Williams ha accettato un'estensione del contratto di quattro anni dagli Hornets (successivamente ribattezzati Pelicans). Il 9 giugno 2013, Williams ha accettato un ruolo di assistente allenatore con la squadra nazionale degli Stati Uniti, insieme a Jim Boeheim e Tom Thibodeau, per le Olimpiadi estive del 2016 a Rio de Janeiro, in Brasile. I New Orleans Pelicans hanno terminato la stagione 2014-15 con un record di 45-37 prima di perdere contro i Golden State Warriors nel primo turno dei play-off. Il 12 maggio 2015, Williams \u00e8 stato licenziato dopo cinque stagioni come capo allenatore dei Pelicans, compilando un record di 173-221 nella stagione regolare e andando 2\u20138 nei playoff. Il 29 giugno 2015, Williams \u00e8 diventato l'associate head coach dell'Oklahoma City Thunder. Il 1\u00ba giugno 2016 \u00e8 stato annunciato che Williams non sarebbe tornato con i Thunder. Il 4 giugno 2018, Brett Brown ha annunciato che Williams si sarebbe unito al suo staff a Philadelphia come head assistant coach, il suo primo lavoro da allenatore in due stagioni.\nIl 3 maggio 2019, i Phoenix Suns hanno annunciato di aver concordato con la Williams di essere l'head coach della squadra al termine della stagione 2018-19 dei 76ers. I Suns hanno compilato un record di 26-39 nel 2019-20, prima che la stagione fosse rinviata a causa della pandemia di Coronavirus. I Suns sono stati invitati al Coronavirus Bubble della NBA a Orlando per giocare otto partite di seeding, dove Williams ha allenato i Suns per un record di 8-0. Nonostante ci\u00f2, i Suns non sono riusciti a qualificarsi per i playoff NBA. \u00c8 anche membro dell'NBA Competition Committee.\nNella stagione 2020-2021, a seguito dell'ingaggio del playmaker -nonch\u00e9, uno dei cestisti pi\u00f9 forti della lega- Chris Paul (oltre alla maturazione dei giocatori franchigia Devin Booker e DeAndre Ayton), Williams guida i Suns fino al secondo posto della stagione regolare (con un record vincente di 51-21), e si classifica anche al secondo posto della graduatoria del premio di Allenatore dell'anno; perci\u00f2, andando ancora una volta contro i pronostici, si rende protagonista di un'altra stupefacente cavalcata nei playoff: qui, sconfigge i Los Angeles Lakers per 4-2 e batte i Denver Nuggets, senza subire sconfitte; successivamente, trionfa anche in Finale di Conference contro i Los Angeles Clippers -con una tripla doppia di Booker in Gara 1 (40 punti, 13 rimbalzi e 11 assist) ed una prestazione da 41 punti di Paul in Gara 7.\nPerde le Finals in 6 gare con i Milwaukee Bucks.\nCarriera da dirigente.\nNel 2016 \u00e8 diventato il vice president of basketball operations per i San Antonio Spurs. Il 26 giugno 2017, mentre era vicepresidente per gli Spurs, Williams \u00e8 stato selezionato come vincitore del Sager Strong Award durante il primo NBA Awards Show.\nPalmares.\nGennaio (2010-11), Marzo (2020-21), Novembre (2021-22), Gennaio (2021-22)\nAgosto 2020\n2022"}
{"id": "2299937", "revid": "599013", "url": "https://it.wikipedia.org/wiki?curid=2299937", "title": "Eric Mobley", "text": ""}
{"id": "2299938", "revid": "599013", "url": "https://it.wikipedia.org/wiki?curid=2299938", "title": "Mauro \u00d3bolo", "text": "Caratteristiche tecniche.\n\u00d3bolo \u00e8 stato un calciatore potente fisicamente, abile nel gioco aereo, rapido e dotato di una buona tecnica.\nCarriera.\nClub.\nDopo aver giocato nelle giovanili del Club Deportivo y Cultural Arroyito, nel 1996 passa al Boca Juniors, portato da Jorge Griffa: nel club della capitale trova poco spazio, e a fine stagione viene lasciato libero. Dopo un provino con l'Independiente, viene ingaggiato dal V\u00e9lez Sarsfield, con cui debutta in prima squadra il 27 aprile 1999, nella sfida contro il . Poco impiegato in prima squadra, anche a causa dell'acquisto da parte del V\u00e9lez di Jairo Castillo, viene ceduto in prestito per alcune stagioni.\nHa cos\u00ec giocato prima per il Belgrano, dove ha conquistato un posto da titolare. Nel terzo turno di campionato, ha segnato un gol alla sua ex squadra, il V\u00e9lez. Al termine del campionato, il Belgrano \u00e8 per\u00f2 retrocesso e \u00d3bolo \u00e8 stato prestato al Piacenza, dove \u00e8 diventato il quarto straniero della storia del club. Il 24 ottobre 2002 ha giocato da titolare in Coppa Italia, nell'incontro con la , ma all'intervallo viene sostituito da Nicola Caccia. Il 17 novembre \u00e8 arrivato il debutto in Serie A, quando ha giocato nella partita contro il , venendo impiegato come sostituto nei minuti finali. A causa dell'infortunio di Dario H\u00fcbner, il tecnico Andrea Agostinelli ha dovuto puntare sull'argentino, che nella sfida con la Lazio ha fornito un assist per Caccia. Le sue prestazioni poco convincenti e l'arrivo in panchina di Luigi Cagni al posto di Agostinelli lo relegano al ruolo di quinta punta, non evitando la retrocessione del Piacenza.\nAl termine della stagione \u00e8 tornato al V\u00e9lez, dove viene impiegato prevalentemente in Copa Libertadores; chiuso da Mauro Z\u00e1rate e Roberto Nanni, e in seguito all'eliminazione dalla Coppa, viene ceduto nuovamente in prestito, stavolta al Lan\u00fas, su richiesta di Carlos Ramacciotti, che lo aveva avuto al Belgrano. Inizialmente titolare, perde il posto dopo l'avvicendamento di Ramacciotti con N\u00e9stor Gorosito, e chiude la stagione con trentadue apparizioni e cinque reti. Nel gennaio 2006 torna in Europa, precisamente in Spagna, per giocare nel Burgos, in Segunda Divisi\u00f3n B; rientrato al Velez, finisce ai margini della rosa e non rientrando nei piani tecnici viene ceduto a titolo gratuito all'Arsenal de Sarand\u00ed. Dopo una discreta stagione, \u00e8 arrivata la chiamata dall'AIK, che lo ha acquistato assieme al compagno di squadra Lucas Valdemar\u00edn.\nHa debuttato il 3 luglio 2007, segnando subito una rete ai danni del Trelleborg. Ha guidato l'AIK al quinto posto finale in classifica e ha disputato anche qualche incontro in Coppa UEFA. Nel campionato 2008, ha messo a segno dieci reti in trenta partite. Con la formazione di Stoccolma vince il campionato 2009, in cui realizza 9 reti in 30 partite, e la Coppa di Svezia nella stessa annata. Nel gennaio 2010 torna in Argentina, di nuovo all'Arsenal de Sarand\u00ec, dove rimane per due anni prima di far ritorno ad un'altra sua ex squadra, il Velez, con cui disputa il Torneo Clausura 2012. A fine stagione si trasferisce al Godoy Cruz, con cui prende parte alla Primera Division 2012-2013.\nDopo un'ulteriore stagione, nel luglio 2014 si trasferisce in Cile, all'Universidad Cat\u00f3lica.\nNel 2015 e nel 2016 gioca per il Belgrano, poi decide di ritirarsi dal calcio giocato all'et\u00e0 di 35 anni.\nAppese le scarpe al chiodo, rimane nel mondo del calcio intraprendendo la carriera di agente.\nNazionale.\n\u00d3bolo ha giocato nell', con la quale ha preso parte al Campionato sudamericano di calcio Under-20 2001"}
{"id": "2299939", "revid": "339392", "url": "https://it.wikipedia.org/wiki?curid=2299939", "title": "Mauro Iv\u00e1n \u00d3bolo", "text": ""}
{"id": "2299940", "revid": "287204", "url": "https://it.wikipedia.org/wiki?curid=2299940", "title": "Ivan Obolo", "text": ""}
{"id": "2299941", "revid": "729019", "url": "https://it.wikipedia.org/wiki?curid=2299941", "title": "Aston Martin DBS V12", "text": "La Aston Martin DBS V12 \u00e8 un'autovettura coup\u00e9 della casa automobilistica britannica Aston Martin prodotta dal 2007 al 2012. Il nome riprende quello di un modello costruito nel 1967, la Aston Martin DBS.\nIl contesto.\nLa DBS V12 \u00e8 stata ideata per fare da punto di congiunzione tra le gi\u00e0 elevate prestazioni del modello da strada DB9 con quelle da gara del modello da pista DBR9. La realizzazione di questo progetto e la successiva messa in vendita al pubblico del modello DBS \u00e8 avvenuta nel 2007. \u00c8 stata presentata per la prima volta al mondo al salone dell'automobile di Francoforte ed \u00e8 stata esposta all'interno dello stand della casa automobilistica anglosassone durante l'edizione della \"Auto Z\u00fcrich\" a inizio novembre. \u00c8 equipaggiata di serie con l'ABS, gli airbag (guida, laterali, passeggero, testa), la chiusura centralizzata, il controllo elettronico di trazione, l'immobilizzatore, l'indicatore di temperatura esterna, il lavafari, il pretensinatore delle cinture, i retrovisori elettrici termici e ripiegabili elettronicamente, il sedile guida regolabile in altezza e elettricamente, servosterzo, trasponder, vetri elettrici anteriori, volante regolabile, antifurto, autoradio, cerchi in lega, climatizzatore, controllo elettronico stabilit\u00e0, fari allo xeno, fendinebbia, interni di materiale pregiato, navigatore satellitare, sensori di parcheggio posteriori.\nCaratteristiche tecniche.\nSotto il cofano in fibra di carbonio \u00e8 presente un motore V12 da 5,9 litri di cilindrata che eroga una potenza di 517 CV a 6500 giri/min e sviluppa 570 Nm di coppia a 5750 giri/min, consentendo alla vettura con un peso di 1695\u00a0kg (quindi 100\u00a0kg in meno della DB9) di scattare da 0 a 100\u00a0km/h in 4,3 secondi e raggiungere la velocit\u00e0 massima di 307\u00a0km/h.\nLa vettura \u00e8 equipaggiata con un cambio manuale a 6 marce o un cambio automatico touchtronic a sei rapporti ed \u00e8 dotata di trazione posteriore. Ha un bagagliaio di 180 litri e un serbatoio che pu\u00f2 contenere 78 litri di carburante.\nVersioni speciali.\nAston Martin DBS Volante.\nNel 2010 la Aston Martin ha realizzato una versione cabriolet ad alte prestazioni della DBS, denominata \"Volante\". Questa vettura, che \u00e8 pi\u00f9 leggera di 65\u00a0kg rispetto alla DB9 Volante, \u00e8 stata fornita di un motore V12 di 6,0 litri da 517\u00a0CV abbinato ad un cambio sequenziale Touchtronic o ad un cambio manuale. Cos\u00ec configurata, l'autovettura raggiunge i 307\u00a0km/h di velocit\u00e0 massima (295\u00a0km/h col Touchtronic) con accelerazione da 0 a 100\u00a0km/h in 4,3 secondi.\nAston Martin DBS Carbon Edition.\nNel settembre del 2011 l'Aston Martin ha presentato una versione speciale della DBS, denominata \"Carbon Edition\". Tale vettura \u00e8 disponibile oltre che nella colorazione nero carbonio, anche in arancione fiamma e in grigio ceramica, ognuna delle quali \u00e8 stata realizzata su sette strati sovrapposti. I cerchi presentano una colorazione diamantata. Gli specchietti, il diffusore posteriore e il cruscotto sono realizzati in carbonio, mentre le palette del cambio sequenziale dietro il volante sono fatte di magnesio con inserti in fibra di carbonio.\nAston Martin DBS Coup\u00e9 Zagato Centennial.\nPer commemorare i 100 anni della propria fondazione, l'Aston Martin ha realizzato una one-off in collaborazione con la carrozzeria Zagato basata sulla DBS V12. La vettura, denominata \"DBS Coup\u00e9 Zagato Centennial\", \u00e8 stata costruita per un acquirente nipponico e il design \u00e8 stato curato dal disegnatore Norihiko Harada. Meccanicamente identica all'originale, si distingue per la linea totalmente rivista e per vari elementi pregiati inseriti negli interni.\nLa DBS V12 in 007.\nIn ambito cinematografico, l'Aston Martin DBS V12 ha preso parte a due opere cinematografici della serie di James Bond.\nIl primo lungometraggio in cui \u00e8 apparsa \u00e8 stato \"Casino Royale\", in cui si vede l'attore britannico Daniel Craig servirsi addirittura di un defibrillatore semiautomatico installato nel cruscotto della vettura. Nel film, girato nel 2006, quindi 1 anno prima che la vettura fosse messa a disposizione della clientela, Bond non guida la DBS V12 definitiva, ma un prototipo pre-serie appositamente allestito dalla Aston Martin per la pellicola.\nL'altro film in cui appare \u00e8 il sequel di \"Casino Royale\", intitolato \"Quantum of Solace\". In questo episodio la spia dei servizi segreti di Sua Maest\u00e0 la guida attraverso strade lungo le rive del lago di Garda, e sul pendio di una cava a cielo aperto nei pressi di Carrara. Nelle pellicole la DBS V12 si presenta con una speciale verniciatura colore grigio metallico lucente, denominato dalla stessa casa automobilistica \"Casino Royale\"."}
{"id": "2299943", "revid": "10125", "url": "https://it.wikipedia.org/wiki?curid=2299943", "title": "Siphunculata", "text": ""}
{"id": "2299944", "revid": "107706780", "url": "https://it.wikipedia.org/wiki?curid=2299944", "title": "Chrysler 300 M", "text": "La 300 M \u00e8 un'automobile costruita dalla statunitense Chrysler dal 1998 al 2004. L'intento dell'allora neonato gruppo DaimlerChrysler era quello di creare una moderna berlina che si ispirasse alle Chrysler del passato.\nFu sostituita dalla 300 C, d'impostazione ancora pi\u00f9 retr\u00f2 e tradizionale."}
{"id": "2299945", "revid": "599013", "url": "https://it.wikipedia.org/wiki?curid=2299945", "title": "Tony Dumas", "text": "Carriera.\nDopo il quadriennio trascorso alla University of Missouri\u2013Kansas City, Dumas si dichiara eleggibile per il draft NBA 1994, venendo scelto dai Dallas Mavericks alla 19\u00aa scelta del primo giro.\nDallas Mavericks.\nCon la franchigia texana rimane per due anni e mezzo. La sua migliore stagione in maglia Mavs \u00e8 la seconda, nella quale registra medie pari a 19,2 minuti e 11,6 punti a partita. La sera del 12 gennaio 1996 stabilisce il suo record personale in NBA realizzando 39 punti contro Phoenix, frutto di un 15/19 nei tiri dal campo. Durante l'esperienza a Dallas (143 presenze complessive) viene anche chiamato a partecipare alla gara delle schiacciate 1995 dove si classifica per\u00f2 ultimo avendo sbagliato la schiacciata in tutti e tre i tentativi a disposizione.\nPhoenix Suns.\nIl 26 dicembre 1996 viene scambiato ai Phoenix Suns insieme ai compagni di squadra Jason Kidd e Loren Meyer, in cambio di Michael Finley, Sam Cassell, A.C. Green pi\u00f9 una seconda scelta al draft 1998. La parentesi a Phoenix \u00e8 per\u00f2 breve: scende in campo solamente sei volte, con un minutaggio medio pari a 8,5 minuti. I Suns riescono ad accedere agli NBA Playoffs 1997, nei quali per\u00f2 Dumas non scende mai in campo.\nCleveland.\nIl 1\u00ba ottobre 1997 viene inserito in uno scambio a tre squadre che lo porta ai Cleveland Cavaliers insieme a Wesley Person. Qui tuttavia ottiene ancora meno spazio: solamente 6,7 minuti e 2 punti di media nelle sette partite giocate. Viene tagliato nel gennaio 1998.\nCBA.\nLascia cos\u00ec l'NBA restando comunque in patria legandosi ai La Crosse Bobcats, franchigia della lega CBA. In 14 partite (di cui 11 da titolare) realizza in media 12,2 punti a partita con il 43,7% al tiro dal campo e il 18,5% da tre punti.\nEuropa.\nL'anno seguente vola in Grecia per essere ingaggiato dallo Sporting Atene, squadra della massima serie greca con cui gioca per tre mesi, visto che all'inizio di dicembre viene sostituito da Nikola Radulovi\u0107.\nItalia.\nNel gennaio del 2001 viene chiamato dalla dirigenza del Basket Rimini in Serie A1 con un contratto a gettone nell'ottica di rimpiazzare il fuggitivo Rodney Buford. Nelle 9 partite disputate viaggia a una media di 16,9 punti, a fronte di 15,1 tiri tentati dal campo a gara. La sua parentesi italiana dura poco meno di due mesi, in quanto la societ\u00e0 romagnola alla fine di febbraio lo sospende per motivi disciplinari per poi tagliarlo e sostituirlo con Tony Smith.\nDumas svolge poi un periodo di prova nella seconda met\u00e0 del 2002 presso l'Al Sadaka, club libanese, ma non ottiene un contratto."}
{"id": "2299946", "revid": "767487", "url": "https://it.wikipedia.org/wiki?curid=2299946", "title": "Peter Goalby", "text": "\u00c8 famoso per la sua militanza negli Uriah Heep e nei Trapeze."}
{"id": "2299951", "revid": "73843", "url": "https://it.wikipedia.org/wiki?curid=2299951", "title": "Gran Premio Fred Mengoni", "text": "Il Gran Premio Fred Mengoni era una corsa in linea maschile di ciclismo su strada riservata alle categorie Under 23 ed Elite senza contratto, che si svolgeva in Italia, ogni anno in agosto. Faceva parte del calendario dell'UCI Europe Tour, classe 1.2 ed era una delle due gare della Due Giorni Marchigiana insieme al Trofeo Citt\u00e0 di Castelfidardo. Nel 2008 cambia nome in \"Trofeo Citt\u00e0 di Castelfidardo-G.P. Cibes\".\nIl Gran Premio fu voluto da Fred Mengoni, marchigiano di Osimo (1923-2018), emigrato negli Stati Uniti nel 1957 dove ebbe successo dedicandosi al settore immobiliare. Grande appassionato di ciclismo, ha contribuito notevolmente alla crescita del ciclismo negli Usa, fondando nel 1980 la societ\u00e0 giovanile \"Club Mengoni Usa\" e partecipando alla nascita della Usa Pro Cycling.\nAlbo d'oro.\n\"Aggiornato all'edizione 2008.\""}
{"id": "2299956", "revid": "486946", "url": "https://it.wikipedia.org/wiki?curid=2299956", "title": "Augusta d'Assia-Kassell", "text": ""}
{"id": "2299957", "revid": "767487", "url": "https://it.wikipedia.org/wiki?curid=2299957", "title": "Charlie Ward (cestista)", "text": ""}
{"id": "2299960", "revid": "36426", "url": "https://it.wikipedia.org/wiki?curid=2299960", "title": "Wit Stowsz", "text": ""}
{"id": "2299962", "revid": "296631", "url": "https://it.wikipedia.org/wiki?curid=2299962", "title": "Discografia degli Uriah Heep", "text": "Questa voce contiene la discografia degli Uriah Heep, dagli esordi fino ad oggi."}
{"id": "2299965", "revid": "1428919", "url": "https://it.wikipedia.org/wiki?curid=2299965", "title": "Lu Giuvidd\u00ec Sande", "text": "Lu Giuvidd\u00ec Sande (\"Il Gioved\u00ec Santo\") \u00e8 una manifestazione di musica popolare il cui scopo \u00e8 di rievocare le tradizioni e i canti di questua riguardanti la settimana santa, facendo riemergere l'arcaico legame tra Fede e Folklore. Il nome di tale manifestazione deriva dall'antico canto di questua tipico della settimana santa, Lu Giuvidd\u00ec Sande appunto, che viene ancora oggi \"portato\" nelle case delle campagne di Cellino Attanasio in Abruzzo.\nStoria.\nSi tratta di una tradizione diffusa nelle zone delle vallate dei fiumi Piomba e Vomano dove gruppi del tutto improvvisati, si recavano per le abitazioni inneggiando attraverso i canti il lungo Calvario del Cristo sino alla sua resurrezione. Uova, pizze di pasqua ma soprattutto il tipico dolce \"Lu Castelle\" (antenato dell'uovo di Pasqua bagnato\ncon vino cotto locale), erano i doni pi\u00f9 comuni che \"Li Passijunire\" ricevevano alla fine dei canti.\nQuesti tipi di canti rientrano nell'ambito dei canti \"di cerca\", di questua come il Sant'Antonio in Abruzzo, il San Lazzaro in Puglia e Sant'Agata in Sicilia. \nDifferentemente dagli altri, \"Lu Giuvidd\u00ec Sande\", con la scomparsa dei cantori pi\u00f9 anziani si \u00e8 andato lentamente perdendo, lasciando alle spalle una tradizione centenaria, che si andava ripetendo anno dopo anno, Pasqua dopo Pasqua.\nTra le genti del territorio era un giorno diverso dagli altri nella Settimana Santa, si legavano le campane e si iniziava la cerca per le case con canti di questua narrativi della Passione di Ges\u00f9 Cristo, dal tradimento di Giuda Iscariota alla Resurrezione. Al \"Gloria\" della Messa solenne si suonano e poi \"s'attacche li campane\" da questo momento si riprende il normale funzionamento al Gloria della sera del Sabato Santo. I pi\u00f9 anziani del posto usano abbinare al silenzio delle campane un faticosissimo digiuno \"Lu trapasse\" che fatto per sette anni consecutivi, cos\u00ec dice la credenza religiosa, ha la capacit\u00e0 di purificare eternamente un'anima cara nel Purgatorio. Il prete incarica giovani del posto durante questi giorni di silenzio a girare per le vie del paese con il classico strumento popolare, in sostituzione delle campane, \"lu ciuccule\" per annunciare le varie funzioni religiose. \"E la sere de lu Giuvidd\u00ec Sande lu ciele se copre e li cruce s'ammande, e s'ammande pe' devuzione nu jeme candenne la Passione\"\nDi recente vi \u00e8 stata una forte riscoperta verso il tema dei Canti di questua della Settimana Santa e sono nati diversi gruppi che cercano di ripercorrere i passi dei suonatori pi\u00f9 anziani.\nA Cellino Attanasio, inoltre, il week-end che precede la Santa Pasqua, viene organizzata una manifestazione, denominata \"Lu Giuvidd\u00ec Sande\", in cui gruppi di musica popolare, locali e non, propongono i loro diversi canti. Sono presenti anche teatranti ed esposizioni; negli stand si possono gustare prodotti tipici del territorio, in particolare quei prodotti che si trovano nelle case contadine nel periodo pasquale che stanno scomparendo o che sono scomparsi, come \"Lu Mazzarellone\"."}
{"id": "2299967", "revid": "767487", "url": "https://it.wikipedia.org/wiki?curid=2299967", "title": "Brooks Thompson", "text": ""}
{"id": "2299969", "revid": "125670877", "url": "https://it.wikipedia.org/wiki?curid=2299969", "title": "Formazione degli Uriah Heep", "text": ""}
{"id": "2299970", "revid": "33751", "url": "https://it.wikipedia.org/wiki?curid=2299970", "title": "Liam Gallagher", "text": "Esponente di spicco del movimento Britpop, Liam Gallagher \u00e8 uno dei personaggi pi\u00f9 rappresentativi e discussi della musica moderna. La sua voce roca e graffiante e la sua caratteristica posa - piegato con le mani unite dietro la schiena - lo rendono immediatamente riconoscibile tra tutti i cantanti. Nel marzo 2010 \u00e8 stato nominato \"pi\u00f9 grande frontman di tutti i tempi\" dalla rivista \"Q\". Due anni dopo \u00e8 stato nominato \"pi\u00f9 grande frontman di tutti i tempi\" anche dalla stazione radiofonica Xfm, che ha condotto un apposito sondaggio tra i propri ascoltatori. Nel novembre 2012 \u00e8 stato votato nuovamente miglior frontman dai lettori di \"NME\" su Facebook, Twitter e Yahoo.\nDopo lo scioglimento degli Oasis, nel maggio del 2010 ha fondato una nuova band, i Beady Eye, attivi fino al 2014. Del gruppo, che ha pubblicato due album, \u00e8 stato frontman e autore di alcuni brani. Nel 2016 ha intrapreso la carriera da solista, per poi debuttare nel 2017 con \"As You Were\", salito in vetta alla classifica britannica e certificato, l'anno dopo, disco di platino con oltre 300 000 copie vendute nel Regno Unito. Il secondo disco da solista, \"Why Me? Why Not.\", uscito nel 2019, ha raggiunto la prima posizione della classifica britannica, decimo album di Gallagher conteggiando anche gli otto giunti al primo posto durante la sua militanza negli Oasis, e vinile capace di vendere pi\u00f9 copie nel minor tempo nel 2019.\nBiografia.\nInfanzia.\nNato da genitori irlandesi, Peggy e Tommy Gallagher, emigrati a Manchester, Liam \u00e8 il pi\u00f9 piccolo di tre fratelli. La madre \u00e8 originaria di Charlestown, nella contea di Mayo, mentre il padre di Duleek, nella contea di Meath.\nNato nel quartiere di Longsight, trascorre l'infanzia nel sobborgo di Burnage con i fratelli Paul e Noel. Liam ricorda che da piccolo veniva spesso chiamato \"our kid\" (slang mancuniano per indicare un caro amico o un fratello, traducibile con \"fratellino\") dai suoi fratelli maggiori, Paul e Noel. Un altro suo soprannome era \"The Weetabix kid\", per la sua passione per questo tipo di cereali, mentre un altro era \"Peggy's shadow\" (l'ombra di Peggy), perch\u00e9 stava sempre accanto alla madre. All'et\u00e0 di dodici anni Liam rimane sconvolto dal divorzio dei suoi genitori, ma soprattutto dai modi violenti con cui il padre ha trattato la madre durante l'ultimo periodo prima del distacco.\nL'infanzia non \u00e8 delle pi\u00f9 semplici. Con la scuola non va meglio: Liam stenta a raggiungere la sufficienza in molte materie e a quindici anni \u00e8 espulso dalla scuola perch\u00e9, mentre fuma una sigaretta, viene coinvolto in una rissa tra i suoi amici e una banda rivale. Nonostante siano i fratelli maggiori a subire gli abusi del genitore, Liam ha dichiarato che le violenze del padre lo hanno influenzato profondamente, ispirandolo a diventare un artista. Liam sostiene che \u00e8 stata una martellata in testa subita da un bullo di una scuola rivale e il successivo risveglio in ospedale dove ascolt\u00f2 \"Like a Virgin\" di Madonna a instillargli la passione per la musica.\nVita privata.\nIl 7 aprile 1997, prima dell'uscita dell'attesissimo terzo album \"Be Here Now\", Liam ha sposato Patsy Kensit, incontrata per la prima volta nel dicembre 1995. Nel marzo 1998 Liam ha avuto la sua prima figlia, Molly, avuta da Lisa Moorish. Concepita nel giugno 1997, circa due mesi dopo il matrimonio di Liam con la Kensit, riceve un sostegno economico dal padre, che non \u00e8 in buoni rapporti con sua madre. Il matrimonio con Patsy Kensit fu al centro di numerose speculazioni da parte dei media e provoc\u00f2 contrasti tra Liam e il fratello Noel, che non vedeva di buon occhio la cognata. Nel 2017 Gallagher si \u00e8 riavvicinato, dopo anni di assenza, alla figlia, cui ha dedicato la canzone \"Now That I've Found You\", contenuta nel disco \"Why Me? Why Not.\" del 2019.\nIl secondo figlio di Liam, Lennon Francis (chiamato cos\u00ec in onore di John Lennon), \u00e8 nato dalla relazione con la Kensit il 14 settembre 1999. Liam e Patsy Kensit hanno divorziato l'anno dopo, poco prima del divorzio di Noel dalla moglie Meg Mathews. Dopo il divorzio, Liam ha allacciato una ben pi\u00f9 duratura relazione con Nicole Appleton, cantante delle All Saints, dalla quale ha avuto il terzo figlio, Gene, il 3 luglio 2001. Il 14 febbraio 2008, in gran segreto, Liam e la Appleton si sono sposati a Marylebone. Hanno divorziato l'8 aprile 2014.\nCome il fratello Noel, Liam \u00e8 tifoso del Manchester City, squadra di calcio della sua citt\u00e0. Simpatizza inoltre per la squadra scozzese del Celtic. Nel luglio 2011 i Beady Eye hanno fatto una reinterpretazione di una parte della canzone \"Blue Moon\", inno dei tifosi del City. Nel video la band fa da testimonial per il nuovo kit del club per la stagione 2011-2012 e Liam all'inizio bacia la maglia.\nUno degli oggetti a cui Liam \u00e8 pi\u00f9 legato \u00e8 una collana hippie che fu di John Lennon, regalatagli da Noel per il suo venticinquesimo compleanno.\nAppassionato di moda, ha inaugurato nel 2008 una propria linea di abbigliamento, chiamata Pretty Green in onore dell'omonima canzone dei The Jam.\nSecondo un tabloid inglese Liam Gallagher avverte strane presenze durante la notte e dorme con la luce accesa. Il cantante sarebbe spaventato dalla presenza del fantasma di John Lennon.\nNel luglio del 2013 Liam Gallagher \u00e8 stato citato in giudizio dalla giornalista del \"New York Times\" Liza Ghorbani, che nel dicembre 2012 ha dato alla luce una bambina, Gemma, nata da una relazione con il cantante. In seguito alla vicenda l'8 aprile 2014 Liam e Nicole Appleton hanno divorziato. Gallagher ha poi allacciato una relazione con Debbie Gwyther, gi\u00e0 manager dei Beady Eye e sua attuale compagna.\nCome il fratello Noel, \u00e8 in rapporti di amicizia con il cantautore Richard Ashcroft, il pugile Ricky Hatton e con il calciatore Alessandro Del Piero. I due fratelli Gallagher e l'ex nazionale italiano sono stati intervistati e immortalati in un servizio della rivista italiana \"SportWeek\" nel maggio 2005. Liam ha partecipato, insieme all'ex capitano della Juventus e ad altri personaggi celebri, alla Partita del cuore promossa dalla Fondazione Piemontese per la Ricerca sul cancro e dalla Fondazione Telethon, svoltasi allo Juventus Stadium di Torino il 2 giugno 2015 con diretta su Rai Uno.\nNel 2017 ha dichiarato al \"Guardian\" di soffrire di tiroidite di Hashimoto.\nCarriera.\nOasis.\nDopo aver lasciato la scuola Liam svolge varie mansioni: lavora in un vivaio, vernicia staccionate, scava buche, ma a cambiargli la vita \u00e8 un concerto degli Stone Roses, tenutosi a Manchester nel 1988. Dopo avervi assistito Liam capisce che il suo destino \u00e8 quello di diventare una rock star. Il fratello Noel ricorda che fino a quel momento, a differenza sua, Liam non aveva mai dimostrato grande interesse per la musica. \u00c8 in questo periodo che nasce la passione di Liam per i Beatles e, in particolar modo, per John Lennon.\nQuando il suo compagno di scuola Paul \"Guigsy\" McGuigan invita Liam ad unirsi nella sua band, i Rain, come cantante, egli accetta. Inizialmente Liam era il coautore dei testi insieme al chitarrista Paul \"Bonehead\" Arthurs. La band, che vedeva alla batteria Tony McCarroll, prova una volta a settimana e stenta a decollare.\n\u00c8 nel 1991 che l'avventura della band vive una svolta decisiva. Noel, di ritorno da un tour come \"roadie\" con gli Inspiral Carpets, vede i Rain suonare e li critica aspramente, soprattutto per la mediocrit\u00e0 dei testi, ma rimane sbalordito dalle potenzialit\u00e0 vocali e sceniche del fratello. Liam, concorde con il fratello (\"facevamo schifo\", dir\u00e0 qualche anno dopo) e conoscendone le doti di autore, gli chiede allora di unirsi a loro. Noel accetta, a patto di avere il controllo completo della band. Prima dell'ingresso di Noel la band ha gi\u00e0 cambiato nome in Oasis, denominazione suggerita dallo stesso Liam dopo aver visto quel nome su un poster di un evento degli Inspiral Carpets.\nSotto la guida di Noel, nel 1993 gli Oasis ottengono il loro primo contratto con una casa discografica, la Creation Records, e nell'aprile 1994 debuttano nelle classifiche con il singolo \"Supersonic\". Il 30 agosto 1994 la band pubblica l'album di debutto, \"Definitely Maybe\", che diventa l'album inglese di una band esordiente capace di vendere pi\u00f9 copie nel minor tempo. I fratelli Gallagher guadagnano le copertine dei giornali e sono costantemente contrapposti ai Blur.\nIl successo della band \u00e8 accompagnato dall'eco mediatica generata dai numerosi litigi di Liam con il fratello e dalle loro frequenti intemperanze. Durante la prima tourn\u00e9e del gruppo negli Stati Uniti, il 29 settembre 1994, durante un'esibizione al Whisky a Go Go di Los Angeles l'intera band (staff compreso), \u00e8 sotto l'effetto di metanfetamina. La performance \u00e8 disastrosa: ogni membro suona una canzone diversa nello stesso momento. Noel se la prende con il fratello e Liam, stufo di vedere Noel incolpare soltanto lui, gli lancia il tamburello addosso, colpendolo di striscio. Noel ne rimane talmente scosso da lasciare la band per volare a San Francisco.\nCon il secondo album, \"(What's the Story) Morning Glory?\", pubblicato nell'ottobre 1995, gli Oasis raggiungono la fama mondiale e salgono in vetta alle classifiche musicali, creando un fenomeno di costume di proporzioni enormi. Liam riceve molti apprezzamenti per il suo contributo vocale, simbolo del Britpop inglese. La sua voce viene paragonata a quelle di John Lennon e di John Lydon. Il concerto di Knebworth dell'agosto 1996 vede accorrere ben 250.000 persone in tutto nell'arco di due serate, un record.\nIl 23 agosto 1996 per un mal di gola Liam non si presenta sul palco di \"MTV Unplugged\" alla Royal Festival Hall di Londra, dove \u00e8 in programma l'esibizione acustica della band. Tra la sorpresa generale Liam compare comunque in sala e dal balcone assiste all'esibizione del fratello, prendendolo di mira nelle pause tra i brani. Quattro giorni dopo un altro tour negli Stati Uniti fa da sfondo all'ennesimo dissidio. Liam si rifiuta di unirsi al resto del gruppo lasciato gli Stati Uniti dicendo di voler \"cercare casa\", ma gli altri membri della band decidono di recarsi ugualmente oltreoceano, continuando il tour con Noel come cantante. Nonostante Liam raggiunga i propri compagni il 29 agosto, il tour viene cancellato perch\u00e9 questa volta \u00e8 Noel a perdere la pazienza.\nNell'agosto 1997 gli Oasis pongono fine ad una spasmodica attesa pubblicando \"Be Here Now\", altro grande successo commerciale.\nIl 26 maggio 1997 esce \"Do It Yourself\", il primo album dei Seahorses, che contiene un pezzo, \"Love Me and Leave Me\", scritto da Liam e John Squire.\nIl 23 febbraio 1998, durante il volo della Cathay Pacific Airways diretto da Hong Kong in Australia, dove era in programma la prosecuzione del tour, Liam molesta i passeggeri e il personale di volo. Il mese seguente la compagnia aerea sospende il cantante da tutti i propri voli. Nella tappa australiana del tour Liam \u00e8 arrestato con l'accusa di aver aggredito un fan diciannovenne con una testata, pare perch\u00e9 gli abbia chiesto di fare una foto. Ai danni del cantante \u00e8 intentata solo una causa civile. In seguito Liam avrebbe ammesso l'aggressione, dicendo di aver perso il controllo a causa dell'insistenza del giovane.\nNel 1999 Paul Arthurs e Paul McGuigan lasciano la band e gli Oasis vivono un periodo di crisi. Con una nuova formazione il gruppo torna sulla scena nel febbraio 2000 con l'album \"Standing on the Shoulder of Giants\", dal sound pi\u00f9 psichedelico. Per la prima volta Liam scrive una canzone pubblicata su un disco, \"Little James\", dedicata al figlio della ex moglie Patsy Kensit, James Kerr.\nNel maggio 2000, alle prese con le prime date europee del tour, sono costretti a cancellare la data di Barcellona perch\u00e9 Alan White ha problemi al braccio e trascorrono la serata bevendo. Liam si lascia andare ad un commento sprezzante nei confronti dell'allora moglie di Noel, Meg Mathews, e mette in dubbio la paternit\u00e0 della figlia Anais, provocando una colluttazione a seguito del quale Noel decide di abbandonare il gruppo. Liam diventa il leader della band, in cui entra a far parte Matt Deighton. Noel fa ritorno in occasione dei concerti al Wembley Stadium del 21 e 22 luglio 2000, tenuti di fronte a 70.000 persone.\nNel luglio 2002 gli Oasis pubblicano \"Heathen Chemistry\", cui Liam contribuisce con \"Born on a Different Cloud\", \"Better Man\" e anche con la canzone \"Songbird\", che diventa il primo brano composto da Liam a essere pubblicato come singolo. Il pezzo era gi\u00e0 stato scritto nel 2000.\nNel dicembre 2002, durante il tour, Liam, Alan White e altri tre membri dell'entourage sono coinvolti in una brutta rissa in un hotel di Monaco di Baviera con un gruppo di cinque italiani.\nLiam continua a scrivere canzoni anche per i due album successivi: \"The Meaning of Soul\", \"Guess God Thinks I'm Abel\" e \"Love Like a Bomb\" per \"Don't Believe the Truth\" (2005) e \"I'm Outta Time\", \"Ain't Got Nothin\" e \"Soldier On\" per \"Dig Out Your Soul\" (2008).\nNel 2008 fonda una propria linea di abbigliamento, che chiama Pretty Green per omaggiare una canzone dei The Jam. La presentazione mondiale della marca si tiene il 2 aprile 2008 all'hotel Royal Prime di Londra.\nIl 22 agosto 2009 gli Oasis si esibiscono al V Festival per quello che, con il senno del poi, rimane l'ultimo concerto della band. L'esibizione del giorno seguente \u00e8 infatti annullata perch\u00e9 Liam accusa una laringite virale e le vicende dei giorni seguenti segnano la fine del sodalizio musicale tra i fratelli Gallagher.\nIl 28 agosto 2009, a tre date dalla conclusione della tourn\u00e9e mondiale di supporto all'album \"Dig Out Your Soul\", Noel Gallagher lascia la band dopo un violento litigio con Liam sul palco del festival Rock en Seine di Parigi.\nIn un'intervista al \"Times\" dell'8 ottobre 2009 Liam dichiara: \"Gli Oasis non esistono pi\u00f9, penso lo abbiamo capito tutti. \u00c8 finita\". Il cantante allude alla probabile carriera da solista del fratello. A dicembre dice di essere al lavoro insieme al resto della band per pubblicare un nuovo disco e di non escludere che la band continui a chiamarsi Oasis.\nBeady Eye.\nAi primi di dicembre 2009 dichiara di aver gi\u00e0 composto alcune canzoni con Gem Archer, Andy Bell (tornato a suonare la chitarra), Chris Sharrock e il nuovo bassista Jeff Wootton, con i quali si riunisce in studio di registrazione nel gennaio 2010.\nNel corso della cerimonia di consegna dei BRIT Awards 2010, il 16 febbraio 2010, Liam ritira il premio per il \"miglior album degli ultimi 30 anni\", assegnato agli Oasis per \"(What's the Story) Morning Glory?\", e ringrazia tutti i suoi compagni di band dell'epoca ad eccezione del fratello Noel, per poi lanciare il microfono verso il pubblico. Il conduttore Peter Kay, dopo che Liam si congeda, apostrofa il cantante in diretta televisiva con queste parole: \"Che testa di cazzo!\". L'indomani Gallagher, su Twitter, definisce Kay \"ciccione e stronzo\" e lo invita a \"dire le cose in faccia\".\nIl 25 maggio 2010 un comunicato ufficiale pubblicato sul sito ufficiale e accompagnato da una foto della band in studio con il produttore Steve Lillywhite rende noto che il nuovo nome del gruppo \u00e8 Beady Eye. Il 10 novembre 2010 esce \"Bring The Light\", il primo singolo della band.\nIl disco d'esordio dei Beady Eye, \"Different Gear, Still Speeding\", \u00e8 pubblicato il 28 febbraio 2011. Il 3 marzo a Glasgow i Beady Eye iniziano un lungo tour mondiale, che si conclude nel dicembre 2011.\nLa polemica tra i fratelli Gallagher prosegue nel luglio 2011, in seguito alle dichiarazioni rilasciate da Noel Gallagher alla presentazione del suo nuovo progetto solista all'Electric Cinema di Londra. Noel dice di aver lasciato la band perch\u00e9 \"ne avevo abbastanza di Liam\" e sostiene che il concerto del 23 agosto 2009 al V Festival \u00e8 stato annullato non perch\u00e9 Liam aveva la laringite, ma perch\u00e9 Liam era troppo ubriaco per salire sul palco a cantare. Il maggiore dei Gallagher aggiunge: \"La goccia che ha fatto traboccare il vaso \u00e8 stata l'insistenza di Liam nel voler pubblicizzare la sua linea di abbigliamento, la Pretty Green, nel programma del tour degli Oasis, cosa che io non approvavo\". Liam Gallagher replica alle accuse minacciando di adire le vie legali contro Noel, tacciato di \"falsit\u00e0\" e invitato a porgere delle scuse ufficiali.\nIl secondo album dei Beady Eye, intitolato \"BE\", esce il 10 giugno 2013 ed \u00e8 sostenuto da un tour britannico iniziato il 19 giugno 2013 al Ritz di Manchester. Dopo alcune esibizioni estive nei festival in Francia, Germania, Italia, Regno Unito, Spagna, nel novembre 2013 Liam e compagni suonano dal vivo nel Regno Unito e in Irlanda e da gennaio a febbraio 2014 in Nuova Zelanda e Australia. Il tour di \"BE\" nel mese di febbraio tocca poi Portogallo, Spagna, Italia, Svizzera, Lussemburgo, Germania, Belgio, Paesi Bassi e Francia. Si conclude nel marzo 2014 con due concerti in Giappone.\nIl 25 ottobre 2014, dopo alcuni mesi di silenzio, Gallagher annuncia sul proprio profilo Twitter lo scioglimento della band e ringrazia i fan per il sostegno. Poco dopo anche Andy Bell esprime il proprio ringraziamento nei riguardi dei seguaci della band, congedandosi con un \"arrivederci\".\nBiennio di pausa.\nL'11 novembre 2014 Liam Gallagher compie la sua prima apparizione in scena dal vivo dopo lo scioglimento dei Beady Eye. A Londra canta con la The Who Band allo Sheperd's Bush Empire, in occasione di un concerto-tributo agli Who nel cinquantenario della loro fondazione.\nIl 12 giugno 2015 si esibisce insieme a Roger Daltrey degli Who, Ian Broudie dei Lightning Seeds, Paul 'Bonehead' Arthurs, ex chitarrista degli Oasis, e Zak Starkey, ex batterista degli Oasis e attuale batterista degli Who nonch\u00e9 figlio di Ringo Starr, in una puntata speciale della trasmissione TV inglese \"TFI Friday\", tornata sugli schermi dopo 16 anni.\nNel febbraio 2016, a sei anni dall'episodio di cui fu protagonista con Peter Kay, Liam attacca duramente i BRIT Award e fa intuire un possibile ritiro dal mondo musicale, scrivendo su Twitter che \"la musica nel Regno Unito \u00e8 stata rapita da grandissimi stronzi\" e dicendosi lieto di \"esserne uscito\".\nNel luglio 2016, intervenendo nuovamente su Twitter, con un messaggio criptico allude ad un imminente ritorno sulle scene.\nCarriera da solista.\nIl 23 agosto 2016 la rivista britannica \"Q\" pubblica una lunga intervista esclusiva all'ex frontman degli Oasis, la prima in assoluto dopo tre anni di assenza dalle scene, in cui Liam dichiara di aver scritto 10, 11 canzoni pronte ad essere registrate in studio insieme ad un polistrumentista e ad un altro musicista di sua conoscenza. Tre giorni dopo Warner Music Group, tramite un comunicato ufficiale, rende noto di aver scritturato Gallagher e che la pubblicazione ufficiale del suo primo album da solista avverr\u00e0 nel 2017. Nello stesso giorno Liam Gallagher pubblica un tweet in cui conferma l'imminente percorso da solista, facendo riferimento ad un tweet di gennaio in cui scherzava sulla sua eventuale carriera da solista.\nIl 26 maggio 2017 Liam annuncia la pubblicazione, per il 2 giugno, di \"Wall of Glass\", primo singolo tratto dall'album \"As You Were\", uscito il 6 ottobre 2017 e prodotto da Greg Kurstin. Il video della canzone \u00e8 diffuso alle 19 (ora britannica) del 31 maggio. Contestualmente Gallagher annuncia un mini-tour nel Regno Unito e in Irlanda per maggio-giugno, che si aggiunge al tour nei festival europei in programma da giugno a settembre.\nIl 2 giugno 2017 l'esibizione di Gallagher sul palco del festival tedesco Rock am Ring \u00e8 disdetta pochi minuti prima dell'inizio per \"minaccia terroristica\", a seguito di un allarme diramato dalla polizia.\nIl 4 giugno 2017 Liam Gallagher, dopo aver cantato poche ore prima in Germania al Rock im Park, si esibisce a sorpresa sul palco del \"One Love Manchester\", il concerto benefico per le famiglie delle vittime dell'attentato del 22 maggio 2017 a Manchester, con i brani Rock 'n' Roll Star, Wall of Glass e Live Forever, quest'ultimo eseguito insieme ai Coldplay.\nIl 24 giugno 2017 Liam si esibisce al Festival di Glastonbury, dove chiude la propria performance con una versione a cappella di \"Don't Look Back in Anger\", cantando cos\u00ec per la prima volta in pubblico il brano reso celebre dal fratello.\nSei giorni dopo il cantante rende disponibile su Spotify \"Chinatown\", secondo singolo tratto dall'album \"As You Were\", diffondendo anche qualche secondo del videoclip promozionale che accompagna il brano. Nelle esibizioni comprese nel tour estivo Gallagher presenta in anteprima dal vivo quasi tutti i brani inclusi nel suo nuovo album. Il terzo singolo di \"As You Were\", \"For What It's Worth\", esce l'8 agosto 2017.\nIl disco di debutto di Liam Gallagher come solista esordisce al primo posto nella classifica britannica degli album e diviene il nono album pi\u00f9 venduto del decennio nella prima settimana dopo la pubblicazione. Nell'ottobre 2017 il concerto di Gallagher a Finsbury Park (45 000 spettatori), in programma nell'estate 2018, fa registrare il tutto esaurito pochi minuti dopo la messa in vendita dei biglietti. Nel novembre 2017 esce \"Come Back to Me\", il quinto singolo estratto dall'album.\nIl 14 febbraio 2018, alla Brixton Academy di Londra, Gallagher riceve il premio Godlike Genius 2018, assegnato dalla rivista \"NME\" nell'ambito degli NME Awards. Nel maggio 2018 l'artista pubblica i singoli \"Paper Crown\" e \"I've All I Need\".\nNel maggio 2019 annuncia la pubblicazione, per il 20 settembre seguente, del proprio secondo album da solista, intitolato \"Why Me? Why Not.\", anticipato dal singolo \"Shockwave\", in uscita il 7 giugno, e del docufilm sul proprio ritorno sulle scene dal titolo \"\", diretto da Charlie Lightening e in uscita nei cinema britannici e irlandesi contestualmente al singolo, il 5 giugno, e in DVD e Blu-ray il 10 giugno. Il nuovo tour inizia alla Round Chapel di Hackney, Londra, il 5 giugno, con un'esibizione per pochi intimi in cui esordisce dal vivo il brano \"Shockwave\", mentre il tour europeo parte l'8 giugno con l'esibizione al Medimex di Taranto. Il 29 giugno 2019 Liam si esibisce al Festival di Glastonbury, dove con la band esegue per la prima volta dal vivo, e con la partecipazione di Andrew Wyatt, produttore di Gallagher, alla chitarra, il brano \"The River\", reso disponibile per l'ascolto il 27 giugno.\n\"Why Me? Why Not.\" esce il 20 settembre ed entra direttamente al primo posto nella classifica britannica degli album con vendite di copie, di cui in vinile, che lo rendono l'album in vinile pi\u00f9 venduto del 2019 nel Regno Unito. \u00c8 il decimo album totale di Liam Gallagher, inclusi otto con gli Oasis e due solisti, a raggiungere il primo posto in classifica.\nIl 4 novembre 2019 Liam Gallagher viene premiato agli MTV Europe Music Award di Siviglia con la consegna del riconoscimento Rock Icon, istituito proprio in quella circostanza. Nello stesso mese Gallagher annuncia per l'estate seguente due concerti a Heaton Park, Manchester, e al festival TRNSMT.\nIl 31 gennaio 2020 viene pubblicato il video del singolo \"Once\", che lancia la compilation \"Acoustic Sessions\", contenente versioni acustiche di brani di Gallagher solista e incisi in origine con gli Oasis. Protagonista della clip \u00e8 l'ex calciatore \u00c9ric Cantona nei panni di un sovrano, mentre Gallagher interpreta il ruolo del suo maggiordomo e autista.\nIl 12 giugno seguente esce \"MTV Unplugged\", album dal vivo di Liam Gallagher contenente la registrazione di dieci dei quindici brani eseguiti alla City Hall di Hull il 3 agosto 2019.\nIl 27 novembre 2020 Gallagher pubblica il singolo \"All You're Dreaming of\", i cui proventi sono devoluti all'associazione benefica Action for Children. Il 5 dicembre viene trasmesso in streaming, tramite la piattaforma Melody VR, uno speciale concerto registrato da Gallagher e dalla sua band il 6 novembre precedente, su una chiatta lungo il fiume Tamigi, a Londra.\nNel settembre 2021 collabora con Richard Ashcroft a una nuova registrazione del brano \"C'mon People (We're Making It Now)\", inserito nel disco \"Acoustic Hymns Vol. 1\" dell'ex componente dei Verve e uscito il 29 ottobre successivo.\nIl 1\u00b0 ottobre 2021 Gallagher annuncia la pubblicazione del terzo album da solista, \"C'mon You Know\", per il successivo 27 maggio; contestualmente viene annunciato un concerto a Knebworth in programma il 4 giugno seguente, a ventisei anni di distanza dagli storici concerti degli Oasis nel parco dell'Hertfordshire.\nIl primo singolo di \"C'mon You Know\", dal titolo \"Everything's Electric\", scritto con Dave Grohl, viene pubblicato il 4 febbraio 2022. Gallagher presenta il brano dal vivo per la prima volta l'8 febbraio successivo, in occasione dei BRIT Awards 2022 alla O2 Arena di Londra.\nStile musicale e influenze.\nLiam Gallagher ha pi\u00f9 volte dichiarato che a ispirarlo a diventare un cantante fu un concerto degli Stone Roses cui assistette quando aveva 16 anni. Il frontman della band, Ian Brown, cattur\u00f2 la sua attenzione e lo fece diventare \"ossessionato dalla musica\".\nLa voce di Gallagher \u00e8 stata ripetutamente accostata a quella di John Lennon, che \u00e8 stato la sua principale influenza musicale, e John Lydon. Lo stesso Liam Gallagher, in un'intervista del 1994 per MTV e nell'intervista pubblicata nel 2004 per il DVD edito per il decennale di \"Definitely Maybe\", ebbe a dire: \nNel medesimo documentario edito per il decennale del disco di debutto degli Oasis, Mani, bassista degli Stone Roses, disse:\nNello stesso documentario Bonehead, chitarrista ritmico degli Oasis dalle origini al 1999, dichiar\u00f2: \nMark Coyle, ingegnere del suono degli Oasis, ha affermato:\nIl timbro di Liam \u00e8 tipico del punk, dell'indie rock e della new wave e ha pi\u00f9 recentemente esplorato sonorit\u00e0 jazz con i Beady Eye.\nLiam ha anche dichiarato che la sua tipica posa durante i concerti, con le mani dietro la schiena e il microfono a contatto con la zona tra labbro superiore e naso, gli consente di \"dare maggiore potenza alla voce\". Nei primi concerti degli Oasis, sino al 1994, Liam ha in qualche occasione preso in mano il microfono.\nSecondo quanto dichiarato da Alan McGee, capo della Creation Records e scopritore degli Oasis, lo stile vocale di Liam simile a quello di Lydon sarebbe nato per gioco, durante una sessione radiofonica in cui la band suon\u00f2 \"Cigarettes &amp; Alcohol\". Il modo di cantare piacque a tal punto a McGee e a Noel Gallagher da rimanere nella versione del brano poi pubblicata nel disco \"Definitely Maybe\".\nIn un'intervista del 2019 alla radio olandese KINK, Liam Gallagher ha affermato:"}
{"id": "2299971", "revid": "599013", "url": "https://it.wikipedia.org/wiki?curid=2299971", "title": "Jim McIlvaine", "text": ""}
{"id": "2299972", "revid": "1812835", "url": "https://it.wikipedia.org/wiki?curid=2299972", "title": "Energia chimica", "text": "L'energia chimica \u00e8 una forma di energia interna immagazzinata nei legami chimici. Essa varia nelle reazioni chimiche, che possono produrne un aumento sfruttando un assorbimento di calore, o una riduzione frequentemente con la produzione di calore, attraverso la formazione o rottura dei legami. \u00c8 sostanzialmente riconducibile alla somma dell'energia potenziale delle interazioni elettrostatiche delle cariche presenti nella materia pi\u00f9 l'energia cinetica degli elettroni.\nL'energia di legame, utile per ottenere una stima dell'energia chimica, mostra un andamento caratteristico in funzione della distanza tra le specie chimiche a livello molecolare. In particolare, essa tende a zero quando la distanza tra due atomi tende a infinito e via via che questi ultimi si avvicinano diminuisce di valore fino a raggiungere un minimo energetico che corrisponde alla formazione del legame (condizione di massima stabilit\u00e0). Avvicinando ulteriormente gli atomi, prevalgono a questo punto le forze repulsive e l'energia subisce un brusco aumento.\nLa risonanza \u00e8 un fenomeno chimico-strutturale che influenza notevolmente l'energia chimica in senso stabilizzante. La reattivit\u00e0 e la cinetica dei diversi composti risentono delle differenze di energia chimica.\nL'energia chimica introdotta nel corpo umano con il cibo permette la vita attraverso la sua trasformazione in forma utilizzabile nel processo metabolico della respirazione cellulare."}
{"id": "2299973", "revid": "339392", "url": "https://it.wikipedia.org/wiki?curid=2299973", "title": "Chicano punk", "text": ""}
{"id": "2299975", "revid": "24281", "url": "https://it.wikipedia.org/wiki?curid=2299975", "title": "Glen Lockett", "text": ""}
{"id": "2299976", "revid": "119771666", "url": "https://it.wikipedia.org/wiki?curid=2299976", "title": "Radio GRP", "text": "Radio G.R.P. (Giornale Radio Piemonte) \u00e8 una storica emittente radiofonica torinese che dal 1994 \u00e8 ai vertici degli ascolti tra le radio locali in Piemonte.\nStoria.\nL'emittente vide la luce nell'aprile del 1976, quando il marchese Stelio Cassano di Altamura fond\u00f2 il gruppo radio televisivo GRP Giornale Radio Piemonte, di cui facevano parte una stazione radiofonica e una televisiva, GRP Televisione. Il marchio GRP divenne ben presto noto prima a Torino e poi in Piemonte.\nGrande successo ebbe inizialmente la tv che diffondeva notiziari puntuali e contenuti di interesse attraverso una diffusione capillare. La radio si caratterizz\u00f2 subito per un'offerta generalista e con particolare attenzione per l'informazione.\nAi microfoni di GRP si sono avvicendati nomi famosi come Piero Chiambretti, Alba Parietti e Umberto Tozzi. \nNegli anni ottanta Radio GRP acquist\u00f2 un'altra emittente, \"Radio Europa 3\", diventata poi Radio GRP-Europa 3 e successivamente Radio GRP Dance All Day per approdare alla denominazione Radio GRP 2 Melody e alla diffusione di musica melodica senza interventi parlati.\nNel 1990 Stelio Cassano di Altamura decise di vendere il ramo radiofonico. Subentrarono Luciano e Agostino Sdei che fino ad allora avevano gestito l'emittente e in quel periodo venne avviata una terza rete che ripeteva i programmi in inglese dell'americana \"VOA Europe\", ora Radio GRP Tre che diffonde principalmente musica da ballo e grandi successi internazionali. \nSempre negli anni novanta la rete principale inizia a diventare regionale: da una diffusione limitata a Torino, Cuneo e Asti, Radio GRP accende o acquisisce nuove frequenze ed arriva ad illuminare anche Alessandria, Vercelli, Biella, Novara, Ivrea e, capillarmente, anche tutta la Val di Susa. \nNel 2006 \u00e8 poi la volta della Valle d'Aosta e della Televisione Digitale Terrestre grazie al mux della torinese Quartarete TV. Da diversi anni, GRP Radio \u00e8 l'emittente partner dell'ACI e diffonde le informazioni sul traffico in tempo reale."}
{"id": "2299979", "revid": "287204", "url": "https://it.wikipedia.org/wiki?curid=2299979", "title": "Paul A. Rothchild", "text": "Biografia.\nNato a Brooklyn, New York, Rothchild cresce a Teaneck, New Jersey, e frequenta la Teaneck High School nel 1953.\nRothchild inizia a lavorare per l'Elektra Records nel 1963; diventer\u00e0 noto per aver prodotto i primi 5 album dei The Doors, ma ha rinunciato a produrre il loro ultimo LP \"LA Woman\" in corso d'opera, in quanto disapprovava la direzione musicale intrapresa dalla band.\nOltre ai The Doors ha prodotto artisti come Janis Joplin, John Sebastian, Joni Mitchell, Neil Young, Tom Paxton, Fred Neil, Tom Rush, The Paul Butterfield Blues Band, The Lovin' Spoonful, Tim Buckley, Love, Clear Light, Rhinoceros.\nRothchild produrr\u00e0 nella sua carriera anche la colonna sonora per il film di Oliver Stone \"The Doors\".\nMuore all'et\u00e0 di 59 anni, a causa di un cancro al polmone.\nCultura di massa.\nNel film del 1991 di Oliver Stone \"The Doors\" \u00e8 interpretato dall'attore Michael Wincott."}
{"id": "2299980", "revid": "599013", "url": "https://it.wikipedia.org/wiki?curid=2299980", "title": "Anthony Miller (cestista)", "text": "Carriera.\nScelto al secondo giro (col numero 39) dai Golden State Warriors nel Draft 1994, Miller ha giocato otto stagioni NBA in quattro diverse squadre: Los Angeles Lakers, Atlanta Hawks, Houston Rockets e Philadelphia 76ers.\nLa sua ultima stagione NBA fu nel 2004-05, quando gioc\u00f2 2 partite con gli Hawks.\nDurante la sua carriera NBA ha totalizzato 510 punti in 181 partite.\nCuriosit\u00e0.\nMiller appare in un cameo nel film Space Jam, insieme ai compagni di squadra dei Lakers Cedric Ceballos e Vlade Divac ed al loro allenatore di allora, Del Harris."}
{"id": "2299981", "revid": "2675", "url": "https://it.wikipedia.org/wiki?curid=2299981", "title": "Pig Miller", "text": ""}
{"id": "2299983", "revid": "599013", "url": "https://it.wikipedia.org/wiki?curid=2299983", "title": "Darrin Hancock", "text": ""}
{"id": "2299986", "revid": "599013", "url": "https://it.wikipedia.org/wiki?curid=2299986", "title": "Bob Ford", "text": ""}
{"id": "2299987", "revid": "767487", "url": "https://it.wikipedia.org/wiki?curid=2299987", "title": "Scott English", "text": ""}
{"id": "2299988", "revid": "599013", "url": "https://it.wikipedia.org/wiki?curid=2299988", "title": "Eric McWilliams", "text": ""}
{"id": "2299989", "revid": "109225521", "url": "https://it.wikipedia.org/wiki?curid=2299989", "title": "Dojin-kai", "text": "Il D\u014djin-kai (\u9053\u4ec1\u4f1a ?) \u00e8 un gruppo criminale della Yakuza originario di Kurume Fukuoka in Giappone.\n\u00c8 il pi\u00f9 grande gruppo Yakuza a Ky\u016bsh\u016b con circa 750 membri.\nIl suo capo \u00e8 Seijiro Matsuo (\u677e\u5c3e \u8aa0\u6b21\u90ce)\nQuando si ritir\u00f2 dal comando il 10 maggio 2006, scoppi\u00f2 una guerra tra il comando e una fazione che si fa chiamare Kyushu-Seid\u014d-Kai (\u4e5d\u5dde\u8aa0\u9053\u4f1a ?) allineandosi con gli Yamaguchi-gumi, rivali dei Dojin-kai, nonch\u00e9 pi\u00f9 grande gruppo del Giappone.\nFurono uccise 7 persone durante la guerra."}
{"id": "2299990", "revid": "767487", "url": "https://it.wikipedia.org/wiki?curid=2299990", "title": "Ron Riley (cestista 1950)", "text": ""}
{"id": "2299992", "revid": "599013", "url": "https://it.wikipedia.org/wiki?curid=2299992", "title": "Jim Creighton", "text": ""}
{"id": "2299994", "revid": "599013", "url": "https://it.wikipedia.org/wiki?curid=2299994", "title": "Bill Chamberlain", "text": ""}
{"id": "2299996", "revid": "228587", "url": "https://it.wikipedia.org/wiki?curid=2299996", "title": "George Adams", "text": ""}
{"id": "2299997", "revid": "767487", "url": "https://it.wikipedia.org/wiki?curid=2299997", "title": "Eko Fresh", "text": "Biografia.\nEko Fresh \u00e8 nato a Colonia, ma cresciuto a M\u00f6nchengladbach senza suo padre a fianco visto che i suoi genitori erano divorziati. Dopo aver abbandonato la scuola prima del dovuto, non aveva un posto di lavoro fisso, solo la musica e il suo amore verso il rap erano i suoi veri punti di riferimento. Col passare del tempo trov\u00f2 un lavoro part-time in un negozio di scarpe per alcune ore al giorno. Fu l\u00ec che \"Ekrem\" fece conoscenza con il rapper Kool Savas; il quale, dopo aver riconosciuto il talento del giovane turco, lo fece partecipare a diversi dei suoi concerti facendogli acquisire reputazione nel mondo del rap tedesco.\nNel 2003 firm\u00f2 un contratto con la Sony BMG dove pubblic\u00f2 il suo primo album da solista \"Ich bin jung und brauche das Geld\" e a seguire i suoi due album in collaborazione con altri artisti (il primo, \"D\u00fcnya D\u00f6n\u00fcyor \u2013 Die Welt dreht sich\" con Azra e il secondo \"L.O.V.E. - Life Of Valezka and Eko\" con \"Valezka\"). Nel 2004 fond\u00f2 l'etichetta \"German Dream\" di cui \u00e8 il proprietario. Il 23 giugno 2006 apparve il suo secondo album da solista \"Hart(z) IV\" e nel dicembre dello stesso anno firm\u00f2 un contratto con la Ersguterjunge, dove pubblic\u00f2 un anno dopo il suo deludente terzo album da solista, \"Ekaveli\". L'album fu pubblicato il 23 novembre 2007 e .\nDopo le scarse vendite di \"Ekaveli\" e le incomprensioni con Bushido, Eko Fresh decise di lasciare la Ersguterjunge nel 2008.\nIl 31 agosto del 2012, attraverso la sua etichetta discografica \"German Dream\", pubblic\u00f2 il suo sesto album da solista, \"Ek to the Roots\", che raggiunse il 3\u00ba posto nella \"Media Control Charts\"."}
{"id": "2299998", "revid": "599013", "url": "https://it.wikipedia.org/wiki?curid=2299998", "title": "Dave Bustion", "text": ""}
{"id": "2300001", "revid": "599013", "url": "https://it.wikipedia.org/wiki?curid=2300001", "title": "Bob Lackey", "text": ""}
{"id": "2300002", "revid": "767487", "url": "https://it.wikipedia.org/wiki?curid=2300002", "title": "Rowland Garrett", "text": ""}
{"id": "2300003", "revid": "767487", "url": "https://it.wikipedia.org/wiki?curid=2300003", "title": "Henry Bacon (cestista)", "text": ""}
{"id": "2300004", "revid": "1573940", "url": "https://it.wikipedia.org/wiki?curid=2300004", "title": "Inagawa-kai", "text": "Gli sono il terzo gruppo criminale pi\u00f9 grande della Yakuza con approssimativamente 5.000 membri.\nHa origine e opera nella regione di Kant\u014d, e fu una delle prime organizzazioni di Yakuza a incominciare a operare oltremare.\nFurono fondati a Yokohama nel 1945 da Kakuji Inagawa. Molti dei suoi membri provenivano dal Bakuto, tradizionale gioco d'azzardo, che fu anche la principale fonte di guadagni del gruppo.\nHa successivamente esteso i suoi interessi nella droga, nell'estorsione e nella prostituzione."}
{"id": "2300010", "revid": "128334", "url": "https://it.wikipedia.org/wiki?curid=2300010", "title": "Penitenziagite", "text": "Penitenzi\u00e0gite, abbreviazione in volgare della frase latina \"poenitentiam \u00e0gite\" (\"fate penitenza\"), fu il motto del movimento ereticale degli Apostolici fondato da Gherardo Segarelli alla fine del XIII secolo.\nLa locuzione trae origine dalla Vulgata, ossia la traduzione della Bibbia dal greco e aramaico al latino che San Girolamo esegu\u00ec alla fine del IV secolo: nello specifico \"poenitentiam \u00e0gite\" compare nel Vangelo secondo Matteo, venendo enunciata in due occasioni differenti prima San Giovanni Battista e poi da Ges\u00f9:\nL'espressione fu, in seguito, fatta propria dal discepolo Dolcino da Novara: i Dolciniani, infatti, erano soliti pronunciare pi\u00f9 volte tale formula, specie all'atto di stracciarsi le vesti nel momento della consacrazione, per proclamare la propria nullatenenza dinnanzi a Dio.\nLa sua versione estesa venne ripresa anche nella prima delle 95 tesi affisse sulla porta del castello di Wittenberg da Martin Lutero:\n\"Penitenzi\u00e0gite\" entr\u00f2 nella cultura di massa dopo essere comparsa nel romanzo del 1980 \"Il nome della rosa\" di Umberto Eco (nonch\u00e9 nell'omonimo film del 1986 diretto da Jean-Jacques Annaud e nella omonima miniserie televisiva italo-tedesca del 2019 diretta da Giacomo Battiato, opere tratte ambedue dal libro): nella storia la locuzione viene pi\u00f9 volte recitata dal frate Salvatore, ex dolciniano affetto da disturbi psichici che si esprime con una commistione di latino e volgare."}
{"id": "2300015", "revid": "154893", "url": "https://it.wikipedia.org/wiki?curid=2300015", "title": "Decreto millederoghe", "text": ""}
{"id": "2300018", "revid": "276491", "url": "https://it.wikipedia.org/wiki?curid=2300018", "title": "Diocesi di Ruvuma", "text": "La diocesi di Ruvuma \u00e8 la pi\u00f9 meridionale delle 21 diocesi della Chiesa anglicana di Tanzania. La diocesi \u00e8 stata creata nel 1977, e dal 1999 il suo vescovo \u00e8 Maternus Kapinga, consacrato il 7 novembre di quell'anno.\nNel 2003 la diocesi accolse tra le sue file l'italiano Claudio Bocca, autorizzandolo a predicare in Italia per l'\"Associazione della missione episcopale ortodossa in Italia\", nata per iniziativa del vescovo Kapinga come fondazione canonica afferente alla diocesi stessa e che ha nel vescovo di Ruvuma il proprio supervisore spirituale.\nDal 25 febbraio 2004 la diocesi \u00e8 entrata in piena comunione con la Comunione anglicana ortodossa, pur senza rescindere i rapporti con la Chiesa madre, membro della Comunione anglicana legata all'arcivescovo di Canterbury. In base a questo accordo firmato a Firenze, il vescovo di Ruvuma Kapinga \u00e8 stato nominato vescovo suffraganeo della Chiesa anglicana ortodossa, mentre il vescovo Scott Earle McLaughlin della Chiesa anglicana ortodossa \u00e8 stato nominato canonico emerito del capitolo della cattedrale."}
{"id": "2300021", "revid": "1783371", "url": "https://it.wikipedia.org/wiki?curid=2300021", "title": "Coccycua pumila", "text": "Il cuculo nano (Coccycua pumila ()) \u00e8 un uccello della famiglia Cuculidae.\nDistribuzione e habitat.\nQuesto uccello vive in Brasile, Colombia, Venezuela e Panama.\nSistematica.\n\"Coccycua pumila\" talvolta viene inserita nel genere \"Coccyzus\". Non ha sottospecie, \u00e8 monotipica."}
{"id": "2300029", "revid": "741067", "url": "https://it.wikipedia.org/wiki?curid=2300029", "title": "Signore e signori", "text": ""}
{"id": "2300035", "revid": "767487", "url": "https://it.wikipedia.org/wiki?curid=2300035", "title": "Le Dernier Combat", "text": "Le Dernier Combat \u00e8 un film del 1983 scritto, diretto e co-prodotto da Luc Besson. Si tratta del primo lungometraggio diretto dal regista francese.\nTrama.\nIn un futuro apocalittico, gli umani che abitano la Terra non sono pi\u00f9 capaci di parlare e lottano disperatamente per la sopravvivenza."}
{"id": "2300041", "revid": "14691", "url": "https://it.wikipedia.org/wiki?curid=2300041", "title": "United Democratic Movement", "text": ""}
{"id": "2300042", "revid": "14691", "url": "https://it.wikipedia.org/wiki?curid=2300042", "title": "Democratic Alliance", "text": ""}
{"id": "2300043", "revid": "1005847", "url": "https://it.wikipedia.org/wiki?curid=2300043", "title": "Inkatha Freedom Party", "text": ""}
{"id": "2300047", "revid": "120914849", "url": "https://it.wikipedia.org/wiki?curid=2300047", "title": "Paradiso di Indra", "text": "Nella mitologia e cosmografia induista, il paradiso di Indra, conosciuto come Svarga (\"luce del cielo\"), Svarloka o Indraloka, \u00e8 situato sulla cima del monte Meru.\nIl paradiso di Indra simboleggia il piacere sensuale estremo e ogni tipo di godimento. \nIn esso trovano luogo, insieme alle ninfe, \"apsara\", e ai musici celesti, \"gandharva\", i mortali che sono stati benedetti. In questo luogo si trova anche \"K\u0101madhenu\", la \"vacca dell'abbondanza\", e \"P\u0101rij\u0101ta\", l'albero che realizza tutti i desideri.\nIndra risiede nel suo palazzo, \"Vaijayanta\", situato nella capitale Amar\u0101vat\u012b.\nMentre nell'Induismo vedico si credeva che si potesse accedere a questo paradiso tramite appropriati sacrifici, con il successivo Ved\u0101nta si svilupparono i concetti di sa\u1e43s\u0101ra e mok\u1e63a. Nell'Induismo recente questo paradiso viene considerato una forma di beatitudine inferiore rispetto ad altre quali la dimora celeste di Vishnu, Vaikuntha, o a quella data dalla fusione con Brahman.\nIl termine Svarga viene a volte usato per indicare un generico paradiso e non specificamente quello di Indra."}
{"id": "2300048", "revid": "343261", "url": "https://it.wikipedia.org/wiki?curid=2300048", "title": "Svarga", "text": ""}
{"id": "2300049", "revid": "343261", "url": "https://it.wikipedia.org/wiki?curid=2300049", "title": "Svarloka", "text": ""}
{"id": "2300051", "revid": "343261", "url": "https://it.wikipedia.org/wiki?curid=2300051", "title": "Indraloka", "text": ""}
{"id": "2300053", "revid": "169529", "url": "https://it.wikipedia.org/wiki?curid=2300053", "title": "ICC Champions Trophy", "text": "L'ICC Champions Trophy \u00e8 stato un torneo per squadre nazionali di cricket, che si \u00e8 giocato con la formula One Day International ed \u00e8 stato il secondo torneo per importanza nel cricket mondiale (dopo la Coppa del Mondo di cricket). \nStoria.\nLa prima edizione si \u00e8 tenuta nel 1998 con il nome di ICC Knock Out tournament e da allora si \u00e8 giocato ogni due anni fino all'edizione 2006; l'edizione del 2008 \u00e8 stata posticipata al 2009 per via del cambiamento di sede e da allora il torneo si \u00e8 tenuto ogni quattro anni, fino all'ultima edizione del 2017. Nel 2018 \u00e8 stato annunciato che il torneo non si sarebbe pi\u00f9 tenuto e che l'edizione prevista per il 2021 sarebbe stata sostituita da un'altra edizione del torneo ICC World Twenty20, immediatamente successiva a quella gi\u00e0 prevista per il 2020.\nFormato.\nIl torneo si differenziava dalla Coppa del Mondo in diversi punti, ad esempio l'intera manifestazione occupava circa due settimane contro il mese abbondante della Coppa del Mondo e il numero di partite da disputare per vincere il torneo era nettamente inferiore.\nLe prime tre edizioni si sono disputate con la formula dell'eliminazione diretta, in seguito sono state aggiunte anche le fasi a gironi."}
{"id": "2300054", "revid": "1573940", "url": "https://it.wikipedia.org/wiki?curid=2300054", "title": "Chiesa di San Pancrazio (Roma)", "text": "La chiesa di San Pancrazio \u00e8 un luogo di culto cattolico di Roma, sede dell'omonima parrocchia, nella zona Isola Farnese, in piazza della Colonnetta.\nStoria.\nFu costruita nel XV secolo dalla famiglia Orsini, proprietaria del castello dell'Isola Farnese. In seguito fu ampliata, dotata della facciata attuale e di un campanile.\nArte e architettura.\nLa facciata presenta un bel portale costruito con marmi di epoca romana, e sopra di esso un rosone con decorazione a vetro policromo.\nL'interno \u00e8 a tre navate con abside. Ovunque nell'edificio vi sono affreschi o resti di affreschi del XVI secolo."}
{"id": "2300056", "revid": "110157", "url": "https://it.wikipedia.org/wiki?curid=2300056", "title": "Chiesa di Santa Maria in Celsano", "text": "Il santuario di Santa Maria in Celsano \u00e8 una chiesa di Roma, nella zona Santa Maria di Galeria, in piazza Santa Maria di Galeria.\nStoria.\nIncerte sono le origini della chiesa, come pure del suo toponimo, che si fa derivare o da un nome etrusco o dal latino \"celusus\". La leggenda popolare racconta invece del ritrovamento dell'immagine miracolosa della Madonna, conservata nella chiesa, su di un albero di gelso, che, storpiato, divenne \"celso\", da cui \"celsano\".\nLa prima attestazione storica dell'esistenza di una chiesa nel borgo di Santa Maria di Galeria \u00e8 dell'XI secolo, quando chiesa e terre circostanti sono assegnate dal papa al monastero romano di San Saba. Nel 1433 la chiesa passa sotto il controllo degli Orsini, che all'inizio del XVI secolo provvedono a restaurarla. In seguito la chiesa \u00e8 amministrata prima dal monastero romano di San Paolo eremita, poi dal Collegio Germanico-Ungarico, ed infine dai Gesuiti, quando nel 1816 essa diventa sede parrocchiale.\nOggi la chiesa \u00e8 una rettoria della parrocchia di Sant'Andrea Apostolo a Osteria Nuova, nella diocesi di Porto-Santa Rufina.\nArte e architettura.\nIncorporata in un casale dell'agro romano e quasi nascosta dagli edifici circostanti, \u00e8 costruita su resti di una cisterna di epoca romana. La chiesa attuale mostra evidenti i segni dei restauri che tra la fine del XIX secolo e l'inizio del XX l'hanno trasformata in stile neogotico.\nVi si accede tramite una scalinata. La facciata presenta un portale a sesto acuto sormontato da un rosone con decorazioni in gesso.\nInternamente la chiesa si presenta a tre navate, separate da archi che poggiano su basse colonne di granito, con soffitto il legno. Essa \u00e8 illuminata da sei finestre, tra le quali sono posti affreschi del XV secolo. La chiesa conserva pure due lapidi dell'antica chiesa di Sant'Andrea di Galeria, che era l'antica chiesa parrocchiale della zona, ora ridotta a ruderi tra i resti della citt\u00e0 abbandonata di Galeria.\nL'altare maggiore conserva una icona del XII-XIII secolo, che raffigura la \"Madonna col bambino e Santi\". Questa icona \u00e8 all'origine della tradizione popolare legata al suo ritrovamento e al suo trasporto nell'attuale sede: questi due avvenimenti sono narrati da due affreschi, il primo di epoca moderna, mentre il secondo si fa risalire alla scuola di Antoniazzo Romano."}
{"id": "2300062", "revid": "106376", "url": "https://it.wikipedia.org/wiki?curid=2300062", "title": "Chiesa dell'Annunziatella (Roma)", "text": "La chiesa dell'Annunziatella \u00e8 un luogo di culto cattolico di Roma, nel quartiere Ardeatino, nel vicolo omonimo, tra via Ardeatina e via di Grotta Perfetta.\nStoria.\nUn'epigrafe di papa Onorio III interna alla chiesa, datata 12 agosto 1220, la annovera tra quelle romane con il nome di Maria Annunziata, da cui il nome popolare di \"Annunziatella\". Per un breve periodo la chiesa fu aggiunta da San Filippo Neri, insieme alla chiesa di San Paolo alle Tre Fontane, all'itinerario delle Sette Chiese (che quindi divennero nove). Per questo motivo era dotata di un ospedale per l'assistenza ai pellegrini che vi giungevano.\nNel 1640 fu ridotta alle forme attuali dai lavori di ristrutturazione operati dal cardinale Francesco Barberini, protettore della confraternita del Gonfalone, a cui la chiesa fu affidata. Nacque cos\u00ec la tradizione della distribuzione di viveri ai poveri il 25 marzo, giorno della festa dell'Annunciazione.\nArte.\nLa chiesa ha una struttura molto semplice, ad una sola navata. All'interno \u00e8 conservato un \"Crocifisso\" ligneo che risale al XIX secolo; nel catino dell'abside vi \u00e8 un affresco tripartito: al centro \u00e8 ritratta l'\"Annunciazione\", e ai lati la \"Madonna tra le anime del purgatorio\" e la \"Nativit\u00e0\".\nNei pressi di questa antica chiesa, vi \u00e8 la chiesa della Santissima Annunziata a Via Ardeatina, costruita su progetto di Ignazio Breccia Fratadocchi nel 1987. In occasione della costruzione della nuova chiesa, durante gli scavi vennero alla luce resti di antichi manufatti."}
{"id": "2300063", "revid": "1656773", "url": "https://it.wikipedia.org/wiki?curid=2300063", "title": "Riccardo di Mandra", "text": "Biografia.\nRiccardo di Mandra era il figlio di Ugo di Molise, conte di Molise, e di una figlia naturale del Re del Regno di Sicilia Ruggero d'Altavilla. Nel 1157 fu connestabile al fianco di Roberto di Loritello nella rivolta filo-bizantina contro il Re Guglielmo il Malo; in seguito ad una serie di sconfitte Riccardo ed il vescovo di Chieti furono catturati e Roberto riusc\u00ec a fuggire. Nel marzo 1161 si ritrov\u00f2 coinvolto nella congiura di palazzo di Matteo Bonello, ma quando Simone di Taranto e Tancredi di Sicilia giunsero armi in pugno al cospetto del Re Guglielmo, Riccardo si oppose col proprio corpo salvando la vita al Re. A congiura conclusa (1162) pertanto Riccardo fu riabilitato dal Re Guglielmo. Alla morte di Guglielmo, avvenuta nel 1166, la Regina Margherita, che guid\u00f2 la reggenza durante la minore et\u00e0 del figlio, il futuro Guglielmo il Buono, lo nomin\u00f2 cancelliere, gli restitu\u00ec il Contado di Molise e, confidando nella sua lealt\u00e0, lo inser\u00ec nel ristretto gruppo di persone fidate che fino al 1170 ebbe grande influenza nel consiglio reale. Presto fu per\u00f2 sospettato di avere una relazione con la Regina e, su istigazione di Enrico di Navarra, fratello della sovrana, fu allontanato dalla corte e sostituito da Stefano di Perche. Riccardo cadde definitivamente in disgrazia quando Boemondo, conte di Manoppello, Gilberto, conte di Gravina, e Riccardo di Caserta lo accusarono di vari misfatti, tra i quali una cospirazione contro il cancelliere Stefano di Perche e l'acquisizione indebita di Mandra dal demanio della Corona. Riccardo aveva sposato una nobile longobarda, Gaitelgrima, dalla quale aveva avuto un figlio, Ruggero, conte di Molise, che prese parte al conflitto tra Tancredi di Sicilia ed Enrico VI di Svevia negli anni 1190-1194."}
{"id": "2300073", "revid": "367445", "url": "https://it.wikipedia.org/wiki?curid=2300073", "title": "Teresa di Le\u00f3n, regina di Navarra", "text": ""}
{"id": "2300074", "revid": "1005847", "url": "https://it.wikipedia.org/wiki?curid=2300074", "title": "Movimento Culturale Inkata di Liberazione Nazionale", "text": ""}
{"id": "2300075", "revid": "1005847", "url": "https://it.wikipedia.org/wiki?curid=2300075", "title": "Inkatha National Cultural Liberation Movement", "text": ""}
{"id": "2300091", "revid": "1573940", "url": "https://it.wikipedia.org/wiki?curid=2300091", "title": "Chiesa della Santissima Trinit\u00e0 della Missione", "text": "La chiesa della Santissima Trinit\u00e0 della Missione \u00e8 una chiesa scomparsa di Roma, nel rione Colonna, in via della Missione, sul lato sinistro del palazzo Montecitorio.\nCos\u00ec scrive l'Armellini a proposito di questa chiesa:\nIl nome deriva dai sacerdoti che fecero costruire la chiesa, appartenenti alla Congregazione della missione, istituita da san Vincenzo de' Paoli, che diede il nome anche alla via. Durante gli scavi di ricostruzione della chiesa nel XVIII secolo fu rinvenuta la colonna di Antonino Pio. Chiesa e monastero furono demoliti per la costruzione dei locali della Camera dei deputati, adiacenti al palazzo di Montecitorio. Resta il portale d'ingresso della chiesa.\nTra le opere conservate all'interno dell'edificio, oggi trasferite al Collegio leonino, vi era una tela di Sebastiano Conca, raffigurante la \"Santissima Trinit\u00e0\"."}
{"id": "2300108", "revid": "633110", "url": "https://it.wikipedia.org/wiki?curid=2300108", "title": "Marina imperiale", "text": "Il termine Marina imperiale pu\u00f2 riferirsi a diverse marine militari di stati in forma di Impero.\nNel contesto della Fantascienza, il termine marina imperiale \u00e8 applicabile a"}
{"id": "2300146", "revid": "729019", "url": "https://it.wikipedia.org/wiki?curid=2300146", "title": "Diga di Bir Mcherga", "text": "La diga di Bir Mcherga \u00e8 una diga tunisina inaugurata nel 1971 sullo oued Miliane, situata a circa 47 km a sud-ovest di Tunisi e a 35 km dal golfo di Tunisi nel quale si getta il fiume. Prende il nome dalla citt\u00e0 di Bir Mcherga situata nelle vicinanze.\nLa diga \u00e8 formata da un terrapieno di 43 m di altezza, con una lunghezza al culmine di 1.300 m. Pu\u00f2 contenere fino a 130 milioni di m\u00b3 d'acqua in un bacino avente una superficie di 705 ha.\nIl bacino idrografico che alimenta l'invaso ha una superficie di 1283 km\u00b2.\nLo scopo della diga \u00e8 quello di regolare la portata dello oued Miliane per proteggere dalle inondazioni la pianura a sud di Tunisi.\nPermette l'irrigazione di 1.600 ha di terre destinate principalmente alla cerealicoltura. Il bacino costituisce inoltre un'importante riserva ittica."}
{"id": "2300148", "revid": "22982185", "url": "https://it.wikipedia.org/wiki?curid=2300148", "title": "Organizzazione sociale", "text": ""}
{"id": "2300151", "revid": "177744", "url": "https://it.wikipedia.org/wiki?curid=2300151", "title": "Monoala", "text": "Un monoala \u00e8 un modello di aereo radiocomandato a tutta ala, a freccia positiva e profilo autostabile realizzato in materiale plastico espanso, di solito depron da 3\u00a0mm o da 6\u00a0mm. \nQuesti modelli si caratterizzano per i bassi costi di realizzazione legati ai materiali usati, per il peso contenuto (che pu\u00f2 essere anche inferiore ai 300 grammi) e per le buone caratteristiche di volo.\nLa struttura presenta una buona resistenza agli urti, consentendo di resistere a pressoch\u00e9 qualunque tipo di atterraggio o di maltrattamento, tanto che \u00e8 possibile realizzare un vero e proprio combattimento aereo, con tanto di scontri fisici tra aeromodelli e ripresa del volo dopo lo scontro.\nCome motorizzazione impiega motori brushless che possono portare il modello a grandi velocit\u00e0 (60\u00a0km/h o pi\u00f9) permettendo manovre acrobatiche di ogni tipo.\nPer il controllo del volo, il monoala utilizza due alette mobili con funzione di elevoni, cio\u00e8 appendici che fungono allo stesso tempo da elevatori e da alettoni. \n\u00c8 necessario quindi un radiocomando in grado di miscelare i due canali (configurazione degli elevoni) oppure un dispositivo elettronico (\"V-TAIL\") che svolge la stessa funzione installato direttamente sul modello."}
{"id": "2300155", "revid": "287204", "url": "https://it.wikipedia.org/wiki?curid=2300155", "title": "Max Weiss", "text": "Biografia.\nNato in una citt\u00e0 ungherese allora facente parte dell'Impero austro-ungarico (oggi in Slovacchia), si trasfer\u00ec a Vienna per studiare matematica e fisica, materie che poi insegn\u00f2. Impar\u00f2 gli scacchi a dodici anni, e dopo il 1880 la sua forza di gioco aument\u00f2 costantemente.\nIl suo pi\u00f9 grande successo fu la vittoria, alla pari con Mikhail Chigorin, nel grande Torneo di New York 1889 (VI Congresso degli Stati Uniti) a doppio turno, con 20 concorrenti per un totale di 38 turni (\u00e8 considerato uno dei pi\u00f9 lunghi tornei della storia degli scacchi). Weiss realizz\u00f2 +24 \u20134 =10. Il match di spareggio con Chigorin su quattro partite termin\u00f2 in parit\u00e0. Il vincitore del torneo avrebbe avuto il diritto di giocare un match per il titolo mondiale con il detentore Wilhelm Steinitz, ma nessuno dei due co-vincitori se ne avvalse. Il match si svolse invece con il terzo classificato, Isidor Gunsberg, nel 1890-91. \nAltri risultati di rilievo:\nNel 1905 abbandon\u00f2 gli scacchi per lavorare con la Banca Rothschild di Vienna.\nNon si trovano immagini su di lui, ma un articolo del New York Times del 16 giugno 1889, intitolato \"The Chessboard Kings\", cos\u00ec lo descrive:\nOpere.\nMax Weiss scrisse numerosi libri di scacchi, tra cui il manuale \"Kleines Schachspiels Lehrbuch\" (Vienna, 1920), il trattato sulle aperture \"Theoretische Er\u00f6ffnungen des Schachspiels\" (Ravensburg, 1938), e una raccolta di partite brillanti, \"Schach-Meisterstreiche\" (M\u00fclhausen, 1918).\nScrisse anche due libri sui problemi di scacchi: \"Caissa Bambergensis\" (Bamberg, 1902) e \"200 Problemturnieren ausgezeichnete Zweiz\u00fcger\" (Ausbach, 1903)."}
{"id": "2300156", "revid": "229945", "url": "https://it.wikipedia.org/wiki?curid=2300156", "title": "Foro giugulare", "text": "Il foro giugulare, chiamato anche foro lacero posteriore \u00e8 un'ampia apertura sita nella base del cranio dietro al canale carotideo. Esso \u00e8 composto dalle incisure giugulari poste sulla parte posteriore della rocca petrosa dell'osso temporale anteriormente, e sul margine anteriore dell'osso occipitale posteriormente. Generalmente il foro destro \u00e8 pi\u00f9 grande rispetto a quello sinistro.\nSignificato fisiologico.\nIl foro giugulare \u00e8 suddiviso in due porzioni dalle \"spine giugulari\", due piccoli rilevi presenti sulle incisure giugulari.\nRilevanza clinica.\nUn trauma o l'ostruzione del foro lacero posteriore pu\u00f2 causare la Sindrome di Vernet (o appunto \"sindrome del foro giugulare\")"}
{"id": "2300170", "revid": "339392", "url": "https://it.wikipedia.org/wiki?curid=2300170", "title": "Campi profughi", "text": ""}
{"id": "2300171", "revid": "701660", "url": "https://it.wikipedia.org/wiki?curid=2300171", "title": "Sagramatura", "text": "La sagramatura \u00e8 una tecnica di stesura di intonaco su muratura a mattoni faccia a vista. La miscela dell'intonaco \u00e8 composta da calce aerea naturale, cocciopesto e pigmenti e viene stesa a cazzuola, a spatola o a pennello in modo da lasciare vedere la tessitura muraria sottostante.\nLa tecnica \u00e8 tipica della tradizione emiliana e bolognese nell'architettura tardo medioevale e rinascimentale ed \u00e8 stata poi esportata in altre regioni d'Italia come tecnica di finitura e come strato di protezione e di sacrificio delle murature in mattoni.\nUna tecnica alternativa, diffusa specialmente a Roma nel XVI e XVII secolo, spesso definita con il medesimo termine di sagramatura, prevedeva di lisciare il paramento laterizio umido con un mattone e l'aggiunta di fior di calce e polvere di mattone, ottenendo una superficie liscia coperta da una patina protettiva."}
{"id": "2300173", "revid": "2020294", "url": "https://it.wikipedia.org/wiki?curid=2300173", "title": "Michele D'Aria", "text": "Lavor\u00f2 assieme ai fratelli Bonino e Giovanni. La sua formazione artistica venne compiuta nell'importante cantiere della Certosa di Pavia. I tre fratelli D'Aria furono attivi nella cattedrale di Savona per scolpire il monumento funebre in memoria dei genitori di Papa Sisto IV, Leonardo Della Rovere e Luchina Monleone. \u00c8 stato realizzato seguendo il tipico gusto lombardo.\nUna delle opere pi\u00f9 importanti realizzate da D'Aria, assieme a Donato Benti, fu il monumento funebre per i duchi d'Orl\u00e9ans commissionato da Luigi XII e collocato nella cattedrale di Saint Denis."}
{"id": "2300175", "revid": "287204", "url": "https://it.wikipedia.org/wiki?curid=2300175", "title": "Koan", "text": ""}
{"id": "2300179", "revid": "830939", "url": "https://it.wikipedia.org/wiki?curid=2300179", "title": "Ignaz Epper", "text": "Biografia.\nA San Gallo tra il 1908 e il 1912 si forma come progettista e disegnatore di ricami. Dal 1913 abbandona il suo impiego e diventa libero artista a Weimar e Monaco di Baviera. A met\u00e0 del 1913 crea i suoi primi intagli in legno (\"Figura sospesa\" e \"Sebastiano I\") e le sue prime litografie (\"Coppia Umana\" e \"Suonatore di Organetto\"). Durante e dopo essere stato mobilitato per prestare servizio militare, produce ben 59 \"xilografie\" e molti \"disegni\" ispirati agli eventi bellici.\nNel biennio 1916-1917 conosce a Zurigo Han Coray, che espone le xilografie e altre opere di Epper in permanenza nella sua galleria nella M\u00fchlegasse, inoltre conosce anche personaggi come l'incisore Fritz Pauli, lo scrittore dottor Hans Ganz e il professor Paul Ganz. Nel 1919 sposa Mischa Quarles van Ufford (olandese). Dopo numerosi viaggi, nel 1922 si reca per la prima volta ad Ascona.\nAlla fine degli anni '20 avvengono eventi tragici nella cerchia degli amici che si ripercuotono evidentemente nelle xilografie (\"Il suicida\", \"Il Criminale\", \"L'impiccato\" e il \"Cavaliere Apocalittico\"). Negli anni zurighesi fino al 1932 conosce numerosi pittori e scultori (Geiser, Fischer, K\u00fcndig, Rabinovitch, Suzanne Schwob, Stanzani, Wiemken) e diversi scrittori (B\u00fchrer, Humm, Morgenthaler, Pulver, R\u00f6lli). Effettua soggiorni pi\u00f9 o meno prolungati in Svizzera e all'estero, in particolare in Germania, a Berlino e Dresda, in Francia a Collioure e a Parigi, in Bretagna, Paesi Bassi e Italia meridionale.\nNell'inverno del 1932 si trasferisce definitivamente ad Ascona con sua moglie e fino al 1938 vive nella casa Pasini, in seguito nella sua casa, ora sede del Museo e Fondazione Ignaz e Mischa Epper. Ad Ascona stringe amicizia con Robert Sch\u00fcrch e Carl Gustav Jung; inoltre frequenta l'ambiente di Eranos che gli d\u00e0 forti stimoli che influiscono sul suo modo di vivere. Anche dopo essersi stabilito ad Ascona non smette di intraprendere numerosi viaggi all'estero (Francia, Italia, Paesi Bassi, Paesi balcanici, Grecia e Libia).\nMuore suicida il 12 gennaio 1969 ad Ascona.\nBianconero e chiaroscuro: le xilografie di Ignaz Epper.\nL'apporto che ha dato alla storia dell'arte svizzera consiste nella sua opera xilografica, soprattutto nella produzione che va dal 1913 ai primi anni venti. La sua produzione giovanile si inserisce nell'arte espressionistica, che comincia ad affermarsi nel primo decennio del Novecento. A Zurigo prese avvio un movimento svizzero di recupero dell'espressionismo, come si manifestava nei paesi germanofoni. Ma, contrariamente alla contestazione artistica aggressiva dei gruppi tedeschi, in Svizzera si trattava di \"un espressionismo introverso\". Le circostanti esteriori negative e la crisi generale stavano dunque all'origine dell'espressionismo smorzato degli artisti svizzeri; nel suo caso si aggiunge la pena interiore: il difficile destino personale del giovane artista.\nDopo lo scoppio della prima guerra mondiale egli trov\u00f2 nella xilografia un mezzo appropriato per i suoi principi di espressione naturale. In quel periodo trov\u00f2 il suo inconfondibile, personale stile xilografico. Scav\u00f2 solchi e graffi lunghi e aguzzi nella tavoletta; rilievi e incavi si manifestavano nella stampa come strisce nere e bianche, che per lo pi\u00f9 coprono tutta la superficie e insieme formano l'immagine, ondeggiano o penetrano in fasci interi nella profondit\u00e0 degli spazi che devono sottomettersi alle leggi del sentimento, e non della prospettiva abituale. Negli anni venti si intravedono sempre pi\u00f9 spesso anche neri intensi, con tonalit\u00e0 intermedie tramite svariati tratteggi e intrecci di linee. La sua tecnica xilografica in generale stava cambiando.\nL'emergenza di un taglio violento veniva sempre di pi\u00f9 sostituita da un riesame riflessivo e della padronanza dell'attrezzo. Una costante che avrebbe accompagnato la sua opera per anni \u00e8 sicuramente il \"narciso monacale\" con un certo compiacimento della bellezza che risiede nella sofferenza. Nel \"San Sebastiano\" (1913 e 1916) il martirio del Santo \u00e8 paragonato alle tensioni personali dell'artista. Inoltre lampade, lanterne, astri, fulmini o semplicemente la luce che penetra rapida sono quasi onnipresenti nelle sue xilografie. Una tale sorgente di luce naturale o artificiale rappresenta di solito un occhio severo, al quale nulla rimane nascosto. Spesso questo simbolo \u00e8 rafforzato dall'occhio vero di un guardiano. Vedi la lampadina che brilla sopra i soldati dal sonno inquietante nella xilografia \"Accantonamento\" del 1917, oppure come simbolo dell'emarginato minacciato per antonomasia, cio\u00e8 l'artista, che, seguito dal grande pubblico e alto al di sopra delle teste fa il \"Funambolo\" (1917).\nAlcune serie sulla \"Vita di Cristo\" (1915) e altre figure di storie bibliche, tratte dal Vecchio e dal Nuovo Testamento, confermano una ricerca di redenzione nel campo religioso. Un possibile rifugio terreno, la natura, appare raramente nelle xilografie e se appare, \u00e8 spesso essa stessa ferita. Presentando la natura come paesaggio industriale, l'artista allude allo stato d'animo di chi ha causato tale degrado. Anche l'animale \u00e8 visto come vittima di addestramento o di distruzione da parte dell'uomo. Destini equini si compiono nel \"Maneggio\" (1917) e in scene di morte e di panico intorno a \"Macello equino\" (1916). Non solo in questo modo egli ricorda agli uomini lo squallore e la solitudine della loro esistenza. Li confronta con \"Notte inquieta\" (1917) da soli nella loro camera, oppure con \"La stanza del malato\" (1917).\nA poco a poco l'equilibrio minacciato va a ordinarsi in composizioni pi\u00f9 raffinate dal punto di vista statico, ma a scapito della primordiale forza espressiva. In modo crescente la spazialit\u00e0 e la corporalit\u00e0 si ispirano al dato naturalistico, talvolta fino ad una fedelt\u00e0 inusuale al dettaglio. Da nuove sfumature nelle xilografie scaturiscono anche nuove atmosfere, la scena \u00e8 illuminata pi\u00f9 regolare, figure e oggetti appaiono sempre pi\u00f9 immersi in un mite chiaroscuro, come se fossero delle apparizioni mistiche o immagini spettrali come nel \"Demone sopra la citt\u00e0\" (1928). Il nuovo chiaroscuro che sostituisce il vecchio bianconero rispecchia una visione pi\u00f9 rilassata, ad operare non \u00e8 pi\u00f9 il giovanotto inquieto, ma un uomo maturo.\nI ritratti.\nLa serie di ritratti pu\u00f2 sembrare, se osservata nel complesso della sua opera xilografica, piuttosto una linea laterale. Ma attraverso la scelta delle persone ritratte si scopre l'acuta partecipazione dell'artista alle contese spirituali, sociali e politiche del suo tempo, in particolare durante gli anni venti e in modo particolare nell'ambiente degli artisti ed intellettuali che si incontravano nei caff\u00e8 sul Limmatquai di Zurigo. Nei suoi molti ritratti si incontrano personaggi come Han Coray (1880 - 1974), Jakob B\u00fchrer (1882 - 1975), Elisabeth Thommen (1888 - 1960), Karl Naef (1894 - 1959), Gregor Rabinovitch (1884 - 1958) e tanti altri."}
{"id": "2300189", "revid": "834", "url": "https://it.wikipedia.org/wiki?curid=2300189", "title": "Le\u00f3n", "text": ""}
{"id": "2300198", "revid": "767487", "url": "https://it.wikipedia.org/wiki?curid=2300198", "title": "Aggrappato ad un albero, in bilico su un precipizio a strapiombo sul mare", "text": "Aggrappato ad un albero, in bilico su un precipizio a strapiombo sul mare \u00e8 un film del 1971 diretto da Serge Korber.\nIl protagonista della pellicola \u00e8 Louis de Fun\u00e8s.\nTrama.\nHenri Roubier, un imprenditore francese, ed Enrico Mazzini, uno italiano, hanno siglato un accordo che d\u00e0 loro un drastico controllo delle autostrade europee. Durante un tragitto sulle strade del sud, Roubier prende in auto due giovani autostoppisti, ma una sfortunata sbandata fa finire l'autovettura decappottabile sulla cima di un pino attaccato alla parete di una scogliera a strapiombo sul mare. Da qui in poi, i tre dovranno vedersela con i media, la polizia, i soccorritori, il marito della donna in auto che ostacoler\u00e0 i soccorsi ed altro ancora.\nProduzione.\nLe riprese di questo film sono state piuttosto complesse per quel tempo (1971). Il regista Serge Korber ha girato per cinque settimane in \"location\" presso le scogliere di Cassis (le pi\u00f9 alte d'Europa) e la squadra tecnica ha costruito un finto albero di pino mediterraneo e ci ha appeso un'auto decappottabile, poi ha messo in posizione (dentro la macchina) diversi cascatori, degli alpinisti per scalare la scogliera e filmare la macchina da un elicottero, e importanti attrezzature utilizzate per le scene di soccorso, gli effetti speciali, ecc.\nUna gran parte delle riprese si \u00e8 quindi svolta in studio con gli attori reali. Lo scenografo Rino Mondellini ha ricostruito una parete del dirupo, le fronde ad ombrello del pino e gli effetti dell'acqua con tubi idraulici. L'intero sistema \u00e8 stato utilizzato anche per creare il movimento dell'automobile ed infine, grazie alla cabina di montaggio, i partecipanti osservavano i movimenti effettuati dagli \"stuntmen\" nell'ambiente naturale per imitarli.\nIl progetto iniziale si intitolava \"L'Accident (L'incidente)\". Yves Montand e Annie Girardot avrebbero dovuto essere gli interpreti principali ma, dopo aver letto la storia, Louis de Fun\u00e8s trov\u00f2 che era un buon soggetto per commedia e il copione fu completamente riscritto.\nIl film ha avuto un moderato successo, per essere un film con Louis de Fun\u00e8s (a quell'epoca campione d'incassi). In Francia ha venduto 1 622 836 biglietti e si \u00e8 classificato al 19\u00ba posto nella graduatoria annuale del box office francese del 1971.. \u00c8 stata la 6\u00aa e ultima volta che il figlio di de Fun\u00e8s, Olivier, ha recitato col padre prima di lasciare il cinema e diventare un pilota di linea dell'Air France.\nCritica.\nUn film che sembra scritto esclusivamente per Louis de Fun\u00e8s - anzi, sarebbe difficile immaginare un altro attore che interpretasse il suo ruolo in questo film - \"Aggrappato ad un albero\" \u00e8 la tipica commedia satirica dei primi anni 1970.\nAnche se ci sono diversi momenti intensamente divertenti, i limiti dell'impostare una storia in un'auto su un albero sono fin troppo evidenti. Lo sceneggiatore deve aver avuto momenti molto difficili nello scrivere una sceneggiatura imbevuta di umorismo, specie dopo la prima mezz'ora.\nTuttavia, dopo una breve tregua di inerzia verso la met\u00e0, il film riesce a riprendersi con una satira divertente degli atteggiamenti della polizia francese e dei mass media nell'affrontare questo tipo di situazione. I paparazzi della televisione arrivano in massa, riprendendo il salvataggio con l'entusiasmo artificiale di un game show dal vivo. \"Nel frattempo, il marito geloso della donna bloccata in macchina assieme a de Fun\u00e9s, fa tutto il possibile per contrastare il tentativo di salvataggio, mentre la polizia temporeggia convinta che non c'\u00e8 nulla da fare... Quarant'anni dopo e la satira \u00e8 ancora azzeccata. \"Plus \u00e7a change, plus c'est la m\u00eame chose\"...\"\nStranamente, la parte migliore di questo film sono i titoli di testa, dove un Louis de Fun\u00e8s in cartone animato svolge buffonate indicibili mentre scorrono i nomi di cast e produzione. \"Si passano i primi dieci minuti del film chiedendosi che psicofarmaci abbia ingerito il disegnatore...\""}
{"id": "2300210", "revid": "767487", "url": "https://it.wikipedia.org/wiki?curid=2300210", "title": "J\u00e1szfels\u0151szentgy\u00f6rgy", "text": "J\u00e1szfels\u0151szentgy\u00f6rgy \u00e8 un comune dell'Ungheria di 1.821 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300211", "revid": "10125", "url": "https://it.wikipedia.org/wiki?curid=2300211", "title": "Pulce del gatto", "text": ""}
{"id": "2300213", "revid": "767487", "url": "https://it.wikipedia.org/wiki?curid=2300213", "title": "Secondo Ponzio Pilato (film)", "text": "Secondo Ponzio Pilato \u00e8 un film del 1987 scritto e diretto da Luigi Magni. La colonna sonora \u00e8 stata curata da Angelo Branduardi.\nTrama.\nGerusalemme anno 33 d.C. Dopo la morte in croce di Ges\u00f9, la coscienza di Ponzio Pilato non \u00e8 in pace. La moglie Claudia, convinta dell'innocenza di Ges\u00f9, accusa Pilato e i sommi sacerdoti di essere stati gli artefici della morte del Maestro, e decide inizialmente di tornare a Roma. Ma Ges\u00f9 aveva fatto una promessa, che dopo 3 giorni sarebbe resuscitato dai morti, cos\u00ec Claudia decide di aspettare per vedere se fosse vero quanto promesso. Ges\u00f9 resuscita e la moglie di Pilato, il centurione Valeriano, Giuseppe d'Arimatea e altre guardie romane si mettono alla ricerca del Messia, tornato in Galilea dove aveva predicato prima della morte in croce. Pilato, che non trova pace, si muove alla ricerca della moglie e del centurione, recandosi perfino da Erode, fino a quando non li ritrova ad ascoltare in ginocchio le parole del Maestro. Deciso ad arrestarli tutti per sedizione, Pilato assiste all'ascensione al cielo di Ges\u00f9.\nTornato a Gerusalemme vi arriva dopo che la popolazione \u00e8 stata massacrata dall'imperatore Tiberio, il quale, giuntovi per essere guarito dalla lebbra che lo ha colpito, proprio da Ges\u00f9, scopre che il \"guaritore\" \u00e8 stato giustiziato. Il governatore Pilato, reo di aver condannato chi avrebbe potuto guarire l'imperatore, \u00e8 destituito ed arrestato in attesa della condanna.\nDurante la permanenza in carcere l'ex procuratore di Palestina incontra ancora una volta Barabba che, memore del fatto che Pilato l'ha graziato lasciando che Ges\u00f9 fosse condannato al suo posto, per sdebitarsi promette di aiutarlo a guarire Tiberio e gli fa dono di un panno su cui \u00e8 impressa l'immagine del Cristo che, a suo dire, sar\u00e0 capace di guarire la malattia dell'imperatore.\nPilato compie il miracolo e Tiberio cerca in tutti i modi di salvarlo, ma ora \u00e8 l'ex Governatore a non accettare il suo aiuto in quanto, ormai certo dell'innocenza di Ges\u00f9, arriva alla conclusione che la condanna di quell'innocente deve ricadere su chi l'ha decretata e non su tutto il popolo ebreo. L'imperatore, pur non comprendendo la richiesta, accetta di esaudirla e Pilato chiede di morire decapitato con una moneta in bocca, l'obolo per Caronte secondo la tradizione pagana.\nIl film si conclude con una frase dell'angelo che proclama che \"tutte le generazioni lo chiameranno beato poich\u00e9 sotto di lui si sono compiute le profezie annunciate dai profeti e comparir\u00e0 quando verranno giudicati tutti quelli che non hanno creduto in Cristo\".\nCritica.\nMorando Morandini, nel suo \"Dizionario dei film\", scrive: \u00abGuidato dal vecchio complice, N. Manfredi fa un Pilato ciociaro, scettico e pigro, in un film serio, interessante e persino coraggioso. La parte storica \u00e8 ineccepibile, il resto meno.\u00bb"}
{"id": "2300214", "revid": "729019", "url": "https://it.wikipedia.org/wiki?curid=2300214", "title": "J\u00e1sziv\u00e1ny", "text": "J\u00e1sziv\u00e1ny \u00e8 un comune dell'Ungheria di 398 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300223", "revid": "767487", "url": "https://it.wikipedia.org/wiki?curid=2300223", "title": "J\u00e1szj\u00e1k\u00f3halma", "text": "J\u00e1szj\u00e1k\u00f3halma \u00e8 un comune dell'Ungheria di 3.155 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300224", "revid": "767487", "url": "https://it.wikipedia.org/wiki?curid=2300224", "title": "J\u00e1szkis\u00e9r", "text": "J\u00e1szkis\u00e9r \u00e8 un comune dell'Ungheria di 5.580 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300229", "revid": "767487", "url": "https://it.wikipedia.org/wiki?curid=2300229", "title": "J\u00e1szlad\u00e1ny", "text": "J\u00e1szlad\u00e1ny \u00e8 un comune dell'Ungheria di 6.296 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300231", "revid": "199745", "url": "https://it.wikipedia.org/wiki?curid=2300231", "title": "Primula orecchia d'orso", "text": ""}
{"id": "2300232", "revid": "59338", "url": "https://it.wikipedia.org/wiki?curid=2300232", "title": "Pagamento in natura", "text": ""}
{"id": "2300236", "revid": "767487", "url": "https://it.wikipedia.org/wiki?curid=2300236", "title": "J\u00e1szszentandr\u00e1s", "text": "J\u00e1szszentandr\u00e1s \u00e8 un comune dell'Ungheria di 2.688 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300239", "revid": "97701", "url": "https://it.wikipedia.org/wiki?curid=2300239", "title": "Indeiscente", "text": ""}
{"id": "2300243", "revid": "767487", "url": "https://it.wikipedia.org/wiki?curid=2300243", "title": "J\u00e1sztelek", "text": "J\u00e1sztelek \u00e8 un comune dell'Ungheria di 1.770 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300244", "revid": "287204", "url": "https://it.wikipedia.org/wiki?curid=2300244", "title": "Rebollar (Castiglia e Leon)", "text": ""}
{"id": "2300246", "revid": "1543377", "url": "https://it.wikipedia.org/wiki?curid=2300246", "title": "Mischa Epper", "text": "Biografia.\nMischa Epper-Qharles van Ufford nasce a Bloemendaal da una famiglia olandese. Si trasferisce a Zurigo nel 1918, dove conosce Han Coray, Fritz Pauli e Ignaz Epper, che sposa nel 1919. Nel 1922 frequenta un corso di danza classica a Dresda da Mary Wigman.\nNel 1923 \u00e8 apprendista all'atelier di scultura Baltensperger a Zurigo (citt\u00e0 dove conosce Hermann Haller) e nel 1924 illustra \"Woly, Sommer im S\u00fcden\" di Hans Morgenthaler. Nel 1930 studia con Franz Fischer. Nel 1932 si trasferisce ad Ascona insieme al marito, dove conosce Remo Rossi; nell'atelier di quest'ultimo, a Locarno, per realizzare le sue sculture usa argilla e gesso. . Il suo stile segue la scuola francese pi\u00f9 che l'espressionismo, e mostra particolare sensibilit\u00e0 nello studio psicologico dell'espressione dei soggetti artistici.\nNel 1937 collabora con il teatro delle marionette di Ascona, il \"MarionettenTheater\", creando diversi personaggi, con una certa rilevanza fino agli anni sessanta. Negli anni successivi esegue numerosi ritratti, tra cui spiccano quelli di Carl Gustav Jung, di cui era amica e con cui ebbe un rapporto intellettuale.\nGravemente malata, si spegne a Basilea il 22 ottobre del 1978, lasciando un rilevante patrimonio artistico, in parte conservato nel Museo Epper di Ascona, che aveva fondato assieme al marito, e da cui deriva la fondazione che porta il loro nome."}
{"id": "2300249", "revid": "767487", "url": "https://it.wikipedia.org/wiki?curid=2300249", "title": "Kengyel", "text": "Kengyel \u00e8 un comune dell'Ungheria di 4.352 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300251", "revid": "599013", "url": "https://it.wikipedia.org/wiki?curid=2300251", "title": "Sancti-Sp\u00edritus (Castiglia e Leon)", "text": ""}
{"id": "2300259", "revid": "287204", "url": "https://it.wikipedia.org/wiki?curid=2300259", "title": "Museo di arte contemporanea di Castilla e Leon", "text": ""}
{"id": "2300260", "revid": "767487", "url": "https://it.wikipedia.org/wiki?curid=2300260", "title": "Trastevere (film)", "text": "Trastevere \u00e8 un film italiano del 1971 diretto da Fausto Tozzi.\nTrama.\nMao \u00e8 una cagnetta di bulldog francese smarrita dal baritono Enrico Formichi, che tenta invano di denunciarne la scomparsa alla polizia.\nLa bestiola, rimasta quindi senza padrone, viene raccolta dai pi\u00f9 svariati personaggi di Trastevere.\nIl primo a trovarla \u00e8 il figlio di Toto, un contrabbandiere che proprio in quel giorno si ritrova la casa perquisita dalla Guardia di Finanza e il carico di sigarette sequestrato: i militari chiedono a quale membro della famiglia debba essere \u00abintestata la ditta\u00bb, bastandone uno solo da arrestare; dopo un breve consiglio di famiglia la scelta ricade sulla suocera di Toto.\nLa piccola Mao scappa e viene raccolta da John, un giovane afro-americano invitato da Caterina a un droga party. Ad ascoltare gli inviti in inglese di Caterina c'\u00e8 anche Carmelo Mazzullo, un poliziotto lucano tossicodipendente con la passione per la pittura, che ormai da tempo ha fatto perdere le proprie tracce al comando. Mazzullo, che ha ascoltato senza volerlo gli inviti fatti dalla ragazza, riesce a farsi invitare presentandosi come pittore psichedelico. Alla fine della festa, John affida la cagnetta a Kerry, un giovane statunitense in profonda crisi che, dopo aver incontrato ed accettato l'invito di un conte omosessuale, va a suicidarsi sul Gianicolo, allo sparo del cannone. La piccola Mao passa cos\u00ec a Carmelo, il quale per\u00f2 viene successivamente scoperto dai suoi colleghi a causa di una soffiata di Nanda, una giovane cameriera innamorata di lui, gelosa per la relazione instauratasi tra quest'ultimo e Caterina.\nRimasta nuovamente sola, la cagnetta viene raccolta dal figlio di Straccaletto, vedovo di una prostituta uccisa da un assassino rimasto ignoto, che da due anni vive solo per accudire suo figlio e trovare l'assassino della moglie. Per far ci\u00f2 ha messo in piedi un servizio di assistenza per le prostitute. Ogni notte fa il giro dei viali e a tutte domanda con insistenza se hanno qualche notizia del fatto. Della sua ossessione approfitta Gigliola, una prostituta che con la scusa di raccontare notizie scrocca cibo e bevande.\nRaccolta poi da Settimio, il garzone di un macellaio, Mao finisce in casa di un professore, la cui moglie \u00e8 da tempo nelle sue mire. Per rendersi simpatico alla signora Delia, Settimio regalava ritagli di carne per il loro cane poi morto, e con la cagnetta spera di riuscire a consumare un adulterio e non si aspetta la proposta di un menage a tre.\nDeluso ed arrabbiato per il risultato, porta Mao alla sora Regina, una commerciante in sigarette di contrabbando che staziona davanti alla sua bottega. La sora Regina \u00e8 a capo di una societ\u00e0 di madonnare devote alla Madonna del Divino Amore e ha organizzato uno dei periodici pellegrinaggi al santuario. Partite in ritardo da Trastevere le madonnare rimangono bloccate a causa di un guasto all'autobus e decidono di proseguire a piedi, rimanendo per\u00f2 sfinite a poca distanza dalla meta. Per ritemprarsi raccolgono cicoria e finiscono in un ristorante dove, bevendo vino e cantando canzoncine da osteria, si danno a un ballo collettivo durante il quale la sora Regina, colpita da un infarto, muore davanti alle sue amiche.\nAlla fine Mao viene ritrovata da Formichi ma scappa non riconoscendo il suo vero padrone, mentre una folla lunghissima segue i funerali della sora Regina.\nProduzione.\nRegia.\n\"Trastevere\", il cui titolo in sceneggiatura era \"Requiem per Trastevere\", \u00e8 l'esordio di Fausto Tozzi alla regia. Nino Manfredi ricorda a tal proposito che:\nCast.\nIl personaggio della sora Regina, interpretato da Mickey Fox, \u00e8 ispirato al personaggio reale di Ada Passari, detta la Crostona, generica del cinema italiano che nel film interpreta il ruolo della sora Filomena. Nella Gambini, inizialmente scelta per interpretare la moglie di Cesare (sora Paolina), partecip\u00f2 solamente al doppiaggio. I ruoli del professore e della moglie Delia, interpretati da Leopoldo Trieste e Milena Vukotic, erano stato inizialmente proposti a Enrico Maria Salerno e Delia Boccardo, che cambiarono idea prima di firmare il contratto.\nInsolita interpretazione di Enzo Cannavale, qui doppiato in romanesco da Fiorenzo Fiorentini. Lo sceneggiatore Leonardo Benvenuti, uno degli autori delle saghe di \"Fantozzi\" e \"Amici miei\", interpreta invece il commissario della Guardia di Finanza che arresta la sora Rosa.\nDistribuzione.\nCensura.\nIl film fu sforbiciato di varie sequenze per volere della commissione di revisione. Le suddette sequenze, per un totale di 101 metri, riguardano:\nAltri tagli vennero per decisione del produttore Alberto Grimaldi, che cancell\u00f2 i personaggi di attori quali: Martine Brochard (Luisa), Riccardo Garrone (il produttore) e Umberto Orsini (l'attore). Altri sono poi apparsi brevemente e senza essere menzionati nel ruolo, come: Vittoria Di Silverio, Luciano Pigozzi (Righetto), Carlo Gaddi, Marcella Valeri (sora Nicolina), Franca Scagnetti, al suo esordio cinematografico.\nDella sua scomparsa dal film, Martine Brochard dichiar\u00f2 in seguito:\nIl film \u00e8 stato inoltre denunciato per \"vilipendio alla religione\" da un cittadino di Grosseto che ha assistito alla proiezione in un cinema della sua citt\u00e0. La frase incriminata, \"\"p\u00f2 esse' pure che alla Madonna oggi je rode er culo e nun ce vo' vede'\", \u00e8 pronunciata da Ada Passari (che interpreta il ruolo della sora Filomena), quando il gruppo delle madonnare si distrae nella raccolta della cicoria e non risponde agli appelli a riprendere la strada della sora Regina. Il giudice istruttore, tuttavia, decide il non luogo a procedere poich\u00e9 \"la frase stessa non \u00e8 altro che l'espressione volgare, e certamente irriverente, per dire che la Madonna poteva pur esser risentita, che ben si inquadra nella volgarit\u00e0 del linguaggio che distingue il film in questione; che per tanto nella frase non v'\u00e8 n\u00e9 invettiva, n\u00e9 vi sono parole oltraggiose dirette alla Madonna\"\"."}
{"id": "2300273", "revid": "465036", "url": "https://it.wikipedia.org/wiki?curid=2300273", "title": "Collegio Missioni Africane", "text": ""}
{"id": "2300274", "revid": "22475", "url": "https://it.wikipedia.org/wiki?curid=2300274", "title": "Long Way Down (programma televisivo)", "text": "Long Way Down \u00e8 un programma televisivo, riportato anche in DVD, che racconta il viaggio di circa 24.000 km affrontato dall'attore Ewan McGregor, dall'amico Charley Boorman e dal cameraman Claudio von Planta a partire dal punto pi\u00f9 a nord della Scozia fino a Capo Agulhas, il punto pi\u00f9 a sud dell'Africa, a bordo di tre maxi-enduro BMW.\nIl viaggio ha inizio il 12 maggio 2007 e, attraverso la Francia, l'Italia, la Tunisia, la Libia, l'Egitto, il Sudan, l'Etiopia, il Kenya, l'Uganda, il Ruanda, la Tanzania, il Malawi, lo Zambia, la Namibia e il Botswana, giungono il 4 agosto 2007 in Sudafrica.\nIl documentario \u00e8 stato trasmesso da Nat Geo Adventure, canale tematico della piattaforma Sky, ed \u00e8 il seguito di \"Long Way Round\", viaggio compiuto nel 2004 dagli stessi protagonisti da Londra a New York."}
{"id": "2300275", "revid": "729019", "url": "https://it.wikipedia.org/wiki?curid=2300275", "title": "Nudelman-Suranov NS-23", "text": "Il Nudelman-Suranov NS-23 era un cannone automatico aeronautico calibro 23 mm, progettato in Unione Sovietica da Aleksandr \u0116mmanuilovi\u010d Nudel'man, Aleksandr Stepanovi\u010d Suranov (\u0410\u043b\u0435\u043a\u0441\u0430\u043d\u0434\u0440 \u0421\u0442\u0435\u043f\u0430\u043d\u043e\u0432\u0438\u0447 \u0421\u0443\u0440\u0430\u043d\u043e\u0432), G. A. \u017dirnych (\u0413. \u0410. \u0416\u0438\u0440\u043d\u044b\u0445), (\u0412. \u042f. \u041d\u0435\u043c\u0435\u043d\u043e\u0432), S. G. Lunin (\u0421. \u0413. \u041b\u0443\u043d\u0438\u043d), M. P. Bundin (\u041c. \u041f. \u0411\u0443\u043d\u0434\u0438\u043d), nel dopoguerra, come sostituto del Volkov-Yartsev VYa-23. Il cannone entr\u00f2 in servizio nel 1943, adottando il proiettile anticarro 14,5 \u00d7 114 mm rincamerandolo nel 23 mm. Durante la seconda guerra mondiale equipaggi\u00f3 lo Ilyushin Il-2 e lo Ilyushin Il-10.\nFu costruita anche una versione sincronizzata, chiamata NS-23S (\u0441\u0438\u043d\u0445\u0440\u043e\u043d\u0438\u0437\u0430\u0446\u0438\u0438, sinchronizacii, sincronizzato), per essere installata a valle di un'elica. Venne adottata dal Lavochkin La-9 (4 NS-23S) e dal Lavochkin La-11 (3 NS-23S).\nLa versione NS-23KM (\u043a\u0440\u044b\u043b\u044c\u0432\u0430\u044f \u0438 \u043c\u043e\u0442\u043e\u0440\u043d\u0430\u044f \u043f\u0443\u0448\u043a\u0430, kryl'vaja i motornaja pu\u0161ka, cannone alare e per motore) arm\u00f2 lo Ilyushin Il-10 (4 NS-23KM), lo Yakovlev Yak-15 (2 NS-23KM), lo Yak-17 (1 NS-23KM), il MiG-9 (2 NS-23KM), il MiG-15 (2 NS-23KM) ed il Lavochkin La-15 (3 NS-23KM).\nL'NS-23 venne montato anche sull'Antonov An-2 e venne successivamente rimpiazzato dal Nudelman-Rikhter NR-23 verso il 1949."}
{"id": "2300276", "revid": "599013", "url": "https://it.wikipedia.org/wiki?curid=2300276", "title": "J\u00falio C\u00e9sar Leal", "text": "Carriera.\nAllenatore.\nInizi\u00f2 come allenatore del Vasco da Gama nel 1983, passando poi ad allenare la Nazionale di calcio degli Emirati Arabi Uniti dal 1985 al 1987. Nel 1991 fu scelto dalla CBF per guidare il in due Mondiali Under-20, nel 1993 e nel 1995; nel 1995 guid\u00f2 il Bahia, poi il Bragantino, l'Am\u00e9rica-SP, Guarani e Fluminense. Nel 2003 assunse la guida tecnica del Kazma, squadra kuwaitiana. Dal 2008 al 2010 \u00e8 stato alla guida dei Moroka Swallows. Dal 2011 al 2012 allena l'Orlando Pirates Football Club"}
{"id": "2300282", "revid": "287204", "url": "https://it.wikipedia.org/wiki?curid=2300282", "title": "Twist of Fate (Siobh\u00e1n Donaghy)", "text": "Twist of Fate \u00e8 il Secondo Singolo della Cantante britannica Siobh\u00e1n Donaghy, Ultimo estratto dal suo primo album Revolution in Me.\nLa canzone non riusc\u00ec a Raggiungere alte posizioni come il suo precedente singolo Overrated, Infatti negli U.K il massimo che riusc\u00ec a raggiungere fu la #52.\nFu l'ultima canzone della Donaghy ad essere stata distribuita attraverso la London Records."}
{"id": "2300288", "revid": "510436", "url": "https://it.wikipedia.org/wiki?curid=2300288", "title": "Critiche a Mediaset", "text": ""}
{"id": "2300293", "revid": "2047400", "url": "https://it.wikipedia.org/wiki?curid=2300293", "title": "Ala volante", "text": "Un'ala volante, o tuttala, \u00e8 un aeroplano costituito esclusivamente dall'ala, e dunque privo di fusoliera o impennaggi. Ciononostante, vengono comunemente definiti \"ali volanti\" anche quegli aerei che, pur privi di impennaggi orizzontali e di una fusoliera definita, sono dotati di piani verticali, di dimensioni generalmente assai ridotte.\nTecnica.\nUn aereo con configurazione tuttala trasporta all'interno della struttura alare tutto il suo carico utile, nonch\u00e9 l'equipaggio, i motori, il carrello e tutti gli altri impianti. La formula dell'ala volante, grazie all'eliminazione degli impennaggi e di una fusoliera definita, comporta alcuni notevoli vantaggi: in particolare, la cospicua diminuzione della resistenza aerodinamica e del peso garantisce in generale, a parit\u00e0 di altre caratteristiche, migliori prestazioni rispetto ad aerei pi\u00f9 tradizionali.\nTuttavia la soppressione della deriva implica anche una perdita di stabilit\u00e0 direzionale, nonch\u00e9 alcuni disagi nel volo a velocit\u00e0 ridotte, dovuti essenzialmente alla difficolt\u00e0 di applicare sistemi di ipersostentazione tradizionali a un'ala volante. Il modo migliore di risolvere i problemi di stabilit\u00e0 consisterebbe nell'impiego di ali a delta, ma normalmente l'uso di ali con angoli di freccia moderatamente accentuati \u00e8 sufficiente per garantire doti di stabilit\u00e0 soddisfacenti.\nIl fatto che in un'ala volante tutto il carico debba essere alloggiato all'interno dello spessore dell'ala pu\u00f2 causare ulteriori difficolt\u00e0: un'ala dal profilo abbastanza spesso da contenere tutti gli impianti necessari al funzionamento dell'aereo avrebbe una sezione frontale tanto ampia da vanificare l'utilit\u00e0 della formula tuttala nel ridurre la resistenza. Perci\u00f2 molto spesso l'ala \u00e8 mantenuta su profili ragionevolmente sottili, e i vari sistemi vengono installati in carenature esterne o sporgenze di vario tipo.\nStoria.\nDiversi aerei \"senza coda\" vennero sperimentati sin dai primi tentativi di sollevarsi dal suolo da parte dei primi pionieri. Tuttavia, la possibilit\u00e0 di sopprimere completamente la fusoliera realizzando una vera e propria ala volante non si present\u00f2 che dopo la prima guerra mondiale, quando i progressi nella tecnologia dei materiali resero disponibili ali monoplane sufficientemente robuste.\nIl progettista tedesco Hugo Junkers brevett\u00f2 un'idea di trasporto aereo tuttala nel 1910. Egli la considerava una soluzione naturale al problema di realizzare un aereo di linea abbastanza grande da trasportare un ragionevole carico di passeggeri caricando anche abbastanza carburante per coprire distanze transatlantiche. Junkers riteneva che il volume utile potenzialmente molto ampio di un'ala volante e la sua ridotta resistenza la rendessero una configurazione ideale per quel ruolo. Nel 1919 egli cominci\u00f2 a lavorare sul suo progetto JG1, che doveva alloggiare i passeggeri all'interno delle spesse ali, ma due anni dopo la Commissione di Controllo Alleata per l'Aeronautica ordin\u00f2 la distruzione del prototipo del JG1 (che non era ancora stato completato) poich\u00e9 esso oltrepassava i limiti di dimensioni che erano stati imposti agli aerei tedeschi dopo la guerra. Junkers concep\u00ec poi futuristiche ali volanti capaci di trasportare anche 1\u00a0000 passeggeri; quanto di pi\u00f9 vicino a questi progetti venne realizzato fu il grosso Junkers G 38 a 34 posti del 1929.\nLa configurazione tuttala fu studiata approfonditamente nei seguenti anni, in particolare da Geoffrey T. R. Hill nel Regno Unito, Jack Northrop e Cheston l. Eshelman negli Stati Uniti, da Alexander Lippisch e i fratelli Reimar e Walter Horten in Germania, e da Giovanni Pegna e Flaminio Piana Canova in Italia.\nProgettisti sovietici come Boris I. Cheranovsky avevano iniziato in segreto ricerche simili negli anni venti. Grazie ai notevoli progressi nei materiali e nelle tecniche di costruzione, nell'Unione Sovietica furono realizzati aerei come il BICh-3, il BICh-4, il BICh-7A. Altri progettisti, come Chizhevsky e Antonov, si distinsero grazie a progetti come, rispettivamente, il BOK-5 e l'OKA-33, che erano definiti \"alianti motorizzati\" a causa della loro somiglianza con popolari alianti dell'epoca. L'aliante BICh-11 di Cheranovsky fu, nel 1932, una delle prime vere e proprie ali volanti a prendere il volo; nel 1933, nel corso della Nona Competizione per Alianti, fronteggi\u00f2 l'H1 dei fratelli Horten e Adolf Galland. Non partecip\u00f2 tuttavia alle dimostrazioni per le olimpiadi di Berlino del 1936. Il BICh-26 costitu\u00ec uno dei primi tentativi di volo supersonico con un tuttala nel 1948.\nTra gli altri esempi di aerei tuttala delle prime generazioni si possono citare gli alianti francesi AV-3, AV-17 di Charles Fauvel del 1933 e l'AV-36; il Northrop N-1M americano del 1940, che precedette a titolo sperimentale il bombardiere YB-49; l'aliante britannico Armstrong Whitworth A.W.52G del 1944, poi sviluppato in una versione con propulsione a getto; il tedesco Horten Ho 229 del 1945, il primo tuttala puro con propulsione a getto della storia (diversi progetti militari tedeschi della parte finale della seconda guerra mondiale erano basati su concezioni ad ala volante o sue variazioni, in quanto possibili soluzioni per incrementare l'autonomia dei jet, altrimenti molto limitata).\nDopo la guerra furono concepiti molti progetti sperimentali di ali volanti, anche se le difficolt\u00e0, gi\u00e0 note, rimanevano praticamente insormontabili. L'interesse rimase vivo fino ai primi anni cinquanta, quando tale configurazione venne proposta per i bombardieri a lungo raggio. Il risultato di questi interessamenti furono il Northrop YB-35 e l'YB-49, due interessanti progetti che non entrarono per\u00f2 in produzione. L'aumento di raggio d'azione che questi prototipi offrivano era sostanzialmente trascurabile, e per contro essi presentavano un gran numero di problemi tecnici.\nL'attenzione per le ali volanti si rinnov\u00f2 negli anni ottanta a causa del fatto che la loro ridotta sezione era in grado di garantire una traccia radar potenzialmente molto piccola, rendendole banchi di prova ideali per la tecnologia stealth; tale tecnologia (che mira a conferire al velivolo una virtuale invisibilit\u00e0 ai radar nemici) si basa, oltre che sull'impiego di materiali molto particolari, su forme che riflettono le onde radar solo in certe direzioni, in modo che l'aereo sia difficile da rilevare a meno che il radar nemico si trovi in una particolare posizione rispetto al velivolo (posizione che peraltro varia con il moto dell'aereo); le caratteristiche dei tuttala da questo punto di vista sono particolarmente vantaggiose. Questo approccio condusse nel 1989 al bombardiere Northrop Grumman B-2 Spirit, uno dei pi\u00f9 avanzati e costosi aerei con caratteristiche stealth mai costruiti. Nel suo caso, dove i vantaggi aerodinamici della formula tuttala non sono di particolare importanza, gli svantaggi sono stati minimizzati grazie a sistemi di controllo computerizzati di tipo fly-by-wire."}
{"id": "2300297", "revid": "7336", "url": "https://it.wikipedia.org/wiki?curid=2300297", "title": "Scala pentafonica", "text": ""}
{"id": "2300302", "revid": "3115", "url": "https://it.wikipedia.org/wiki?curid=2300302", "title": "Changalasskij ulus", "text": "Il Changalasskij ulus (anche traslitterato come \"Hangalasskij ulus\") \u00e8 un \"ulus\" (\"distretto\") della Repubblica Autonoma della Sacha-Jakuzia, nella Russia siberiana orientale; il capoluogo \u00e8 l'insediamento di Pokrovsk.\nConfina con gli \"ulus\" Megino-Kangalasskij ad est, Amginskij ed Aldanskij a sud, Ol\u00ebkminskij a sudovest, Gornyj a nord; a nordest confina inoltre con il territorio urbano della citt\u00e0 di Jakutsk.\nIl territorio dell\"'ulus\" si estende nella sezione centromeridionale della Repubblica, nelle propaggini settentrionali delle alture della Lena, nella valle della Lena.\nOltre al capoluogo, un altro centro urbano rilevante \u00e8 la citt\u00e0 di \"Mochsogolloch\"."}
{"id": "2300303", "revid": "80339", "url": "https://it.wikipedia.org/wiki?curid=2300303", "title": "Hangalasskij ulus", "text": ""}
{"id": "2300304", "revid": "80339", "url": "https://it.wikipedia.org/wiki?curid=2300304", "title": "Khangalasskij ulus", "text": ""}
{"id": "2300305", "revid": "80339", "url": "https://it.wikipedia.org/wiki?curid=2300305", "title": "Khangalassky ulus", "text": ""}
{"id": "2300306", "revid": "80339", "url": "https://it.wikipedia.org/wiki?curid=2300306", "title": "Changalasskij", "text": ""}
{"id": "2300307", "revid": "80339", "url": "https://it.wikipedia.org/wiki?curid=2300307", "title": "Hangalasskij", "text": ""}
{"id": "2300308", "revid": "80339", "url": "https://it.wikipedia.org/wiki?curid=2300308", "title": "Khangalasskij", "text": ""}
{"id": "2300309", "revid": "80339", "url": "https://it.wikipedia.org/wiki?curid=2300309", "title": "Khangalassky", "text": ""}
{"id": "2300312", "revid": "767487", "url": "https://it.wikipedia.org/wiki?curid=2300312", "title": "Campeonato Brasileiro S\u00e9rie A 2009", "text": "Il Campeonato Brasileiro S\u00e9rie A 2009 (in italiano Campionato Brasiliano Serie A 2009) \u00e8 stato la 39\u00aa edizione del massimo campionato brasiliano di calcio.\nFormula.\nGirone all'italiana con partite di andata e ritorno. Vince il campionato la squadra che totalizza pi\u00f9 punti, retrocedono in S\u00e9rie B le ultime 4 classificate."}
{"id": "2300326", "revid": "697352", "url": "https://it.wikipedia.org/wiki?curid=2300326", "title": "Fernando de Alencastre", "text": "Inizio della carriera.\nFernando de Alencastre Noro\u00f1a y Silva era il figlio secondogenito di Agust\u00edn de Alencastre y Sande, II duca di Abrantes e Grande di Spagna e della consorte di questi Juana de Noro\u00f1a y Silva, dalla quale avrebbe ereditato il titolo di duca di Linares. Dal lato paterno era discendente di Jorge de Lencastre (1481-1550), figlio illegittimo del re Giovanni II del Portogallo e della sua amante Anna de Mendon\u00e7a. La famiglia di Fernando pur essendo di origine portoghese era rimasta fedele alla monarchia asburgica allo scoppio della guerra di restaurazione portoghese: per tale motivo il nonno di Fernando, Afonso de Lencastre (1597-1654) era stato beneficiato con il titolo di duca di Abrantes nel 1642.\nFernando serv\u00ec nell'esercito spagnolo, partecipando a campagne militari in Catalogna e ad Orano. Nel 1695 venne nominato capitano della cavalleria di Milano.\nInizio del compito di vicer\u00e9 della Nuova Spagna.\nNel 1711 divenne vicer\u00e9 e capitano generale della Nuova Spagna, e presidente della relativa Audiencia.\nIl 16 agosto 1711 un forte terremoto danneggi\u00f2 numerosi edifici causando molte vittime. Si dice che il terremoto sia durato mezz'ora. Il vicer\u00e9 pag\u00f2 di tasca propria per aiutare i poveri e riparare alcuni degli edifici.\nNel 1713 a Citt\u00e0 del Messico si ebbe una nevicata, la prima mai registrata. Il raccolto fu danneggiato, il che port\u00f2 ad una grave carestia. Le strade erano piene di gente che elemosinava un pezzo di pane. A causa della carestia si svilupp\u00f2 una grave epidemia, che dur\u00f2 per tutto l'anno seguente. Molti malati furono abbandonati per strada. Molti morirono e furono sepolti in fosse comuni. Il vicer\u00e9 e l'arcivescovo, Jos\u00e9 Lanziego, pagarono di tasca propria per aiutare i bisognosi.\nPolitica estera e difesa.\nPer rafforzare la recente pace raggiunta nel 1713 con l'Inghilterra, la corona spagnola concesse ai britannici il monopolio della tratta degli schiavi neri in tutta l'America spagnola per dieci anni. Sfruttando questa concessione gli inglesi intrapresero un contrabbando di massa nelle colonie. Si dimostr\u00f2 fastidioso anche l'insediamento di lungo termine dei britannici presso la Laguna de T\u00e9rminos. Qui gli inglesi continuarono a disboscare illegalmente piante tropicali, soprattutto il campeggio.\nAlencastre ordin\u00f2 la costruzione di quattro navi da guerra leggere e ben armate presso Coatzacoalcos per rinforzare l'Armada de Barlovento (guardacoste). Acquist\u00f2 600 nuovi moschetti in Cantabria per la milizia, ed invi\u00f2 denaro per la riparazione delle fortezze di Cuman\u00e1.\nChiese alla corona di permettere il commercio diretto tra Nuova Spagna e Per\u00f9, ma la richiesta fu rigettata dal re.\nPolitica interna e nuovi insediamenti.\nIl vicer\u00e9 organizz\u00f2 due spedizioni al fine di rioccupare il Texas, stabilendovi alcune missioni. Fond\u00f2 la citt\u00e0 di San Felipe de Linares il 3 settembre 1711 (nell'odierno Nuevo Le\u00f3n). Alencastre aiut\u00f2 anche le missioni di California e Nuovo Messico, stabilendovi nuovi insediamenti. Gli indiani del Nuovo Messico proseguirono nella loro rivolta, ed il vicer\u00e9 invi\u00f2 sacerdoti per sottomettere pacificamente i nativi.\nNel 1711 padre Eusebio Francesco Chini, esploratore e missionario di Sonora, Bassa California ed Alta California, mor\u00ec a Magdelena, Sonora.\nAlencastre costru\u00ec l'acquedotto di Arcos de Bel\u00e9n a Salto de Agua a Citt\u00e0 del Messico. Prosegu\u00ec l'uso ed ingrand\u00ec La Acordada, uno speciale tribunale dedicato alla lotta ai furti in citt\u00e0 e sulle strade. Proib\u00ec la produzione della bevanda alcolica nota come aguardiente a partire dalla canna da zucchero, e tent\u00f2 di eliminare l'immoralit\u00e0 presente tra il clero regolare.\nLa corona stabil\u00ec in un milione di pesos l'ammontare che la Nuova Spagna doveva pagare annualmente alla madre patria. L'aumento di questa cifra era dovuta ad una qualche ingenuit\u00e0 da parte del vicer\u00e9.\nIl 28 ottobre 1715 scoppi\u00f2 un'insurrezione all'interno della guarnigione di San Juan de Ul\u00faa, nei pressi di Veracruz. Per due anni i soldati avevano ricevuto solo una parte della paga. I ribelli furono processati, incarcerati e poi graziati. In seguito continuarono a protestare.\nAlencastre la prima biblioteca pubblica ed il primo museo di storia naturale della Nuova Spagna. Re Filippo V ordin\u00f2 che il museo mandasse in Spagna esemplari di rocce, piante, frutta, animali ed altre cose scoperte in Messico e mai viste in Spagna. Il vicer\u00e9 esegu\u00ec l'ordine inviando molto materiale.\nDimissioni e morte.\nNel 1716 lasci\u00f2 l'incarico al proprio successore, Baltasar de Z\u00fa\u00f1iga y Guzm\u00e1n. Lasci\u00f2 a Z\u00fa\u00f1iga una \"Instrucci\u00f3n\" scritta in cui descriveva dettagliatamente le pessime condizioni economiche e sociale della colonia.\nMor\u00ec l'anno seguente a Citt\u00e0 del Messico, e fu sepolto nella chiesa dei Carmelitani scalzi."}
{"id": "2300327", "revid": "19933", "url": "https://it.wikipedia.org/wiki?curid=2300327", "title": "Fernando de Alencastre Noro\u00f1a y Silva", "text": ""}
{"id": "2300328", "revid": "19933", "url": "https://it.wikipedia.org/wiki?curid=2300328", "title": "Fernando de Alencastre Norona y Silva", "text": ""}
{"id": "2300336", "revid": "316629", "url": "https://it.wikipedia.org/wiki?curid=2300336", "title": "Vittoria Tesi", "text": "Mulatta di umili origini, \u00abconsiderata la prima importante cantante di colore della storia della musica occidentale\u00bb, fu tra le figure pi\u00f9 rilevanti del periodo aureo del belcanto, nella prima met\u00e0 del Settecento, ed \u00e8 stata definita come \u00abla prima \"divina\" in chiave di contralto\u00bb nella storia del teatro lirico.\nBiografia.\nLe origini e i rapporti familiari.\nNacque a Firenze nel 1701 (secondo il nostro \u00abstile moderno\u00bb di datazione), figlia di Alessandro e di Maria Antonia Rapacciuoli. Il padre, soprannominato \"il moretto\" per le sue ascendenze africane, faceva il lacch\u00e9 per il famoso cantante evirato (e faccendiere di Ferdinando de' Medici) Francesco De Castris (circa 1650-1724). Alla nascita della bimba, quest'ultimo accett\u00f2 di tenere a battesimo la neonata insieme ad un'altra famosa figura del teatro lirico dell'epoca il soprano Vittoria Tarquini (ca. 1670\u20131746), chiamata \"la Bombace\" (o \"la Bambagia\"), nei confronti della quale la Tesi fu evidentemente debitrice del nome proprio. Di lei si disse poi, tra l'altro, che aveva intrattenuto una relazione con H\u00e4ndel all'epoca del soggiorno in Italia di quest'ultimo. Relazione peraltro inizialmente attribuita anche alla stessa Tesi, a costo per\u00f2 inevitabilmente di retrodatare di almeno una decina d'anni la sua data di nascita.\nLa Tesi aveva due fratelli, Cosimo e Giovanni, ai quali rimase legata per tutta la vita, soprattutto al secondo, sordomuto e affetto da deficit mentale e quindi non autosufficiente. Ancora nel suo testamento, nel nominare il marito erede universale dell'ingentissimo patrimonio che aveva accumulato, costituiva per\u00f2 dei congrui legati in favore dei fratelli e dei nipoti, tali da consentire, in particolare a Giovanni, la concreta possibilit\u00e0 di concludere la propria esistenza conservando il livello di assistenza e il domicilio che lei gli aveva garantito in vita.\nLa vicenda umana di Vittoria Tesi \u00e8 stata avvolta da una leggenda riguardante il suo matrimonio, originata, quando la cantante era ancora viva, dai resoconti di Charles Burney, e di Carl Ditters von Dittersdorf Sia pure con particolari anche molto diversi tra loro (per l'uno il marito era un fornaio girovago letteralmente raccattato a caso per strada, con l'unica prerogativa di essere italiano; per l'altro un semplice barbiere di teatro), si sarebbe trattato di un matrimonio bianco di pura convenienza, contratto dalla cantante in fretta e furia (dalla sera alla mattina) per sfuggire definitivamente alla corte pressante di un altolocato nobiluomo. Questi era disposto anche ad impalmarla ed era anzi sull'orlo di farle la proposta ufficiale, ma lei per qualche motivo rifiutava radicalmente le sue \"avances\", senza per\u00f2 voler o poter infliggergli l'onta di una ripulsa diretta. Secondo Francesco Lora, invece, anche alla luce dei documenti nel frattempo rinvenuti negli archivi ecclesiastici di Bologna, il veneziano Giacomo Palmerino Tramontini (1705-1785) era in effetti nipote di un gioielliere e dedito agli affari, e era da considerarsi \"in verit\u00e0 un partito invidiabile\": le nozze ebbero luogo a Bologna nel 1731 e non furono affatto celebrate dalla sera alla mattina in quanto \"la dispensa dalle pubblicazioni fu concessa soltanto dopo alcune settimane, preso atto dei troppi luoghi ove la nubenda aveva soggiornato (tra le deposizioni figura un autobiografico e non sempre attendibile resoconto dei viaggi)\". Certo non dovette trattarsi di un matrimonio convenzionale. Della mancanza di fedelt\u00e0 reciproca tra i due contraenti, ebbe modo di dare conto il grande filosofo Benedetto Croce nell'ambito della sua attivit\u00e0 collaterale di storico. Nella sua opera sui teatri di Napoli, riferisce di una vicenda del 1737, in occasione della quale la Tesi dovette licenziare due servitori che tenevano bordone al \"Tramontino, pessimo soggetto,\" nelle sue tresche amorose con una signora fiorentina presso la quale egli intendeva anzi fuggire con tutti i suoi averi. Dopodich\u00e9, uno dei due, sempre sostenuto dal marito, arriv\u00f2 perfino a minacciare di sfregiarla, costringendola a chiedere soccorso all'Uditore Generale Alfonso Ulloa Severino (1687-1762) addirittura irrompendo nel suo palco nel corso di una recita Quanto alla cantante stessa, Croce pubblic\u00f2 nel 1946 un libriccino contenente le lettere d'amore (tutt'altro che platonico) da lei inviate al prelato, \"tombeur de femmes\", e futuro cardinale Enea Silvio Piccolomini nel corso di una relazione durata alcuni anni e iniziata praticamente in contemporanea con l'episodio precedentemente citato. Ancora nel suo testamento, del resto, si colgono i segni del rapporto non convenzionale che la legava al Tramontini. Nel mentre lo nominava erede universale, in sede di costituzione dell'ingente fondo fiduciario di ottomila fiorini a favore del suo \"povero\" fratello Giovanni, che aveva \"la disgrazia di essere muto, sordo e scemo\", si dimostrava a parole fiduciosa che il \"[suo] caro marito\" avrebbe continuato a prendersi cura ed ospitare il cognato anche dopo la morte di lei, ma, pi\u00f9 concretamente, si cautelava apponendo la clausola: \"con l'intelligenza per\u00f2 e sotto la direzione degli miei Esecutori Testamentari\". Egualmente, la Tesi attribuiva anche un legato di duemila fiorini, oltre a tutto il suo guardaroba, alla cameriera di colore, la \u00abmia Mora Maria, che h\u00f2 allevata da fanciulla, e la quale m'h\u00e0 fedelmente servita per tanti anni\u00bb (e che dopo la sua morte avrebbe cambiato il proprio nome da Maria Labita a Maria Victoria Tramontini, vivendo quindi da agiata pensionata fino al 1801): prima di far ci\u00f2 si premurava di dichiarare formalmente che tutto quel che si trovava nella camera della fantesca era di propriet\u00e0 della stessa, e \u00abche la detta mora tiene in mano del mio marito un picciolo di lei capitaluccio di zecchini quaranta\u00bb. A indice della diffidenza che nutriva nei confronti del coniuge, nel fissare, subito dopo, l'entit\u00e0 del legato, la Tesi si riteneva in dovere di specificare ulteriormente: \u00abben inteso, che in tal somma di duemila fiorini non resti compreso il picciolo sudetto suo capitale degli zecchini quaranta.\u00bb D'altronde, quando la cantante mor\u00ec, Tramontini si rispos\u00f2 immediatamente, ancor prima di reclamare l'eredit\u00e0.\nLa grande carriera.\nForse non casualmente viste le caratteristiche di coloro che l'avevano tenuta a battesimo, la Tesi fu avviata giovanissima allo studio del canto (e anche della danza e della recitazione), in particolare nella scuola che il cantante Francesco Redi aveva aperto a Firenze nel 1706. Dopo il trasferimento della famiglia a Bologna nel 1715, lo studio prosegu\u00ec con Francesco Campeggi, e fu perfezionato con Antonio Maria Bernacchi, famoso castrato all'epoca ancora sulla scena (si sarebbe esibito in seguito anche con l'ex allieva), ma destinato a fondare una delle principali scuole di canto del Settecento.\nLa Tesi seppe comunque trarre profitto dai suoi studi e fu in grado, nel 1716, a poco pi\u00f9 di quindici anni, di esordire a Parma in una ripresa de \"Il Dafni\" di Emanuele d'Astorga, esibendosi quindi, l'anno successivo, a Bologna e conquistandosi subito, sin da queste prime apparizioni, una buona rinomanza.\nNel biennio 1718-1719 fu ingaggiata per Venezia e si rec\u00f2 anche a Dresda al seguito del compositore Antonio Lotti. Qui prese parte, il 3 settembre 1719, all'inaugurazione del nuovo teatro dell'opera nei complessi dello \"Zwinger\", cantando nella ripresa del \"Giove in Argo\" del musicista veneziano, e, pochi giorni dopo, partecip\u00f2 alla prima della sua nuova opera \"Teofane\": il suo nome veniva associato cos\u00ec alle stelle del panorama lirico europeo (c'erano ad esempio il Senesino, Giuseppe Maria Boschi e Margherita Durastanti), che erano state chiamate ad animare i festeggiamenti per le nozze tra l'erede al trono ducale della Sassonia Federico Augusto e l'arciduchessa Maria Giuseppa d'Austria. Durante la sua permanenza a Dresda il fascino esotico della Moretta ebbe modo di destare anche le attenzioni del duca elettore (nonch\u00e9 re di Polonia con il nome di Augusto II), soprannominato il Forte, e noto come impenitente donnaiolo.\nDopo la chiusura dell'opera italiana di Dresda, la Tesi rientr\u00f2 nella penisola, dove si stabil\u00ec tra Firenze e Bologna e dove rimase dal 1721 per pi\u00f9 di venticinque anni, esibendosi principalmente, oltre che in tali due citt\u00e0, a Venezia, Milano e Napoli, e comunque in molte altre localit\u00e0, maggiori o minori, del Centro-Nord. L'unica puntata all'estero che si concesse, fu una visita a Madrid (dove si trovava gi\u00e0 il suo grande amico Farinelli), nel 1739-1740, visita per la quale scriveva all'amato Piccolomini di essersi vista riconoscere un trattamento favoloso \u2013 comprensivo di scorta di \"cavalleria\" da parte del governatore di Barcellona \u2013 al quale non aveva potuto rinunciare. Un'altra lettera del 25 marzo 1741 faceva anche riferimento \"en passant\" a un'imminente partenza per Francoforte, evidentemente per l'occasione dell'incoronazione del nuovo imperatore. Tuttavia del viaggio alla fine non si fece niente probabilmente per gli sviluppi della guerra di successione austriaca che portarono all'elezione imperiale del duca di Baviera Carlo VII, con la provvisoria sconfitta del partito asburgico di Maria Teresa e di Francesco Stefano di Lorena, ora granduca di Toscana, al servizio dei quali la Tesi figurer\u00e0 ufficialmente almeno a partire dal 1743. \nIl momento culminante della lunga fase italiana della sua carriera fu probabilmente la partecipazione all'inaugurazione del nuovo Teatro San Carlo di Napoli come protagonista in travesti dell'\"Achille in Sciro\" di Domenico Sarro nel 1737. Come si pu\u00f2 rilevare analiticamente dal repertorio riportato pi\u00f9 avanti, pur essendo mancato l'incontro diretto con Vivaldi, H\u00e4ndel e Pergolesi, lavor\u00f2 con tutti gli altri grandi compositori coevi di opera italiana: oltre ai gi\u00e0 citati Lotti e Sarro, in particolare Vinci, Hasse, Leo, Giacomelli, fino a Jommelli, De Maio e Galuppi. Nel 1744, a Venezia, nel Teatro San Giovanni Grisostomo ebbe luogo il primo incontro con il trentenne Gluck, per il quale interpret\u00f2 il ruolo di protagonista dell'\"Ipermestra\", la seconda opera veneziana del compositore. Nel novembre del 1747 concluse la sua carriera italiana esibendosi per l'ultima volta a Napoli, nel quadro dei festeggiamenti per la nascita del principe ereditario Filippo di Borbone. Il giorno 6, a corte, circondata dai pi\u00f9 grandi castrati all'epoca sulle scene italiane (c'erano Caffarelli, Gizziello e Manzuoli) interpret\u00f2 il ruolo del titolo nella festa teatrale di De Maio, su libretto di Ranieri de' Calzabigi, \"Il sogno di Olimpia\", che narrava della madre di Alessandro Magno e delle sue oniriche vaticinazioni sulla sorte futura \"di un tanto Figlio\": era ovvio il riferimento al neonato principe e l'auspicio nei suoi confronti a seguire il sentiero del grande macedone. Lo spettacolo fu poi replicato in gran pompa, nei giorni successivi, al Teatro San Carlo.\nTrasferimento a Vienna e ritiro - La morte.\nCome impegno successivo a queste esibizioni napoletane, la Tesi aveva accettato un ingaggio a Vienna per quello che si sarebbe dimostrato un trasferimento definitivo, e nel maggio del 1748 partecip\u00f2 all'inaugurazione del Nuovo Privilegiato Imperiale Teatro (poi noto semplicemente come \"Burgtheater\"), assumendo il ruolo di protagonista nella \"Semiramide riconosciuta\" di Gluck. Metastasio rimase di stucco: \u00abla Tesi recita in modo che ha sorpreso me, non che tutta l\u2019umanit\u00e0 di Vienna dell\u2019uno e dell\u2019altro sesso\u00bb, scrisse il 29 giugno al suo collega Giovanni Claudio Pasquini (1695 \u2013 1763). Ma la carriera dell'artista si avviava ormai alla fine e, nonostante che lo stesso Mestastasio scrivesse ancora, alla fine del 1749, che \u00abla Tesi \u00e8 ringiovanita di venti anni\u00bb, e che la cantante si sottoponesse l'anno successivo ad un vero e proprio \"tour de force\" (quattro opere nuove e due 'pasticci'), l'apparizione come Lucinda nel \"Vincislao\" di Georg Christoph Wagenseil nel mese di dicembre, fu l'ultima sul palcoscenico del \"Burgtheater\".\nLa Tesi non si ritir\u00f2 subito ufficialmente dalle scene, n\u00e9 smise di cantare. Si parl\u00f2 ancora di un possibile nuovo lauto ingaggio a Napoli, che per\u00f2 non and\u00f2 a buon fine; la cantante si prest\u00f2 come direttore dei costumi di scena del teatro di Vienna; probabilmente affetta anche da problemi di salute, apparve in pubblico \u2013 forse per l\u2019ultima volta \u2013 nel 1754 a Engelhartstetten, nello \"Schlosshof\", in occasione di una visita della coppia imperiale, interpretando l'operina di Gluck \"Le cinesi\", scritta per l'occasione, e due lavori riproposti di Giuseppe Bonno, anch'essi in atto unico, \"Il vero omaggio\" e \"L\u2019isola disabitata\". Il castello era la residenza estiva del principe Giuseppe Federico di Sassonia-Hildburghausen, figura di primissimo piano della corte viennese, della cui protezione (cos\u00ec come di quella dell'imperatrice) la Tesi pot\u00e9 usufruire fino alla morte (il \"Duca\" fu anche designato come esecutore testamentario nelle ultime volont\u00e0 della cantante): presso la sua residenza principale a Palazzo Rosenkavalier (oggi Auersperg) in Vienna, lei prese stabilmente alloggio dopo aver messo all'asta nel 1753 tutti i beni mobili che si trovavano nella sua abitazione di Firenze. A Palazzo Rosenkavalier, \u00ablei prendeva regolarmente parte ai concerti privati che si tenevano sotto la direzione del maestro di cappella del principe, Giuseppe Bonno. Il principe aveva offerto alla Tesi un salario per la permanenza nella sua casa, ma lei rifiut\u00f2 sempre di essere pagata e respingeva anche i regali che il Principe voleva farle.\u00bb A rapporti di diverso tenore che avrebbero invece legato il principe con Giacomo Tramontini al tavolo del faraone, accenna peraltro Croce basandosi sulle memorie di Giacomo Casanova.\nLa Tesi viene generalmente accreditata dalle fonti anche per il suo lavoro di didatta, con riferimento in particolare ad allieve famose come Caterina Gabrielli, Anna De Amicis e Elisabeth Teyber (1744-1816): tuttavia, la cosa appare dubbia per quanto riguarda la De Amicis, mentre per la Gabrielli potrebbe trattarsi non tanto del lavoro di addestramento al canto, quanto di un'attivit\u00e0 di perfezionamento verificatasi nel 1755-1756, durante il periodo di permanenza della stessa, gi\u00e0 cantante famosa e \"virtuosa di corte\" dell'imperatore, nella cappella del principe di Sassonia-Hildburghausen. Della Teyber si disse pure, fantasiosamente, che fosse figlia naturale della Tesi, \"fatta en cachette con un violinista\", ma il ruolo della Tesi come insegnante \u00e8 attestato anche da Leopold Mozart nella sua lettera del febbraio 1778 precedentemente citata in nota.\nInsignita nel 1769 con la croce dell\u2019Ordine di fedelt\u00e0 e costanza conferitale dal re Cristiano VII di Danimarca, la Tesi mor\u00ec di polmonite, ricchissima, a Vienna, il 9 maggio 1775: le sue spoglie vennero tumulate nella chiesa dei Cappuccini sulla piazza del \"Neuer Markt\", dove si trova la Cripta Imperiale degli Asburgo e dove la cantante ottenne di essere sepolta, \"senza pompa\", grazie ad un ingente legato di mille fiorini in favore del convento dei cappuccini annesso alla chiesa.\nFigura storica.\nMichael Lorenz conclude il suo saggio indicato in bibliografia, rilevando come gli studi sulla figura di Vittoria Tesi siano ancora largamente carenti e augurandosi che il suo lavoro possa aprire la strada a una loro ulteriore espansione. Effettivamente, gli scarsi sviluppi della ricerca sono comprovati dalla perdurante validit\u00e0 del breve schizzo biografico che Benedetto Croce elabor\u00f2 nel 1946 come introduzione del suo libretto sulle lettere d'amore a Enea Silvio Piccolomini. In esso si legge, tra l'altro:\nSull'apprezzamento da parte di Metastasio le fonti generalmente concordano, a parte Gerhard Croll, secondo il quale esso sarebbe frutto solo di una successiva resipiscenza del poeta, che avrebbe anzi inizialmente definito la cantante una \"grandissima nullit\u00e0\". Le parole di Metastasio, scritte alla fine del 1747, suonano in effetti testualmente, cos\u00ec: \u00ab...in proposito [del mio \"Attilio\"] soggiungo, che senza un positivo special comando Augustissimo, io non dar\u00f2 certamente l'opera mia a questo Teatro; e che, secondo tutte le apparenze, ho luogo di sperare, che la clemenza della mia Padrona non vorr\u00e0 in questo limitare il mio arbitrio. L'opera non \u00e8 terminata, n\u00e8 s'appoggia sulla prima donna, che qu\u00ec sar\u00e0 la Tesi: grandissime nullit\u00e0\u00bb Metastasio si riferiva verosimilmente alle attivit\u00e0 preparatorie per l'inaugurazione del nuovo \"Burgtheater\", per la quale l'impresa avrebbe evidentemente voluto accaparrarsi un libretto nuovo di zecca del poeta cesareo, libretto che per\u00f2 non era pronto e non prevedeva una grande parte da prima donna adatta alla Tesi: l'insultante epiteto finale sembra riferirsi agli impresari, non alla cantante, che viene menzionata solamente \"en passant\", che non si era mai esibita a Vienna e la cui pregressa trentennale carriera, certamente ben nota a Metastasio, di tutto era dimostrazione, meno che di un'assoluta nullit\u00e0.\nAnche per quanto riguarda la sua eccellenza nelle parti maschili, le fonti tendono ad asseverarla. Reinhard Strohm inserisce la Tesi nel novero delle cantanti settecentesche specializzate in ruoli maschili, ed in particolare come evidente modello per Maria Maddalena Pieri (?\u20131753), contralto come lei e come lei fiorentina, primo Tamerlano, Farnace e Nino per Vivaldi. Secondo Francesco Lora la cantante \u00abconserv\u00f2 pari disinvoltura in parti virili e muliebri, e fu specialista di quelle ove il personaggio, travestito, agisce perlopi\u00f9 in spoglie del sesso opposto (cos\u00ec l\u2019Emira del \"Siroe\" e l\u2019eroe eponimo dell'\"Achille in Sciro\" metastasiani).\u00bb Certamente per\u00f2, l'esame dei ruoli originali creati dalla Tesi indica che le parti maschili furono soprattutto concentrate nella fase giovanile della sua carriera, mentre il ritorno di fiamma - se cos\u00ec si vuol dire - della seconda met\u00e0 degli anni trenta pare dovuto pi\u00f9 che altro alla convivenza, nella stessa compagnia, con un'altra prima donna, Anna Peruzzi (fl. 1728-1756), la quale, \u00abottimo soprano ma di piccolissima statura\u00bb, mal tollerava la vicinanza di rivali. Ci fu un bel lavoro da fare per persuaderla ad esempio che nell'\"Achille in Sciro\", il protagonista, sebbene comparisse per quasi tutta l'opera in vesti femminili, era in effetti un uomo e doveva essere rappresentato da \u00abpersona di competente alta statura e di proporzionato spirito, onde nell'agire sia sollecita e ardente,\u00bb quale evidentemente era la Tesi, \"un donnone\", a detta di Benedetto Croce. Del resto, per costringere a sua volta quest'ultima a \"rappresentare\" da uomo nel \"Demetrio\" di Leonardo Leo, l'anno successivo, ci volle addirittura un ordine del re: la cantante si era convinta, chiss\u00e0 come, che il \"far da uomo\" fosse nocivo per la salute. Comunque, che la Tesi fosse davvero portata per i ruoli maschili \u00e8 comprovato ad esempio dal fatto abbastanza clamoroso che nella serenata a due voci \"Marc'Antonio e Cleopatra\" di Hasse, eseguita a Napoli nel 1725, il ruolo del generale romano fosse affidato a lei e quello della regina d'Egitto al ventenne Farinelli (cfr. riquadro a fianco). \nPer quanto concerne le sue caratteristiche vocali, secondo Rodolfo Celletti, \u00abstando ad alcune parti scritte per lei, la Tesi aveva, come normale estensione, il tratto sol grave o sotto il rigo (sol 2) - fa acuto. Probabilmente nelle variazioni poteva scendere al fa 2 e quindi vantava un'estensione di pi\u00f9 di due ottave, d'altronde corrispondente a quella che, nel Settecento, era considerata la pi\u00f9 idonea per un vero contralto.\u00bb Tale tipologia vocale era stata impiegata per larga parte del Seicento soprattutto per le parti buffe di contorno e solo a cavallo tra i due secoli si era affacciata alle grandi parti da amorosa/o o da antagonista, in condizioni di crescente parit\u00e0 con il soprano serio. Tra i grandi contralti che iniziarono allora a popolare i palcoscenici europei la Tesi emerse in un'incontrastata posizione di assoluto primato.\nNon fu comunque principalmente per i pregi della sua vocalit\u00e0 o per le sue capacit\u00e0 virtuosistiche, che la Tesi rimase nella memoria dei suoi contemporanei, quanto per le sue doti di \"cantante-attrice\", per dirla in termini moderni. \u00abL'anziana cantante e celeberrima attrice Sgra Tesi\u00bb, la ricordava nel 1778 Leopold Mozart, nella lettera al figlio sopra ripetutamente citata. Perfino l'ideologo della riforma dell'opera seria, Francesco Algarotti, indicava lei e il castrato Nicolini \u2013 almeno fintantoch\u00e9, e nei limiti in cui, si erano attenuti al metodo naturalistico di interpretazione, rifiutando i vezzi perversi della moda \u2013 come modello per quanti volessero ripristinare gli antichi stilemi esecutivi che avevano fatto grande l'opera italiana. Per parte sua, Giovanni Battista Mancini (1714-1800), cantore castrato ai tempi della Tesi, anch'egli (come lei) allievo del Bernacchi e, come questi, poi diventato maestro di canto - alle cui considerazioni del resto anche l'Arteaga della citazione iniziale del presente paragrafo si rifaceva - lasci\u00f2 un significativo ritratto della cantante. Nell'\u00abArticolo secondo\u00bb dei suoi \"Pensieri e riflessioni pratiche sopra il canto figurato\", dopo aver parlato dei grandi castrati che avevano illustrato l'arte lirica del passato, aggiungeva:\nRepertorio originale.\nQuesto \u00e8 un elenco dei personaggi creati da Vittoria Tesi, cio\u00e8 scritti per lei e da lei interpretati alla prima assoluta delle varie opere. L'elenco \u00e8 stato elaborato sulla base dei dati contenuti nel Corago - Repertorio e archivio di libretti del melodramma italiano dal 1600 al 1900 dell'Universit\u00e0 di Bologna; eventuali scostamenti sono segnalati in nota a pi\u00e8 di pagina."}
{"id": "2300379", "revid": "7969", "url": "https://it.wikipedia.org/wiki?curid=2300379", "title": "William Henry Joseph Bonaparte Bertholoff Smith", "text": ""}
{"id": "2300382", "revid": "287204", "url": "https://it.wikipedia.org/wiki?curid=2300382", "title": "Willie Smith", "text": ""}
{"id": "2300383", "revid": "106872", "url": "https://it.wikipedia.org/wiki?curid=2300383", "title": "Sistema di Bombardamento Orbitale Frazionale", "text": ""}
{"id": "2300385", "revid": "1442080", "url": "https://it.wikipedia.org/wiki?curid=2300385", "title": "ICC World Twenty20 2007", "text": "L'ICC World Twenty20 2007 \u00e8 stata l'edizione inaugurale del campionato del mondo di cricket in versione Twenty20. Si \u00e8 disputato in Sudafrica tra l'11 settembre e il 24 settembre 2007. Dodici squadre presero parte alla manifestazione durata tredici giorni, tra queste i dieci \"full members\" dell'International Cricket Council (ICC) con l'aggiunta di Kenya e Scozia, le due finaliste del \"2007 WCL Division One tournament\". La vittoria finale and\u00f2 alla selezione indiana che sconfisse in finale la selezione pakistana.\nCampione.\nIndia(Primo titolo)"}
{"id": "2300387", "revid": "106908", "url": "https://it.wikipedia.org/wiki?curid=2300387", "title": "Cesone Fabio Vibulano", "text": "Biografia.\nCon i fratelli Quinto e Marco, fu uno dei maggiori esponenti della \"gens\" Fabia.\nFu uno degli artefici della iniziativa della \"gens Fabia\" di assumere l'onere della guerra contro Veio, che si chiuse con la disfatta presso il fiume Cremera, in cui periranno tutti i \"Fabii\" partecipanti.\nNel 485 a.C., console il fratello Quinto Fabio Vibulano, fu uno dei due questori che accusarono Spurio Cassio Vecellino di ambire alla monarchia, accusa che port\u00f2 alla condanna a morte dell'ex console, gettato dalla Rupe Tarpea dai suoi due accusatori.\nPrimo consolato (484 a.C.).\nNel 484 a.C. Cesone Fabio venne eletto console insieme a Lucio Emilio Mamercino; la nomina di Cesone, fratello di Quinto, console dell'anno precedente, colpevole agli occhi della plebe di non aver diviso il bottino di guerra con i soldati, rese furente la plebe, determinando lo scoppio di disordini a Roma.\nMa durante il loro consolato le rivolte interne vennero smorzate per lo scoppio della guerra contro i Volsci che, ritenendo che i dissidi interni avrebbero indebolito Roma e ansiosi di vendicare precedenti sconfitte, erano pronti alla guerra; perci\u00f2 divisero in due le proprie forze, attaccando con un esercito i Latini e gli Ernici, e lasciando l'altro a difesa delle proprie terre.\nA Cesone Fabio tocc\u00f2 in sorte la campagna per la difesa degli alleati, mentre a Lucio Emilio quella nel territorio dei Volsci. Mentre era impegnato nella difesa delle campagne degli alleati, saputo delle difficolt\u00e0 in cui versava l'esercito romano al cospetto delle forze volsce, invi\u00f2 dei rinforzi al collega console, che risulteranno determinanti nella vittoria romana nella battaglia di Longula.\nTito Livio invece riporta che a Lucio Emilio fu affidato il comando della campagna contro Volsci ed Equi, e che questo consegu\u00ec una brillante vittoria, infliggendo al nemico perdite, pi\u00f9 rilevanti durante la ritirata che durante la battaglia stessa, mentre non riferisce alcuna azione militare a Cesone.\nIn quello stesso anno venne consacrato ai Dioscuri un tempio promesso loro dal dittatore Aulo Postumio Albo Regillense durante lo svolgimento della Battaglia del lago Regillo, la cui ricorrenza venne fissata alle idi di quintile (15 luglio).\nSecondo consolato (481 a.C.).\nCesone fu eletto al suo secondo consolato nel 481 a.C. insieme a Spurio Furio Medullino Fuso, in un momento di notevole inquietudine, dovuta alle lotte contro gli Equi ed i Veienti.\nDurante il consolato riemersero vecchi dissensi tra patrizi e plebei, ed il tribuno della plebe Spurio Licinio cerc\u00f2 di approfittarne per far promulgare la legge agraria. Ma furono i suoi stessi colleghi ad opporvisi e a dare sostegno, insieme ai consoli, alla riuscita della leva militare. Mentre Cesone si metteva a capo della spedizione contro gli Equi, Spurio conduceva le sue truppe contro i Veienti ma durante questa campagna non accadde alcunch\u00e9.\nNella campagna contro gli Equi, Cesone ebbe pi\u00f9 problemi con i propri uomini che contro i nemici, che furono facilmente sconfitti, grazie alle capacit\u00e0 militari del console, e nonostante l'ostracismo con cui i fanti risposero agli ordini del console.\nSecondo Dionigi invece, Spurio Furio marci\u00f2 contro gli Equi e Cesone Fabio contro i Veienti. Ma allo stesso modo che nel racconto di Livio, Fabio Cesone dovette fronteggiare l'ostracismo dei propri soldati, che avendo sconfitto in battaglia il nemico, si rifiutarono di dare l'assalto all'accampamento nemico, e presero la strada per tornare a Roma, nonostante gli ordini contrari del console.\nBattaglia di Veio (480 a.C.).\nNel 480 a.C., consoli Gneo Manlio Cincinnato e il fratello Marco Fabio Vibulano, partecip\u00f2 alla battaglia contro Veio, distinguendosi per il valore dimostrato in battaglia.\nTerzo consolato (479 a.C.).\nEletto al suo terzo consolato nel 479 a.C. insieme a Tito Verginio Tricosto Rutilo, prov\u00f2 a ricostruire la concordia tra patrizi e plebei, proponendo che i primi offrissero volontariamente ai plebei estensioni di territorio conquistati in guerra, incontrando per\u00f2 un deciso rifiuto da parte dei Senatori.\nCesone pass\u00f2 quindi al comando del contingente romano mandato in aiuto dei Latini attaccati dagli Equi; mentre si decidevano ulteriori azioni contro gli Equi, arroccatisi nelle loro citt\u00e0, Cesone dovette correre in aiuto del collega console Tito Verginio, che si era venuto a trovare in grave difficolt\u00e0, nella campagna che stava conducendo contro la citt\u00e0 etrusca di Veio, riuscendo a soccorrerlo prima che fosse troppo tardi.\nScontro con Veio (479-477 a.C.).\nLo scontro tra i Fabii e Veio inizi\u00f2 nel 479 a.C., con la decisione della famiglia dei Fabii, di gestire lo scontro \"privatamente\":\nI Fabii, guidati da Marco Fabio Vibulano, dopo aver costruito un fortilizio nei pressi del fiume Cremera, iniziarono a saccheggiare le terre di Veio, anche quelle pi\u00f9 lontane da Roma, mai interessate prima da queste operazioni. Grave fu il danno per i Veienti, che non riuscivano ad aver ragione dei Fabii, e delle loro genti. I Fabii infatti, divisero le proprie forze in quattro parti, destinandone una alla difesa del fortilizio, e le altre tre a rapide e frequenti scorrerie, cui facevano seguito subitanee ritirate nel fortilizio.\nNel 478 a.C., consoli Lucio Emilio Mamercino e Gaio Servilio Strutto Ahala, con la carica di proconsole, Cesone Fabio port\u00f2 rinforzi al fratello Marco Fabio Vibulano. Lo scontro di quell'anno contro Veio, viene posto da Tito Livio sotto la fortificazione dei Fabii sul Cremera.\nLo scontro termin\u00f2 nel 477 a.C. con la battaglia del Cremera in cui, secondo la tradizione, perirono tutti i maggiori esponenti della famiglia, Cesone compreso."}
{"id": "2300389", "revid": "4711", "url": "https://it.wikipedia.org/wiki?curid=2300389", "title": "Stade Lorrain Universit\u00e9 Club Nancy Basket", "text": ""}
{"id": "2300390", "revid": "109382333", "url": "https://it.wikipedia.org/wiki?curid=2300390", "title": "Nazionale di cricket della Nuova Zelanda", "text": "La nazionale di cricket della Nuova Zelanda \u00e8 la squadra nazionale di cricket, posta sotto l'egida del New Zealand Cricket. Ha partecipato a tutte le edizioni della Coppa del Mondo di cricket arrivando in 5 occasioni in semifinale e due volte in finale (2015 e 2019)."}
{"id": "2300394", "revid": "287204", "url": "https://it.wikipedia.org/wiki?curid=2300394", "title": "ULEB Cup 2006-2007", "text": "La ULEB Cup 2006-2007 ha visto la vittoria del Real Madrid sul Lietuvos Rytas. Charles Smith (Real Madrid) venne nominato MVP della finale."}
{"id": "2300395", "revid": "767487", "url": "https://it.wikipedia.org/wiki?curid=2300395", "title": "Adorj\u00e1nh\u00e1za", "text": "Adorj\u00e1nh\u00e1za \u00e8 un comune dell'Ungheria di 471 abitanti (dati 2001). \u00c8 situato nella provincia di Veszpr\u00e9m."}
{"id": "2300397", "revid": "110157", "url": "https://it.wikipedia.org/wiki?curid=2300397", "title": "Als\u00f3\u00f6rs", "text": "Als\u00f3\u00f6rs \u00e8 un comune dell'Ungheria di 1.335 abitanti (dati 2001). \u00c8 situato nella provincia di Veszpr\u00e9m."}
{"id": "2300399", "revid": "729019", "url": "https://it.wikipedia.org/wiki?curid=2300399", "title": "Paul Sarkozy", "text": "Biografia.\nP\u00e1l Istv\u00e1n Ern\u0151 Nagyb\u00f3csai S\u00e1rk\u00f6zy \u00e8 nato a Budapest nel 1928 in una ricca famiglia aristocratica ungherese le cui origini risalgono al 10 settembre 1628 quando l'imperatore Ferdinando II, re di Boemia e Ungheria, la invest\u00ec con titoli nobiliari nella persona del suo antenato Mih\u00e1ly S\u00e1rk\u00f6zy. La famiglia era proprietaria di vaste terre e un castello a Alatty\u00e1n, situato a 100 chilometri dalla capitale. I genitori erano Gy\u00f6rgy S\u00e1ndor S\u00e1rk\u00f6zy Nagyb\u00f3csai (1896-1948), luogotenente dell'esercito ungherese e Katalin Ilona Anna \u00abKatinka\u00bb Tam\u00e1s Cs\u00e1fordi T\u00f3th (1902-2000), agente immobiliare.\nPaul Sarkozy comp\u00ec i suoi primi studi in un collegio del Vallese in Svizzera. Nel 1944 con l'arrivo e l'occupazione dell'Ungheria da parte dell'Armata Rossa e la conseguente confisca immediata di tutte le propriet\u00e0 e i beni appartenenti alla famiglia, Paul emigr\u00f2 nell'Europa occidentale.\nDopo numerose peripezie attraverso l'Austria, la Germania ed un momentaneo ritorno in patria, nel 1946 a Baden-Baden Sarkozy incontr\u00f2 un reclutatore francese e si arruol\u00f2 nella Legione straniera. Sarkozy, firmato un contratto di ingaggio di cinque anni, prest\u00f2 servizio in Algeria, a Sidi Bel Abbes, presso il 1\u00ba Reggimento straniero, ma fu congedato a Marsiglia il 28 novembre 1948 in quanto ritenuto non adatto dal punto di vista sanitario a prestare servizio in Indocina, dove si stava combattendo una sanguinosa guerra contro gli insorti Viet Minh.\nRitornato a Parigi il 2 dicembre 1948 come clandestino, trascorse le prime notti dormendo nella stazione Wagram della metropolitana e svolse diversi lavori saltuari prima di cominciare a lavorare nel mondo della pubblicit\u00e0. Nel 1950 spos\u00f2 la futura madre di Nicolas, Andr\u00e9e Mallah, figlia di un uomo d'affari greco di origini ebraiche, andando a vivere a Neuilly-sur-Seine, elegante sobborgo parigino. In breve divenne un ricco imprenditore e, con una vincita al gioco al casin\u00f2 di Deauville contro l'attore Yul Brinner compr\u00f2 una casa in campagna e fond\u00f2 un'agenzia pubblicitaria occupandosi della promozione di alcuni grandi marchi della moda. Nel 1959 Paul Sarkozy lasci\u00f2 la moglie ed i tre figli Guillaume (1951), Nicolas (1955) e Fran\u00e7ois (1959), e part\u00ec per gli Stati Uniti d'America, dove si rispos\u00f2 nel 1966 con Christine de Ganay. Da questo matrimonio sono nati altri due figli: Caroline (1967) e Olivier (1969).\nFino al 1975 \u00e8 rimasto apolide, successivamente ha ottenuto la cittadinanza francese con il nome di Paul Sark\u00f6zy de Nagy-Bocsa\u00ef. Nel 2010 ha pubblicato un libro di memorie, scritto con la collaborazione di Fr\u00e9d\u00e9rique Drouin, dal titolo \"Tant de vie\".\nSarkozy \u00e8 anche un pittore che ritrae soggetti a carattere onirico, erotico e surrealista usando, a suo dire, tecniche numeriche. Nel 2008 ha partecipato ad una mostra pittorica a Madrid che \u00e8 stata replicata nell'esposizione Cardin a Parigi nel corso del 2009.\nAttualmente vive a Parigi."}
{"id": "2300401", "revid": "767487", "url": "https://it.wikipedia.org/wiki?curid=2300401", "title": "Ad\u00e1sztevel", "text": "Ad\u00e1sztevel \u00e8 un comune dell'Ungheria di 874 abitanti (dati 2001). \u00c8 situato nella provincia di Veszpr\u00e9m."}
{"id": "2300402", "revid": "316383", "url": "https://it.wikipedia.org/wiki?curid=2300402", "title": "Nazionale di cricket del Bangladesh", "text": "La nazionale di Cricket del Bangladesh \u00e8 la squadra nazionale di cricket, posta sotto l'egida del Bangladesh Cricket Board. \u00c8 uno dei dodici \"full members\" dell'International Cricket Council e ha partecipato a tutte le edizioni della Coppa del Mondo di cricket a partire dal 1999."}
{"id": "2300406", "revid": "110157", "url": "https://it.wikipedia.org/wiki?curid=2300406", "title": "Ap\u00e1catorna", "text": "Ap\u00e1catorna \u00e8 un comune dell'Ungheria di 185 abitanti (dati 2001). \u00c8 situato nella provincia di Veszpr\u00e9m."}
{"id": "2300409", "revid": "767487", "url": "https://it.wikipedia.org/wiki?curid=2300409", "title": "Asz\u00f3f\u0151", "text": "Asz\u00f3f\u0151 \u00e8 un comune dell'Ungheria di 357 abitanti (dati 2001). \u00c8 situato nella provincia di Veszpr\u00e9m."}
{"id": "2300412", "revid": "767487", "url": "https://it.wikipedia.org/wiki?curid=2300412", "title": "Badacsonyt\u00f6rdemic", "text": "Badacsonyt\u00f6rdemic \u00e8 un comune dell'Ungheria di 872 abitanti (dati 2001). \u00c8 situato nella provincia di Veszpr\u00e9m."}
{"id": "2300413", "revid": "4711", "url": "https://it.wikipedia.org/wiki?curid=2300413", "title": "Dexia Mons-Hainaut", "text": ""}
{"id": "2300414", "revid": "6923", "url": "https://it.wikipedia.org/wiki?curid=2300414", "title": "Fondazione Ignaz e Mischa Epper", "text": "La Fondazione Ignaz e Mischa Epper \u00e8 un museo di Ascona (Svizzera).\nIl museo \u00e8 aperto al pubblico dal 1980, voluto per disposizione testamentaria da Mischa Epper, moglie di Ignaz Epper (1892-1969). Ignaz Epper era uno dei grandi protagonisti dell'espressionismo svizzero, mentre Mischa Epper (1901-1978) era pure artista con predisposizione per un genere di scultura che si situa nella tradizione francese.\nIl Museo \u00e8 gestito dalla Fondazione Ignaz e Mischa Epper e ha scopi che non si limitano soltanto alla conservazione ed allo studio delle opere dei defunti coniugi Ignaz e Mischa Epper da parte di artisti, storici dell'arte, studenti di storia dell'arte e psicologi di differenziate estrazioni ideologiche, ma offre pure la possibilit\u00e0 al Consiglio di Fondazione di mettere a disposizione del pubblico l'originale ed accogliente casa Epper per esposizioni, concerti e conferenze."}
{"id": "2300415", "revid": "110157", "url": "https://it.wikipedia.org/wiki?curid=2300415", "title": "Bakonyb\u00e9l", "text": "Bakonyb\u00e9l \u00e8 un comune dell'Ungheria di 1.445 abitanti (dati 2001). \u00c8 situato nella provincia di Veszpr\u00e9m."}
{"id": "2300416", "revid": "767487", "url": "https://it.wikipedia.org/wiki?curid=2300416", "title": "Bakonyj\u00e1k\u00f3", "text": "Bakonyj\u00e1k\u00f3 \u00e8 un comune dell'Ungheria di 690 abitanti (dati 2001). \u00c8 situato nella provincia di Veszpr\u00e9m."}
{"id": "2300421", "revid": "110157", "url": "https://it.wikipedia.org/wiki?curid=2300421", "title": "Municipalit\u00e0 locale di Ingquza Hill", "text": "La municipalit\u00e0 locale di Ingquza Hill (o Ngquza Hill; in inglese Ngquza Hill Local Municipality) \u00e8 una municipalit\u00e0 locale del Sudafrica situata nella Provincia del Capo Orientale e, in particolare, nella municipalit\u00e0 distrettuale di O. R. Tambo. Secondo il censimento del 2001, conta una popolazione di 254.483 abitanti.\nLa sede amministrativa e legislativa \u00e8 la citt\u00e0 di Flagstaff e il suo territorio si estende su una superficie di ed \u00e8 suddiviso in 27 circoscrizioni elettorali (\"wards\"). Il suo codice di distretto \u00e8 EC153.\nQuesta municipalit\u00e0 locale \u00e8 anche chiamata Qaukeni\nGeografia fisica.\nConfini.\nLa municipalit\u00e0 locale di Ingquza Hill confina a nord e a ovest con quella di Ntabankulu, a nord con quella di Mbizana, a est con l'Oceano Indiano, a sud con quella di Port St Johns e a ovest Nyandeni."}
{"id": "2300422", "revid": "1543377", "url": "https://it.wikipedia.org/wiki?curid=2300422", "title": "Jacques Henri Lartigue", "text": "Sebbene sia considerato uno dei pi\u00f9 significativi fotografi del Novecento, egli si present\u00f2 sempre come pittore. Inizialmente concentrato sulla mondanit\u00e0 e sulla vita quotidiana della borghesia francese, allarg\u00f2 successivamente il proprio punto di vista divenendo, anche grazie alla fama acquisita negli anni, un divulgatore delle innovazioni estetiche compiute nel mondo dell'arte.\nBiografia.\nIl bambino prodigio.\nJacques Lartigue nasce il 13 giugno del 1894 a Courbevoie da una famiglia facoltosa, il padre Henri \u00e8 un uomo d'affari appassionato di fotografia. Nel 1899 la famiglia si trasferisce a Parigi.&lt;br&gt;\nNel 1902, all'et\u00e0 di sette anni, Lartigue riceve in regalo dal padre la sua prima macchina fotografica. Di fatto la sua attivit\u00e0 di fotografo inizia qui: scatta e sviluppa le proprie foto dapprima con l'aiuto del genitore e subito dopo da solo. Ritrae il mondo che gli sta attorno: parenti e amici, e pi\u00f9 in generale la quotidianit\u00e0 della borghesia. Raccoglie le sue fotografie in volumi: nel corso della propria esistenza arriver\u00e0 a mettere insieme circa 130 album, con all'interno un totale di alcune decine di migliaia di foto. &lt;br&gt;\nSempre in questo periodo inizia un diario che porter\u00e0 avanti per tutta la vita e che rappresenter\u00e0 una sorta di \"parallelo scritto\" delle sue immagini: riflessioni, descrizioni, ma anche schizzi delle fotografie stesse.\nA partire dal 1904 inizia con alcuni esperimenti fotografici: forse l'esempio pi\u00f9 rappresentativo di queste prove \u00e8 costituito dalle sovrimpressioni per creare foto di \"pseudo-fantasmi\". Inizia inoltre a scattare immagini stereoscopiche (cio\u00e8 fotografie tridimensionali) con una macchina apposita.\nNel 1906 l'ascesa sociale del padre permette alla famiglia di acquistare il castello di Rouzat nei pressi di Puy-de-D\u00f4me, nonch\u00e9 la prima autovettura. Il fratello maggiore \"Zissou\" inizia a costruire macchine volanti nelle cantine del castello. Automobili e aeroplani, ma pi\u00f9 in generale il movimento, diverranno poi tra i soggetti preferiti da Lartigue. La passione per i motori, per i marchingegni, per la tecnologia che all'epoca era ai suoi albori era un elemento che caratterizzava un po' tutta la famiglia dei Lartigue. In questo contesto il piccolo Jacques, cagionevole di salute e non altrettanto \"audace\" come gli altri parenti, assumer\u00e0 il ruolo di testimone oculare, quasi di elemento esterno e distaccato, intento a immortalare e a prendere nota di ci\u00f2 che gli accadeva intorno.&lt;br&gt;\nUn altro dei soggetti preferiti da Lartigue sar\u00e0 rappresentato dalle eleganti dame a passeggio al Bois de Boulogne, che inizier\u00e0 a fotografare a partire dal 1910, all'et\u00e0 di sedici anni. Ed \u00e8 proprio grazie a queste immagini che successivamente verr\u00e0 considerato come uno dei precursori della fotografia di moda.&lt;br&gt;\nSempre in questi anni inizia a delinearsi la filosofia che poi caratterizzer\u00e0 non solo la propria arte ma l'intera sua vita: il culto della felicit\u00e0, la ricerca di un idillio che non possa essere turbato da traumi profondi. Tale concezione lo porter\u00e0, ad esempio, ad attraversare in maniera paradossale due guerre mondiali.\nNel 1911 la famiglia si trasferisce nuovamente a Parigi, in un palazzo privato.\nIn questi anni Lartigue realizza i suoi primi ritratti di personaggi famosi durante la villeggiatura a Saint Moritz (Max Linder, Alberto Santos-Dumont, Graham White), produce il suo primo film amatoriale con una cinepresa regalatagli dal padre, segue i corsi alla Sorbona di Marius Aubert (l'assistente di Gabriel Lippmann che mise a punto uno dei procedimenti per la realizzazione della fotografia a colori), ma soprattutto il giornale La Vieu Au Grand Air pubblica alcune di quelle che resteranno poi tra le sue foto pi\u00f9 celebri (\"Louis e Jean alla gara di bob a Rouzat\", \"Zissou nella piscina\", \"Roland e Simon Garros a Issy-les-Moulineaux\").\nL'attivit\u00e0 di pittore.\nIn piena prima guerra mondiale Lartigue decide di dedicarsi alla pittura. Non viene arruolato nell'esercito francese perch\u00e9 giudicato \"rivedibile\" durante la visita di leva. Tuttavia, qualche tempo dopo, riuscir\u00e0 a mettere la propria abilit\u00e0 di guidatore e la propria automobile da corsa a disposizione degli ospedali parigini per il trasporto dei feriti di guerra. Nel 1914 il cinegiornale Atualit\u00e9s Path\u00e9 acquista i suoi filmati sullo sport. A partire dal 1915 frequenta l'Acad\u00e9mie Julian dove studia pittura con Jean-Paul Laurens e Marcel Baschet. Nel 1918 l'epidemia di spagnola colpisce un grande numero di amici di famiglia dei Lartigue.\nFinita la guerra, nel 1919, si sposa con Madeleine \"Bibi\" Messager. Il padre di Bibi \u00e8 il musicista Andr\u00e9 Messager, compositore, direttore dell'Op\u00e9ra e dell'Op\u00e9ra Comique di Parigi, nonch\u00e9 del Covent Garden di Londra.\nJacques e Bibi avranno due figli, il secondo morir\u00e0 a pochi mesi dalla nascita.\nNel corso degli anni venti la carriera di pittore di Lartigue si evolve progressivamente. Nel 1922 espone i propri dipinti nei corridoi d'ingresso della galleria Georges Petit di Parigi (nelle sale principali c'\u00e8 Monet). Successivamente espone al Salon des Sports, al Salon d'Automne, al Salon d'Hiver, al Salon de la Soci\u00e9t\u00e9 Nationale des Beaux-Arts, alla galleria Bernheim Jeune e al Grand Palais. In particolare i dipinti di questo periodo hanno come tema principale fiori, automobili, ma anche ritratti di personaggi famosi (Kees Van Dongen, Sacha Guitry, Marlene Dietrich, Greta Garbo, Georges Carpentier, Joan Crawford). Sempre in questo periodo conosce, inoltre, Maurice Chevalier, Abel Gance, Yvonne Printemps. E nel 1930 Ren\u00e9e Perle, che diventa una delle sue modelle preferite nonch\u00e9 la sua compagna.\nNel 1932 \u00e8 aiuto-regista e fotografo di scena del film \"Les Aventures du Roi Pausole\" di Alexis Granowsky (trasposizione cinematografica di un romanzo di Pierre Lou\u00ffs).&lt;br&gt;\nNel 1934 sposa, in seconde nozze, Marcella \"Coco\" Paolucci. Ma il matrimonio durer\u00e0 solo un paio d'anni.\nNegli anni della seconda guerra mondiale, pi\u00f9 in generale tra il 1935 e il 1950, collabora con varie riviste di moda in qualit\u00e0 di illustratore. Diviene inoltre piuttosto rinomato come scenografo grazie alle decorazioni degli interni per le grandi feste che si svolgono al casin\u00f2 di Cannes, a La Baule e a Losanna.&lt;br&gt;\nNel 1942 conosce Florette Orm\u00e9a, una ragazza di vent'anni. Con lei, durante l'occupazione nazista di Parigi, si trasferisce in una villa in Costa Azzurra a dipingere e a catalogare le proprie fotografie. Finita la guerra, nel 1945, la sposa in terze nozze.\nL'attivit\u00e0 di fotografo.\nA partire dal dopoguerra le foto di Lartigue diventano sempre pi\u00f9 diffuse, soprattutto sulla stampa cattolica. Particolarmente celebri sono i suoi ritratti di Pablo Picasso e Jean Cocteau dell'epoca (1955).&lt;br&gt;\nNel 1954 viene fondata l'associazione Gens d'Images e Lartigue ne diviene il vicepresidente. Grazie alle iniziative culturali promosse da tale associazione Lartigue espone per la prima volta le sue fotografie: la mostra (collettiva) \u00e8 organizzata alla Gal\u00e9rie d'Orsay nel 1955.&lt;br&gt;\nIn parallelo, comunque, porta avanti la propria attivit\u00e0 di pittore che di fatto \u00e8 e rimane la sua professione. Nel 1957 espone i propri quadri a L'Avana, al Centro d'arte Cubano, proprio nel periodo in cui Fidel Castro inizia la guerriglia nella Sierra Maestra: Lartigue \u00e8 costretto a lasciare l\u00ec le sue tele e a riparare prima in Messico e poi negli Stati Uniti. \nNel 1960 Lartigue si trasferisce a Opio, vicino a Grasse.&lt;br&gt;\nNel 1963 allestisce la prima mostra fotografica personale al Museum of Modern Art di New York e la rivista Life gli dedica un servizio di dieci pagine sul numero di novembre, ossia lo stesso numero che riporta i fatti dell'assassinio di John Fitzgerald Kennedy. Lartigue aveva incontrato Kennedy, nel 1953, quando ancora era un giovane senatore, e per ironia della sorte i loro destini si incrociano di nuovo dieci anni dopo: l'evento tragico dell'omicidio del presidente degli Stati Uniti determiner\u00e0 un'altissima tiratura del numero della rivista in questione, a sua volta essa determiner\u00e0 una grandissima (e involontaria) pubblicit\u00e0 per Lartigue. \nEd \u00e8 sempre in questo periodo che John Szarkowski, direttore del Dipartimento di Fotografia del Museo d'Arte Moderna di New York, definisce Jacques Lartigue come \"\u00abil precursore di ogni creazione interessante e viva realizzata nel corso del XX secolo\u00bb\". Si tratta del primo vero riconoscimento ufficiale. Lartigue ha 69 anni, e aggiunge il nome del padre, Henri, al proprio diventando Jacques \"Henri\" Lartigue.\nNel 1964 realizza una mostra di pittura alla galleria Knoedler di New York.&lt;br&gt;\nNel 1966, in concomitanza con una mostra al Photokina di Colonia, pubblica \"l'Album de Famille\". Tale opera, divulgata in tutto il mondo, rappresenter\u00e0 la consacrazione del Lartigue fotografo. In questo periodo stringe inoltre amicizia coi fotografi Richard Avedon e Yasuhiro \"Hiro\" Wakabayashi. \nE nel 1970 pubblica \"Diary of a Century\", raccolta di lavori a partire dagli anni trenta curata da Richard Avedon e Bea Feitler.&lt;br&gt;\nNel 1974 a Lartigue viene commissionata la foto ufficiale del presidente della Repubblica francese Val\u00e9ry Giscard D'Estaing (prima d'allora questa operazione era riservata a fotografi pressoch\u00e9 anonimi).&lt;br&gt;\nNel 1975 allestisce la mostra \"Lartigue 8x80\" al Mus\u00e9e des Arts D\u00e9coratifs di Parigi: \u00e8 la prima grande retrospettiva francese della sua fotografia. Successivamente espone alla galleria Optica di Montr\u00e9al e al Seibu Art Museum di Tokyo.&lt;br&gt;\nNel 1979 dona l'intera sua opera fotografica (negativi, album originali, diari e macchine fotografiche) allo stato francese. Viene istituita l'Association des Amis de Jacques Henri Lartigue (denominata poi Donation Jacques Henri Lartigue) sotto la supervisione del Ministero della Cultura.\nDurante gli anni ottanta e novanta la Donation Jacques Henri Lartigue organizza varie iniziative e mostre in tutto il mondo con cadenza quasi annuale. In particolare sono da citare: \nl'esposizione di benvenuto della donazione di Lartigue che si tiene alle Galeries Nationales del Grand Palais di Parigi nel 1980 (\"Bonjour Monsieur Lartigue\");\nl'apertura di una sala d'esposizione permanente al Grand Palais degli Champs-Elys\u00e9ss con la mostra \"Vingt Ann\u00e9es de D\u00e9couverte \u00e0 Traverser l'Oeuvre de Jacques Henri Lartigue\" nel 1981;\nla mostra dedicata alle stereoscopie al Grand Palais di Parigi (\"Le Troisi\u00e8me Oeil de Jacques Henri Lartigue\") organizzata nel 1986.\nJacques Henri Lartigue muore a Nizza il 12 settembre del 1986 all'et\u00e0 di 92 anni.\nMostre fotografiche.\nNota: le mostre fotografiche organizzate dall'Associazione degli Amici di Jacques Henri Lartigue, ossia tutte le esposizioni dal 1980 in poi, hanno avuto, solitamente, come punto di partenza il luogo indicato tra parentesi ma poi sono state allestite anche in altre citt\u00e0 del mondo, talvolta anche a distanza di anni."}
{"id": "2300423", "revid": "33689", "url": "https://it.wikipedia.org/wiki?curid=2300423", "title": "EDIT", "text": "EDIT (acronimo di EDizioni ITaliane) \u00e8 una casa editrice croata che si occupa dell'editoria di lingua italiana della Slovenia e della Croazia.\nEDIT venne fondata nel 1952 a Fiume, dove ha tuttora la sua sede. L'attuale direttore \u00e8 Errol Superina.\nL'EDIT ha acquisito nel 1959 La Voce del Popolo, il pi\u00f9 importante quotidiano della minoranza italiana."}
{"id": "2300426", "revid": "287204", "url": "https://it.wikipedia.org/wiki?curid=2300426", "title": "Bakonykopp\u00e1ny", "text": "Bakonykopp\u00e1ny \u00e8 un comune dell'Ungheria di 228 abitanti (dati 2001). \u00c8 situato nella provincia di Veszpr\u00e9m."}
{"id": "2300428", "revid": "767487", "url": "https://it.wikipedia.org/wiki?curid=2300428", "title": "Bakonyn\u00e1na", "text": "Bakonyn\u00e1na \u00e8 un comune dell'Ungheria di 183 abitanti (dati 2001). \u00c8 situato nella provincia di Veszpr\u00e9m."}
{"id": "2300431", "revid": "110157", "url": "https://it.wikipedia.org/wiki?curid=2300431", "title": "Bakonyoszlop", "text": "Bakonyoszlop \u00e8 un comune dell'Ungheria di 557 abitanti (dati 2001). \u00c8 situato nella provincia di Veszpr\u00e9m."}
{"id": "2300435", "revid": "729019", "url": "https://it.wikipedia.org/wiki?curid=2300435", "title": "Bakonyp\u00f6l\u00f6ske", "text": "Bakonyp\u00f6l\u00f6ske \u00e8 un comune dell'Ungheria di 421 abitanti (dati 2001). \u00c8 situato nella provincia di Veszpr\u00e9m."}
{"id": "2300436", "revid": "252548", "url": "https://it.wikipedia.org/wiki?curid=2300436", "title": "Jacques-Henri Lartigue", "text": ""}
{"id": "2300437", "revid": "110157", "url": "https://it.wikipedia.org/wiki?curid=2300437", "title": "Municipalit\u00e0 locale di Port St Johns", "text": "Port St Johns \u00e8 una municipalit\u00e0 locale (in inglese \"Port St Johns Local Municipality\") appartenente alla municipalit\u00e0 distrettuale di O. R. Tambo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 146.965 abitanti.\nLa sede amministrativa e legislativa \u00e8 la citt\u00e0 di Port St Johns e il suo territorio si estende su una superficie di ed \u00e8 suddiviso in 16 circoscrizioni elettorali (\"wards\"). Il suo codice di distretto \u00e8 EC154.\nGeografia fisica.\nConfini.\nLa municipalit\u00e0 locale di Port St Johns confina a nord e a est con quella di Ingquza Hill, a est e a sud con l'Oceano Indiano, a sud e a ovest con quella di Nyandeni."}
{"id": "2300438", "revid": "767487", "url": "https://it.wikipedia.org/wiki?curid=2300438", "title": "Bakonys\u00e1g", "text": "Bakonys\u00e1g \u00e8 un comune dell'Ungheria di 105 abitanti (dati 2001). \u00c8 situato nella provincia di Veszpr\u00e9m."}
{"id": "2300439", "revid": "767487", "url": "https://it.wikipedia.org/wiki?curid=2300439", "title": "Bakonyszentiv\u00e1n", "text": "Bakonyszentiv\u00e1n \u00e8 un comune dell'Ungheria di 254 abitanti (dati 2001). \u00c8 situato nella provincia di Veszpr\u00e9m."}
{"id": "2300440", "revid": "767487", "url": "https://it.wikipedia.org/wiki?curid=2300440", "title": "Bakonyszentkir\u00e1ly", "text": "Bakonyszentkir\u00e1ly \u00e8 un comune dell'Ungheria di 917 abitanti (dati 2001). \u00c8 situato nella provincia di Veszpr\u00e9m."}
{"id": "2300443", "revid": "729019", "url": "https://it.wikipedia.org/wiki?curid=2300443", "title": "K\u00e9tp\u00f3", "text": "K\u00e9tp\u00f3 \u00e8 un comune dell'Ungheria di 820 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300444", "revid": "729019", "url": "https://it.wikipedia.org/wiki?curid=2300444", "title": "Bakonysz\u00fccs", "text": "Bakonysz\u00fccs \u00e8 un comune dell'Ungheria di 376 abitanti (dati 2001). \u00c8 situato nella provincia di Veszpr\u00e9m."}
{"id": "2300446", "revid": "767487", "url": "https://it.wikipedia.org/wiki?curid=2300446", "title": "K\u0151telek", "text": "K\u0151telek \u00e8 un comune dell'Ungheria di 1.645 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300447", "revid": "767487", "url": "https://it.wikipedia.org/wiki?curid=2300447", "title": "Bakonytam\u00e1si", "text": "Bakonytam\u00e1si \u00e8 un comune dell'Ungheria di 699 abitanti (dati 2001). \u00c8 situato nella provincia di Veszpr\u00e9m."}
{"id": "2300448", "revid": "767487", "url": "https://it.wikipedia.org/wiki?curid=2300448", "title": "Balatonakali", "text": "Balatonakali \u00e8 un comune dell'Ungheria di 743 abitanti (dati 2001). \u00c8 situato nella provincia di Veszpr\u00e9m."}
{"id": "2300449", "revid": "767487", "url": "https://it.wikipedia.org/wiki?curid=2300449", "title": "Kuncsorba", "text": "Kuncsorba \u00e8 un comune dell'Ungheria di 742 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300451", "revid": "547034", "url": "https://it.wikipedia.org/wiki?curid=2300451", "title": "Pietre runiche d'Italia", "text": "Le pietre runiche d'Italia sono tre o quattro pietre runiche variaghe risalenti all'XI secolo che ci parlano dei guerrieri che perirono in \"Langbar\u00f0aland\" (\"Terra dei Longobardi\"), il nome in antico norreno dell'Italia meridionale corrispondente al tema bizantino di Longobardia\\Langobardia (von Friesen, Wessen). Su questi monoliti ci si riferisce alle terre del sud Italia note con il nome di Langobardia, ma su Rundata si specifica, erroneamente, la Lombardia, confondendo la \"Lombardia/Longobardia Maior\" con la \"Lombardia/Longobardia Minor\".\nLe pietre runiche sono incise in antico norreno con l'alfabeto runico e due di queste rimangono nell'Uppland mentre uno o due si trovano nel S\u00f6dermanland.\nQuesti monumenti furono eretti probabilmente a memoria dei componenti della guardia variaga che morirono durante i combattimenti avvenuti nel sud Italia contro i Normanni o i musulmani. Molti dei loro commilitoni sono menzionati su 28 pietre runiche conosciute con il nome di pietre runiche della Grecia, erette nelle medesime localit\u00e0 dei manufatti in oggetto.\nSembra che gli uomini che formavano la guardia variaga non venissero arruolati con la forza, secondo un classico stereotipo, ma erano tutti guerrieri volontari che avevano provato il loro valore con le armi. Erano truppe speciali molto apprezzate e ben volute sia dagli imperatori bizantini che dal Rus' di Kiev, ove combatterono a sostegno dei signori locali.\nInterpretazioni.\nJohan Peringski\u00f6ld riteneva che la pietra runica di Fittja (U 141) e la pietra runica di Djulefors (S\u00f6 65) facessero riferimento alla migrazione dei Longobardi dalla Svezia, ma Celsius (1727) aveva una differente interpretazione, infatti not\u00f2 che il nome \"Longobardia\" venne utilizzato per indicare l'Italia solo dopo la distruzione del regno longobardo nel 774. Pertanto egli riteneva che i guerrieri citati nelle stele appartenevano alla spedizione di Federico II in Italia. Questo punto di vista fu accettato anche da Brocman (1762) che riteneva i guerrieri morti nelle battaglie contro l'Imperatore bizantino.\nIl von Friesen (1913) not\u00f2 per\u00f2 che nelle iscrizioni non ci si riferiva alla Lombardia, bens\u00ec alle terre del mezzogiorno note con il nome di \"Langobardia\" che nell'XI secolo appartenevano a Bisanzio e dove si combatterono numerose battaglie tra i greci e i normanni e dove perirono gli uomini citati sui manufatti.\nUppland.\nIn questa regione si trovano due pietre runiche che menzionano l'Italia, entrambe erette dalla stessa dama in memoria del figlio.\nU 133.\nLa pietra runica U 133 venne in passato divisa in due parti e riutilizzate nel muro meridionale della chiesa di T\u00e4by, poste quasi al livello del terreno. Il frammento pi\u00f9 grande, che in origine era la parte superiore del manufatto, si trova nella parte occidentale del vecchio porticato costruito sul muro meridionale della chiesa. Il secondo frammento, pi\u00f9 piccolo, si trova rovesciato nella parete sud del portico. Entrambi i frammenti sono in parte conficcati nel suolo, pertanto, per leggere l'intera iscrizione, \u00e8 necessario rimuovere il terreno. Il pezzo pi\u00f9 grande era conosciuto gi\u00e0 alla fine del XVI secolo e venne studiato da Johan Peringski\u00f6ld sul finire del XVII secolo e da Olof Celsius nel 1727. Il secondo frammento fu studiato solo nel 1857 quanto venne scoperto da Richard Dybeck, il quale per\u00f2 ritevena che appartenesse ad un diverso manufatto. Successivamente rivide le sue posizioni nell'opera \"Sverikes runurkunder\" (1865) ove riconsider\u00f2 i due manufatti come frammenti della stessa pietra runica.\nLa stele \u00e8 in granito rosso e probabilmente formava un monumento gemello assieme alla U 141, nella tenuta Fittja, prima di essere rimossa e riutilizzata come materiale da costruzione verso la met\u00e0 del XV secolo.\nSia la U 133 che la U 141 vengono assegnate, da von Friesen e Erik Brate, alla produzione del maestro di rune Fot. Vennero commissionate da Gu\u00f0laug in memoria di suo figlio Holmi che mor\u00ec in \"Langbar\u00f0aland\". Peterson (2002) identifica Gu\u00f0laug come una delle committenti delle pietre runiche S\u00f6 206 e S\u00f6 208 mentre Pritsak (1981) identifica la donna come la figlia di \u00d3n\u00e6mr, citato su U 328. Egli ritiene, inoltre, che il padre di Holmi fu \u00d6zurr che \u00e8 indicato sulla U 328 e sulla U 330.\nU 141.\nU 141 formava un monumento gemello con la U 133 e fu eretta sempre da Gu\u00f0laug in memoria di suo figlio Holmi. Fu documentata per la prima volta da Johannes Messenius, nel 1611. Sembra che abbia appreso dell'esistenza del manufatto da Johannes Bureus. Aschaneus (1575-1641) in una nota ci segnala che la pietra runica era visibile nella tenuta di Fittja prima della sua scomparsa. Nel 1933 fu rinvenuto un frammento con le ultime tre rune dell'iscrizione durante i lavori per l'installazione del sistema di riscaldamento nella cantina della tenuta. Il frammento in granito fu successivamente eretto nel giardino della tenuta.\nS\u00f6dermanland.\nCi sono due pietre runiche che menzionano l'Italia nel S\u00f6dermanland. In realt\u00e0 una di queste riporta solo i caratteri La perch\u00e9 gli altri sono andati persi. Il resto dell'incisione ci informa che il luogo dei fatti si trova sulla \"rotta orientale\", siccome l'unico luogo sulla \"rotta orientale\" conosciuto agli antichi norreni che iniziava per La era la Langobardia, abbiamo l'identificazione certa nel sud Italia.\nS\u00f6 Fv1954;22.\nLa pietra runica S\u00f6 Fv1954;22 \u00e8 in un granito grigio e venne rinvenuta rotta in 11 frammenti su una piccola collina a sud-ovest del villaggio di Lagn\u00f6, nel 1949, tra i resti di un insediamento medievale probabilmente riutilizzata come materiale edile. Fu trasportata a Stoccolma ove venne custodita ma non riassemblata perch\u00e9 i pezzi a disposizione erano pochi e non permettevano tale operazione. Nel 1953 Jansson visit\u00f2 nuovamente il sito ove furono rinvenuti i frammenti e rinvenne altri 4 pezzi del manufatto. Solo allora fu possibile ricostruire il manufatto e la sua iscrizione. L'espressione \"i austrvegi\", sulla \"rotta orientale\", compare anche sulle pietre runiche S\u00f6 34 e S\u00f6 126, nella medesima regione. L'ultima parola dell'iscrizione, che ci racconta ove \u00e8 deceduto l'uomo, \u00e8 parzialmente persa, ma Jansson (1954) not\u00f2 che probabilmente \u00e8 \"Langbar\u00f0aland\", perch\u00e9 l'incisione inizia con \"La\".\nS\u00f6 65.\nLa pietra runica S\u00f6 65 fu documentata gi\u00e0 alla fine del XVII secolo e al giorno d'oggi rimane nel parco del palazzo Eriksberg. Gli studiosi Brate &amp; Wess\u00e9n (1924 - 1926) dichiararono che circa un terzo del monumento \u00e8 andato perduto. Rundata riporta che la parte mancante fu rinvenuta nel 1934.\nSophus Bugge not\u00f2 nel suo \"Runverser\" che l'espressione \"ar\u00f0i bar\u00f0i\" (letteralmente: \"ar\u00f2 la sua poppa\") appare sia nel \"Third Grammatical Treatise\" di \u00d3l\u00e1fr \u00de\u00f3r\u00f0arson (XIII secolo) che nella Saga degli uomini delle Orcadi. L'epitaffio \u00e8 nella metrica che Snorri Sturluson chiamava \"hinn skammi h\u00e1ttr\". Inoltre aggiunse che, siccome la vita sul mare fu molto importante per gli antichi norreni, \u00e8 naturale ritrovare versi con riferimento alla navigazione nelle loro opere letterali."}
{"id": "2300452", "revid": "110157", "url": "https://it.wikipedia.org/wiki?curid=2300452", "title": "Balatoncsics\u00f3", "text": "Balatoncsics\u00f3 \u00e8 un comune dell'Ungheria di 169 abitanti (dati 2001). \u00c8 situato nella provincia di Veszpr\u00e9m."}
{"id": "2300455", "revid": "767487", "url": "https://it.wikipedia.org/wiki?curid=2300455", "title": "Kunmadaras", "text": "Kunmadaras \u00e8 un comune dell'Ungheria di 5.922 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2300462", "revid": "79968", "url": "https://it.wikipedia.org/wiki?curid=2300462", "title": "Fondazione Rolf G\u00e9rard", "text": ""}
{"id": "2300464", "revid": "599", "url": "https://it.wikipedia.org/wiki?curid=2300464", "title": "Ludolf von Collen", "text": ""}
{"id": "2300465", "revid": "775372", "url": "https://it.wikipedia.org/wiki?curid=2300465", "title": "Circuiti continentali UCI", "text": "I circuiti continentali sono cinque competizioni di ciclismo su strada, create dall'Unione Ciclistica Internazionale nel 2005, che raggruppano le principali gare in ogni continente e fanno da complemento all'UCI World Tour e all'UCI ProSeries, di livello superiore. I cinque circuiti continentali sono:\nLe prove che costituiscono questi circuiti sono di minore importanza rispetto a quelle dell'UCI World Tour, sono aperte alle \"\"squadre continentali professionistiche\" (UCI ProTeam) ed alle \"squadre continentali\" (UCI Continental Team), tuttavia \u00e8 possibile invitare le squadre UCI World Tour, formazioni nazionali amatoriali o semi-professionistiche. Dei punti sono attribuiti ai primi corridori classificati in ogni prova, permettendo cos\u00ec di creare delle classifiche individuali e per squadra in ognuno dei circuiti.\nLe corse.\nI circuiti continentali sono composti da corse internazionali, cio\u00e8 che garantiscono la partecipazione ad almeno cinque squadre straniere, che si corrono nel rispettivo continente.\nL\u2019\"UCI Europe Tour\" comprende le corse che si tengonno sul continente europeo tra il 15 ottobre ed il 14 ottobre dell'anno seguente. L\"UCI Africa Tour\", \"UCI America Tour\", \"UCI Asia Tour\" e l\"UCI Oceania Tour\" si tengono dal 1\u00ba ottobre al 30 settembre dell'anno successivo.\nGerarchia.\nDal 2020, con la riforma delle UCI ProSeries, le prove che compongono i veri circuiti sono divise in quattro categorie, classificate con una prima cifra (1. o 2.) e seguita da una seconda cifra (1 o 2); se le manifestazioni sono riservate agli Under-23 dopo le due cifre compare una U.\nEsempi di corse per categoria:\nLa partecipazione delle squadre alle prove.\nLe squadre ammesse a partecipare alle prove sono differenti a seconda della classificazione delle prove stesse:\nLe squadre.\nLe squadre internazionali, registrate presso l'UCI, sono divise in tre categorie:\nLe squadre professionistiche continentali.\nLe squadre professionistiche continentali, registrate presso l'UCI, sono costituite da un responsabile finanziario, degli sponsor, dei corridori e del personale che assicura il loro funzionamento (manager, direttori sportivi, assistenti medici, meccanici, ecc.). Il numero di corridori per squadra \u00e8 compreso tra 14 e 25.\nLe squadre professionistiche continentali possono, su loro domanda, ottenere una \"label wild card\". Introdotta nel 2008, questa \u00e8 obbligatoria per ottenere un invito per le prove del circuito UCI ProTour. La decisione dellUCI di assegnarla o meno ad una squadra, dipende da alcuni criteri quali la qualit\u00e0 dei corridori della squadra, il rispetto dei regolamenti UCI, degli obblighi contrattuali e legali e dell'etica sportiva.\nLe squadre continentali.\nLe squadre continentali sono squadre riconosciute e certificate dalla federazione nazionale di ciclismo della nazionalit\u00e0 della maggior parte dei corridori che la compongono e registrate presso l'UCI. Le regole che le riguardano (stato giuridico e finanziario, iscrizione, tipo di contratto, ecc.) sono fissati dalle federazioni nazionali, sulla base di regole minime dell'UCI. Una federazione nazionale non pu\u00f2 registrare pi\u00f9 di 15 squadre continentali per una stagione. I corridori non sono necessariamente professionisti ed il loro numero per squadra \u00e8 compreso tra 8 e 16, ai quali possono aggiungersi dei corridori specializzati in altre discipline (ciclismo su pista, ciclocross, ecc.).\nLe classifiche.\nPer ognuno dei cinque circuiti continentali sono stabilite delle classifiche individuali, per squadra, per nazioni e per nazioni-under-23.\nClassifica individuale.\nI punti sono attribuiti ai corridori delle squadre continentali e continentali professionistiche (i corridori delle squadre WorldTour non partecipano a queste classifiche.\nI punti ottenuti cos\u00ec da un corridore in una prova gli permettono di raffigurare nella classifica continentale alla quale appartiene questa prova. Un corridore pu\u00f2 quindi essere presente nella classifica di diversi continenti.\nClassifica a squadre.\nLa classifica a squadre \u00e8 ottenuta sommando i punti degli otto migliori corridori di ogni squadra nella classifica individuale.\nClassifica per nazioni.\nLa classifica per nazioni sono ottenute sommando i punti ottenuti sui differenti circuiti continentali dai corridori appartenenti alle nazioni dello stesso continente. Sono sommati:\ned il titoale ottenuto determina la classifica di ogni nazione.\n\u00c8 stata stabilita anche una classifica specifica per i corridori under-23.\nI cinque circuiti.\nUCI Europe Tour.\nIl calendario dell'UCI Europe Tour \u00e8 il pi\u00f9 ricco dei cinque circuiti continentali, con pi\u00f9 di 300 prove.\nUCI Oceania Tour.\nDei cinque circuiti, l'UCI Oceania Tour \u00e8 quello che comprende meno prove. "}
{"id": "2300466", "revid": "216401", "url": "https://it.wikipedia.org/wiki?curid=2300466", "title": "UCI Continental Circuits", "text": ""}
{"id": "2300467", "revid": "201394", "url": "https://it.wikipedia.org/wiki?curid=2300467", "title": "Emanuele De Giorgio", "text": "Biografgia.\nEmanuele nacque nel 1916 a Grottaglie, primogenito di Gioacchino, calzolaio, e Pasqualina Peluso.\nLa passione per l'arte l'apprese dal nonno, Vitantonio Peluso, uno dei massimi artisti presepiari della ceramica grottagliese.\nPoi allievo dei pittori Ciro Fanigliulo e Gennaro Lupo.\nPer meriti scolastici ottenne, nei primi anni trenta, una borsa di studio all'Istituto superiore di Urbino, dove fu allievo dei maggiori incisori italiani: Luigi Servolini, Francesco Carnevali e Leonardo Castellani e compagno di corso di Salvatore Fiume e Arnaldo Ciarrocchi.\nDe Giorgio organizz\u00f2 sei edizioni della \"Biennale internazionale della Grafica\" svoltesi a Taranto tra gli anni cinquanta e gli anni settanta, di cui furono presidenti Carlo Carr\u00e0 e Marc Chagall (presidente onorario).\nLe sue opere vennero esposte in tutta l'Italia e all'estero, godendo di buona critica.le sue acqueforti, serigrafie, xilografie sono da annoverare tra le pi\u00f9\nbelle e preziose di Italia.\nDe Giorgio muore a Taranto nell'agosto 1983"}
{"id": "2300469", "revid": "357738", "url": "https://it.wikipedia.org/wiki?curid=2300469", "title": "Follitropina", "text": ""}
{"id": "2300470", "revid": "287204", "url": "https://it.wikipedia.org/wiki?curid=2300470", "title": "Miroslav Filip", "text": "Divent\u00f2 Maestro Internazionale nel 1953 e Grande Maestro nel 1955.\nVinse tre volte il campionato della Cecoslovacchia: nel 1950, 1952 e 1954.\nPartecip\u00f2 con la Cecoslovacchia a 12 olimpiadi consecutive, dal 1952 al 1974. Gioc\u00f2 194 partite col risultato complessivo di + 62 = 104 \u2013 28 (58,8 %).\nPrese parte a due tornei dei candidati: Amsterdam 1956 (8\u00ba su 10 partecipanti) e Cura\u00e7ao 1962 (7\u00ba-8\u00ba su 8 partecipanti).\nAltri risultati.\nNei primi anni '80 si ritir\u00f2 dal gioco attivo, ma rimase nel mondo degli scacchi come giornalista.\nCuriosit\u00e0.\nMiroslav Filip era alto 2,05 metri, \u00e8 stato molto probabilmente il pi\u00f9 alto Grande Maestro di scacchi."}
{"id": "2300482", "revid": "47767", "url": "https://it.wikipedia.org/wiki?curid=2300482", "title": "Linus Benedict Torvalds", "text": ""}
{"id": "2300492", "revid": "177744", "url": "https://it.wikipedia.org/wiki?curid=2300492", "title": "Edilio Tarantino", "text": "Fu uno dei primi annunciatori della televisione italiana tra la fine anni cinquanta e gli anni sessanta.\nBiografia.\nNato a La Spezia, aveva insegnato Lettere, principalmente a Roma presso il Liceo Scientifico Statale Augusto Righi di Via Boncompagni, ove era particolarmente apprezzato dagli studenti per la sua capacit\u00e0 di rendere interessanti e coinvolgenti le lezioni e per la sua umanit\u00e0. Approd\u00f2 alla lettura delle notizie nel Telegiornale RAI quasi per caso, consigliato da un conoscente che lo aveva sentito leggere dei versi.\nCon Marco Raviart, Luigi Carrai e Gianni Rossi fa parte dello staff di speaker che nel 1959 sostituisce il lettore unico Riccardo Paladini: a Tarantino viene affidata la breve edizione del pomeriggio che conduce per una decina d'anni, fino al 1968.\nNonostante non fosse molto telegenico, aveva una dizione impeccabile ed una voce limpida ed autorevole (si dice non avesse mai preso una \"papera\").\nCos\u00ec Tarantino si guadagn\u00f2, nell'Italia degli anni sessanta, l'appellativo de \"il professore\" degli speaker in virt\u00f9 della precedente attivit\u00e0 e della sua dizione.\nDa notare che in quegli anni, agli albori dell'era televisiva, gli annunciatori della RAI si limitavano a leggere e non erano quindi giornalisti professionisti, tanto che non erano neanche presentati dal sottotitolo col loro nome. Ci\u00f2 fu superato nelle riforme del sistema radiogiornalistico del 1968 e del 1975.\nTarantino lasci\u00f2 il telegiornale nel 1969, venendo sostituito da Alberto Lori, ma ritornando saltuariamente e occasionalmente negli anni successivi (ad esempio, conducendo l'edizione della notte del TG1 nell'estate del 1983).\n\u00c8 morto il 28 marzo 2009, all'et\u00e0 di 88 anni."}
{"id": "2300496", "revid": "767487", "url": "https://it.wikipedia.org/wiki?curid=2300496", "title": "Karesuvanto", "text": "Karesuvanto (in finlandese anche \"Kaaresuvanto\", in svedese \"Karesuando\", in sami settentrionale \"G\u00e1rasavvon\") \u00e8 una localit\u00e0 della Finlandia di circa 140 abitanti situato nella regione della Lapponia e appartenente al comune di Enonteki\u00f6.\nSull'altra sponda del fiume Muonionjoki sorge il paese gemello di Karesuando, situato in Svezia.\nIl comune \u00e8 attraversato dalla strada europea E45."}
{"id": "2300497", "revid": "19580", "url": "https://it.wikipedia.org/wiki?curid=2300497", "title": "Kaaresuvanto", "text": ""}
{"id": "2300499", "revid": "19580", "url": "https://it.wikipedia.org/wiki?curid=2300499", "title": "G\u00e1rasavvon", "text": ""}
{"id": "2300500", "revid": "339392", "url": "https://it.wikipedia.org/wiki?curid=2300500", "title": "Istituto Navale Morosini", "text": ""}
{"id": "2300502", "revid": "647919", "url": "https://it.wikipedia.org/wiki?curid=2300502", "title": "Istituto di Scienze Aeronautiche", "text": ""}
{"id": "2300516", "revid": "1573940", "url": "https://it.wikipedia.org/wiki?curid=2300516", "title": "Battaglia di Belchite (1937)", "text": " "}
{"id": "2300517", "revid": "1728", "url": "https://it.wikipedia.org/wiki?curid=2300517", "title": "Battaglia di Talavera (1936)", "text": ""}
{"id": "2300518", "revid": "729019", "url": "https://it.wikipedia.org/wiki?curid=2300518", "title": "Nicola Leonardi (rugbista)", "text": "Biografia.\nCresciuto nella , con essa esord\u00ec in prima squadra in campionato; nel 2004 fu al , compagine con cui esord\u00ec in Challenge Cup.\nTerminato il contratto con il Petrarca, torn\u00f2 nella Capitale nel 2010 ingaggiato dalla , con cui vinse da capitano il Trofeo Eccellenza; alla fine della stagione sportiva 2010-11, dopo la mancata iscrizione del Rugby Roma al campionato, si trasfer\u00ec a e, un anno pi\u00f9 tardi, alla con cui guadagn\u00f2 nel 2013 la promozione in Eccellenza."}
{"id": "2300520", "revid": "729019", "url": "https://it.wikipedia.org/wiki?curid=2300520", "title": "Convair XF2Y-1 Sea Dart", "text": "Il Convair XF2Y-1 era un idrocaccia bimotore a getto realizzato dall'azienda statunitense Convair negli anni cinquanta.\nVol\u00f2 solo come prototipo e non venne mai avviato alla produzione in serie, ma rimane l'unico idrovolante ad avere superato la velocit\u00e0 del suono. Sebbene rimanga unico del suo genere con i suoi idropattini, il concetto di idrocaccia a getto era gi\u00e0 stato sperimentato dai britannici come il Saunders-Roe SR.A/1 che vol\u00f2 nel 1947.\nStoria del progetto.\nLa Convair cominci\u00f2 a pensare alla costruzione del Sea Dart nel 1948, quando la marina statunitense band\u00ec un concorso per un nuovo intercettore supersonico. All'epoca si era molto scettici sull'impiego di aerei capaci di superare la barriera del suono sulle portaerei, il che spiega perch\u00e9 la U.S. Navy ordin\u00f2 cos\u00ec tanti aerei subsonici. Lo scetticismo aveva qualche fondamento, in quanto molti progetti di aerei supersonici richiedevano molto spazio per decollare ed un'alta velocit\u00e0 di approccio; in pi\u00f9 non erano molto facili o stabili da controllare, tutti fattori non poco fastidiosi su una portaerei.\nAlla Convair vennero ordinati due prototipi negli ultimi mesi del 1951, pi\u00f9 dodici aerei di produzione ancora prima che il primo prototipo volasse. Non venne montato alcun armamento nei Sea Dart costruiti, ma il progetto era di armare l'aereo con un cannone da 20\u00a0mm ed una batteria di razzi non guidati. Quattro di questi esemplari ordinati vennero convertiti a velivoli di test, mentre i rimanenti otto aerei vennero presto cancellati.\nRidesignazione.\nSebbene l'aereo fosse stato ufficialmente ritirato e non avesse pi\u00f9 volato, almeno un F2Y era stato mantenuto nel 1962. Cos\u00ec, dopo la ridesignazione degli aerei statunitensi del 1962, fu chiamato F-7\nTecnica.\nL'aereo era un caccia caratterizzato da una configurazione alare a delta ed uno scafo a tenuta stagna con due pattini retrattili per l'ammaraggio, il flottaggio ed il decollo. Quando era stazionario o si muoveva piano in acqua, il Sea Dart galleggiava con il bordo delle ali che toccavano la superficie dell'acqua. I pattini non venivano estesi fino a che l'aereo non avesse raggiunto la velocit\u00e0 di circa 10 miglia orarie (16\u00a0km/h) durante la corsa di decollo.\nLa potenza era affidata ad un paio di turbogetti postbruciatori Westinghouse XJ46-WE-02, alimentati da prese d'aria montate sopra le ali per evitare l'ingestione di schiuma prodotta dall'acqua. Questi motori non erano pronti per il prototipo, vennero montati invece due motori Westinghouse J34-WE-32 con solo la met\u00e0 della potenza degli inizialmente previsti J46.\nConfigurazione pattini.\nIl primo prototipo venne equipaggiato con un singolo pattino che mostr\u00f2 di funzionare molto bene, mentre al secondo venne applicato, stavolta senza successo, un nuovo doppio pattino. I prototipi sperimentarono altre configurazioni di pattini, le cui prove continuarono fino al 1957, dopo di che vennero relegati in un magazzino.\nGli Stati Uniti non erano il solo paese a considerare l'utilizzo di idropattini montati su velivoli a getto. La Saunders-Roe, industria aeronautica del Regno Unito che aveva gi\u00e0 costruito un idrocaccia sperimentale con motore a getto, partecip\u00f2 a un concorso per il progetto di un caccia equipaggiato con idropattini, ma il programma venne anch'esso cancellato.\nImpiego operativo.\nNegli anni cinquanta, la U.S. Navy consider\u00f2 i magazzini interni dei sottomarini, che potevano portare tre di questi aerei. Immagazzinati in camere pressurizzate che non emergevano dallo scafo, sarebbero stati sollevati da un ascensore a poppa. Il programma raggiunse solo la \"pianificazione su carta\" per due problemi che non sono stati mai affrontati: il buco per l'ascensore avrebbe gravemente indebolito lo scafo e il carico di ascensore sarebbe anche difficile da trasmettere alla struttura dello scafo.\nEsemplari attualmente esistenti.\nTutti i cinque esemplari costruiti ed utilizzati per le prove di volo sono tuttora esistenti.\nIl prototipo, di propriet\u00e0 dello Smithsonian Institution, \u00e8 l'esemplare attualmente in peggiori condizioni ma si trova in fase di restauro per essere riportato alle condizioni museali. Gli altri esemplari sono conservati ed esposti presso il San Diego Aerospace Museum, il Wings of Freedom Aviation Museum sito a Willow Grove, in Pennsylvania, e presso l'aeroporto di Lakeland, in Florida."}
{"id": "2300521", "revid": "767487", "url": "https://it.wikipedia.org/wiki?curid=2300521", "title": "Luigi Asti", "text": "Caratteristiche tecniche.\nTerzino roccioso e forte fisicamente, si faceva valere nel gioco aereo e acrobatico, non essendo stilisticamente raffinato.\nCarriera.\nCresciuto nel o, nel gennaio 1942 si trasferisce per servizio militare a Pavia, ed esordisce nel Pavese Luigi Belli (poi confluito nel ricostituito Pavia), nel campionato di Serie C 1941-1942. Con la formazione lombarda disputa da titolare i successivi tornei di guerra, tra cui il Torneo Benefico Lombardo. Al termine del conflitto torna al Milan, dove gli viene preferito Giovanni Clocchiatti come titolare; a dicembre passa al , con cui partecipa al campionato di Serie B-C Alta Italia 1945-1946 disputando 18 presenze con una rete. Al termine della stagione si trasferisce al , di cui diventa una bandiera negli anni dell'immediato secondo dopoguerra: milita nella compagine lombarda per sette stagioni, intervallate da un campionato di Serie B in prestito al . Con la maglia lilla ottiene due promozioni in massima serie (nel 1950-1951 e nel 1952-1953, e disputando due stagioni in Serie A, entrambe concluse dalla squadra lilla all'ultimo posto.\nEsordisce nella massima serie il 7 ottobre 1951 nella partita -Legnano 2-1, e colleziona 39 partite in Serie A, mentre le presenze con la maglia del Legnano sono 173, che lo collocano tra i fedelissimi della formazione lombarda. Dopo aver riscattato la lista con il Legnano ottiene di allenarsi con l'Inter e nell'ottobre 1954, si trasferisce al ; in Emilia disputa tre stagioni, due in Serie C e una in IV Serie, indossando anche la fascia di capitano\nChiude la carriera a 34 anni, nel 1957, dopo aver totalizzato complessivamente 39 presenze in Serie A e 160 presenze e 3 reti in Serie B.\nDopo il ritiro dall'attivit\u00e0 agonistica allena a livello dilettantistico il Corsico e il Cassano 1966."}
{"id": "2300522", "revid": "287204", "url": "https://it.wikipedia.org/wiki?curid=2300522", "title": "Praia da Rocha", "text": "Praia da Rocha \u00e8 una localit\u00e0 turistica balneare del Portogallo nei pressi della citt\u00e0 di Portim\u00e3o, nella regione dell'Algarve, sulla costa atlantica meridionale del paese.\nLa sua spiaggia lunga oltre 2 km e le numerose attrezzature alberghiere ne fanno uno dei centri turistici pi\u00f9 frequentati del sud del Portogallo. A breve distanza si trova il porto turistico di Portim\u00e3o."}
{"id": "2300523", "revid": "123300136", "url": "https://it.wikipedia.org/wiki?curid=2300523", "title": "Truppe d'assalto", "text": "Le truppe d'assalto sono reparti specifici delle forze armate, generalmente di fanteria, per condurre un attacco, il cui compito \u00e8 scardinare le linee di difesa nemiche.\nStoria.\nQuesta denominazione venne usata ufficialmente in occasione della prima guerra mondiale, il loro utilizzo si sviluppa a seguito dell'esigenza di superare l'immobilit\u00e0 della guerra di trincea, la quale appare per la prima volta in Europa con la grande guerra e immobilizza lo scontro in modo logorante, dietro alle mitragliatrici e il filo spinato.\nLe truppe d'assalto furono utilizzate inizialmente nel corso della prima guerra mondiale dalla Germania (istituite tra la primavera e l'estate del 1916 con il nome di \"Sturmpatrouilen\"); dall'Impero austro-ungarico (create a seguito dei successi tedeschi nel medesimo periodo, con il nome di \"Sturmtruppen\") e dall'Italia (create dal Regio esercito), e vennero denominati Arditi. \nLa loro tradizione fu ripresa dalle forze speciali.\nCaratteristiche.\nOperavano raggruppate in squadre a piccoli specializzati che, con azioni rapide, hanno il compito di creare una falla tra le difese nemiche e aprire cos\u00ec un varco per la fanteria che pu\u00f2 successivamente superare il blocco della trincea. Questi gruppi specializzati generalmente vengono dotati di un equipaggiamento leggero ma dirompente (sono spesso dotate di bombe a mano) per permettere loro di muoversi pi\u00f9 agilmente tra le file nemiche."}
{"id": "2300525", "revid": "125963971", "url": "https://it.wikipedia.org/wiki?curid=2300525", "title": "Statistiche della Serie A", "text": "Questa voce raccoglie statistiche e record significativi del campionato italiano di calcio di Serie A dalla stagione 1929-1930.\nEvoluzione del campionato di Serie A a girone unico.\nAl campionato di Serie A, hanno preso parte rispettivamente:\nCampionati disputati.\nDal 1929-30 sono stati disputati 90 campionati a girone unico:\nSquadre partecipanti.\nAttuale.\nSono 20 le squadre che partecipano al campionato di Serie A 2021-2022. La seguente tabella indica l'anno dell'ultimo approdo nel massimo torneo nazionale.\nStorico.\nPartecipazioni, debutto, ultima partecipazione e stato attuale delle societ\u00e0.\nSono 67 le squadre ad aver preso parte ai 90 campionati di Serie A a girone unico che sono stati disputati a partire dalla stagione 1929-1930 fino alla stagione 2021-2022 compresa:\nPartecipazioni per regione.\nSono 3 le regioni ad aver avuto almeno una squadra partecipante in tutte le 90 edizioni della Serie A fin qui disputate:\nFra le altre 6 regioni esordienti alla prima (1929-30) delle 90 edizioni della Serie A fin qui disputate, la Toscana non ha avuto nessuna squadra rappresentata in massima serie solamente nella stagione 1993-94, mentre l'Emilia-Romagna \u00e8 presente in 87 edizioni (le prime 53 disputate, fino alla stagione 1982-83, e le successive 34 a partire dall'edizione 1987-88).\nAlbo d'oro del campionato italiano.\nProspetto dei piazzamenti.\nAggiornato al 23 maggio 2021.\nPiazzamenti delle squadre nella Serie A a girone unico.\n1\u00ba posto.\n(*) \"34 vittorie della Serie A pi\u00f9 un 1\u00ba posto nel 2005 con titolo revocato\"\nCampioni d'inverno.\nIl titolo, puramente statistico, di \u00abcampione d'inverno\u00bb \u00e8 appannaggio dei club in testa alla classifica al termine del girone d'andata di un campionato.\nNelle 89 edizioni della Serie A tenutesi fino al 2021, solo due squadre campioni d'inverno (la nel 1935-36 e il nel 1938-1939) non risultarono classificate nelle prime tre a fine campionato; sempre nello stesso periodo, in 58 occasioni la capolista a met\u00e0 campionato, o una di esse, fu campione d'Italia a fine torneo o si piazz\u00f2 al primo posto in caso di titolo revocato (65%); la percentuale \u00e8 leggermente pi\u00f9 alta nell'epoca dei 3 punti, a partire dalla stagione 1994-95: nel 67% delle volte (18 su 27 campionati) la squadra campione d'inverno ha poi terminato il torneo da primatista.\nAi fini della determinazione dei campioni d'inverno, non sono applicabili i criteri della classifica avulsa, in quanto validi soltanto per stabilire le posizioni finali nel campionato (motivo per cui possono verificarsi \"ex aequo\" fra due o pi\u00f9 squadre, circostanza accaduta sei volte), e non sono conteggiabili \"a posteriori\" i punti conseguiti nelle partite rinviate nel girone d'andata e fatte disputare nel corso del girone di ritorno (ragion per cui, nel 1929-30 e nel 2003-04, la squadra che ha conquistato il \"titolo\" ha beneficiato del vantaggio di aver giocato una gara in pi\u00f9 rispetto alla seconda classificata).\nRecord di squadra.\nImbattibilit\u00e0.\nCasalinga.\n(\u00b0) Sono incluse le 20 partite del Campionato di Divisione Nazionale 1945-1946\nIntero campionato.\n\"In questa sezione sono presi in considerazione solo i campionati di Serie A.\"\nMaggior numero di partite consecutive senza subire gol.\n nel 2015-2016\n nel 2017-2018\nVittorie, pareggi e sconfitte.\nMaggior numero di vittorie complessive\nMaggior numero di vittorie casalinghe\nMaggior numero di vittorie in trasferta\nMaggior numero di vittorie consecutive: \"17\" - nel 2006-2007\nMaggior numero di vittorie consecutive senza subire gol: \"9 -\" nel 2017-2018\nMaggior numero di vittorie consecutive casalinghe: \"33\" - dal 2015-2016 al 2016-2017\nMaggior numero di vittorie consecutive in trasferta: \"12\" - dal 2016-2017 al 2017-2018\nMaggior numero di vittorie consecutive da inizio campionato: \"10\" - nel 2013-2014\nMaggior numero di sconfitte consecutive da inizio campionato: \"14\" - nel 2017-2018\nMaggior numero di vittorie consecutive da inizio campionato senza subire gol: \"5\" - nel 2014-2015\nMaggior numero di vittorie consecutive dall'inizio del girone di ritorno \"11\" - nel 2020-2021\nMaggior numero di vittorie consecutive contro la stessa squadra: \"13\"\n contro dal 2005-2006 al 2013-2014:\n contro dal 2009-2010 al 2016-2017:\nMaggior numero di squadre battute in campionato da un club sia all'andata che al ritorno in una singola stagione: \"14 su 19\" - nel 2013-2014\nMaggior numero di squadre battute in campionato da un club in una singola stagione: \"19 su 19\" - nel 2013-2014; 2014-2015; 2015-2016; 2016-2017; 2017-2018 - e nel 2020-2021\nMaggior numero di partite consecutive senza pareggi: \"38\" (33 vittorie, 5 sconfitte) - dal 2015-2016 al 2016-2017\nPunti.\nNell'anno solare.\n\"In questa lista vengono conteggiati solamente i punti ottenuti in Serie A.\"\nMaggior numero di punti in un anno solare:\nMiglior rapporto di punti a partita in un anno solare:\nRapporto di punti a partita assoluto.\n\"Usando l'attuale sistema di calcolo (3 punti per vittoria).\"\nAttacchi e difese.\nSquadra campione con migliore attacco e migliore difesa.\nSoltanto in 19 occasioni la squadra che ha vinto il campionato ha avuto allo stesso tempo il migliore attacco e la migliore difesa:\nIn tre sole occasioni la squadra con il migliore attacco e la miglior difesa non riusc\u00ec a vincere il campionato:\n(*) \"Miglior attacco, miglior difesa o entrambi a pari merito con altre squadre\"\nCapocannonieri Serie A.\nDoppiette (due giocatori della stessa squadra in testa alla classifica cannonieri).\nNelle stagioni sopra citate in cui si sono verificate queste doppiette, solo il Torino nel 1975-1976 ha vinto il campionato.\n(*) \"A pari merito con Roberto Bettega ()\"\nDall'inizio del girone unico nel 1929-1930 in ventisette occasioni il capocannoniere (o uno dei capocannonieri) del campionato faceva parte della squadra campione d'Italia. In un solo caso, nel campionato 1995-1996, il capocannoniere (Igor Protti del ) faceva parte di una squadra retrocessa.\nRecord di calciatori.\nIn grassetto i giocatori ancora in attivit\u00e0 in Serie A.\nRecord di presenze.\nClassifica presenze in Serie A.\nPrimi 24 giocatori per numero di presenze assolute in Serie A:\nStatistiche aggiornate al 19 febbraio 2022.\nPresenze consecutive in Serie A.\nIl record appartiene a Dino Zoff il quale dal 1972 al 1983 disput\u00f2 332 partite consecutive in Serie A, con le maglie di Napoli (2 presenze) e Juventus (330 presenze).\nMaggior numero di retrocessioni dalla Serie A.\nFabio Pecchia, 5 ( 1998-1999, 1999-2000, 2000-2001, 2002-2003, 2006-2007)\nGiocatori pluriscudettati.\nClassifica per scudetti vinti in Serie A.\nPrimi 13 giocatori per numero di scudetti vinti nella Serie A a girone unico:\nMaggior numero di campionati di Serie A vinti consecutivamente.\nGiorgio Chiellini, 9 (con la )\nCannonieri.\nNumero di reti.\nPrimi 11 giocatori per numero di reti assolute in Serie A:\nStatistiche aggiornate al 19 luglio 2020.\nMilitanza.\nNicola Amoruso, 12: (1993-1994), (1995-1996), (1996-1999), (1999-2000), (2000-2001), (2003), (2003-2004), (2004-2005), (2005-2008), (2008), (2009), (2010);\nMarco Borriello, 12: (2003), (2004-2005), (2005-2006), (2006), (2006-2007), (2007-2008), (2010-2011), (2012), (2015-2016), (2016), (2016-2017), (2017-2018)\nMarcatori pi\u00f9 giovani.\nI 20 calciatori pi\u00f9 giovani ad aver segnato in Serie A\nMarcatori pi\u00f9 anziani.\nI 20 calciatori pi\u00f9 vecchi ad aver segnato in Serie A\nPlurimarcatori.\n6 reti\n5 reti\nAutogol.\nPrimi 13 giocatori per numero di autogol in Serie A.\nImbattibilit\u00e0 del portiere.\nImbattibilit\u00e0 assoluta.\nPrime 10 serie di imbattibilit\u00e0 di un portiere in Serie A:\nImbattibilit\u00e0 in casa.\nIl primato appartiene a Luciano Castellini () che tra il 27 febbraio 1983 ed il 29 gennaio 1984 riusc\u00ec a non subire reti sul proprio campo per 12 partite intere e due spezzoni pari a 1188 minuti.\nImbattibilit\u00e0 in trasferta.\nSebastiano Rossi () rest\u00f2 imbattuto in trasferta tra il 7 novembre 1993 ed il 27 marzo 1994 per 8 partite intere e due spezzoni pari a 825 minuti.\nImbattibilit\u00e0 dall'inizio del campionato.\nAdriano Reginato () rest\u00f2 imbattuto dalla prima giornata fino al minuto 82 dell'ottava giornata del campionato 1966-67 per complessivi 712 minuti.\nEspulsioni.\nEspulsioni complessive.\nPrimi 22 giocatori per numero di cartellini rossi in Serie A:\nMaggior numero di espulsioni in una singola stagione.\nLuigi Apolloni, 5 ( 2000-2001) e Gabriel Paletta, 5 ( 2016-2017)\nCalciatori pi\u00f9 anziani.\nMilitanza.\nCalciatori con pi\u00f9 di 40 anni il giorno dell'ultima presenza.\nCalciatori pi\u00f9 giovani.\nI 20 calciatori pi\u00f9 giovani il giorno della prima presenza in Serie A.\nRecord di allenatori.\nIn grassetto gli allenatori attualmente militanti in Serie A.\nClassifica presenze in Serie A.\nPrimi 20 allenatori per numero di presenze assolute in Serie A\n\"Elenco aggiornato al 22 dicembre 2021.\"\nClassifica di presenze degli allenatori in attivit\u00e0.\nDi seguito vi \u00e8 la classifica, per presenze in massima serie, dei primi 5 allenatori che siedono nelle panchine in Serie A 2021-2022.\n\"Elenco aggiornato al 22 dicembre 2021.\"\nAllenatori pluriscudettati.\nAllenatori che hanno vinto pi\u00f9 di due scudetti nella Serie A a girone unico:\nRecord di arbitri.\nIn grassetto gli arbitri attualmente militanti in Serie A.\nClassifica presenze in Serie A.\nPrimi 10 arbitri per numero di presenze in Serie A; in grassetto gli arbitri ancora in attivit\u00e0.\nStatistiche aggiornate al 20 febbraio 2022."}
{"id": "2300528", "revid": "287204", "url": "https://it.wikipedia.org/wiki?curid=2300528", "title": "Gian Gaspare Napolitano", "text": "Biografia.\nDocumentarista e scrittore, inviato speciale regista e sceneggiatore, Napolitano ha spaziato dalla letteratura al giornalismo, dal cinema al teatro.\nIl padre era ufficiale dei Bersaglieri. La madre, Geltrude, prima donna laureata dell\u2019Abruzzo, \u00e8 stata professoressa di Lettere al Magistero dell'Aquila. Alla morte del padre, nel 1914, la famiglia Napolitano, la madre con i tre figli, si trasferisce a L'Aquila. Gian Gaspare \u00e8 un bambino fantasioso: inventa il gioco dell\u2019isola deserta e sul mappamondo di suo padre, che era stato un gran viaggiatore, sogna di fare il giro del mondo. \u00c8 amico d'infanzia della coetanea scrittrice aquilana Laudomia Bonanni.\nGli esordi.\nInsieme ad Aldo Bizzarri nel 1928 fonda il quindicinale del novecentismo fascista \u00abLupi\u00bb. A Parigi conosce e sposa Maria Martone, donna di raffinata cultura, che \u00e8 segretaria di Marie Curie e traduce in italiano opere della letteratura francese e inglese contemporanea (Ernest Hemingway, Fran\u00e7ois Mauriac). Gian Gaspare collabora a \u00ab900\u00bb, la rivista di Massimo Bontempelli. Nella sua breve stagione futurista scrive anche per il teatro.\nMaria Martone traduce nel 1929 \"L'oro: la meravigliosa storia del generale Giovanni Augusto Suter\" di Blaise Cendras. Il libro viene edito con prefazione di Gian Gaspare Napolitano.\nGli anni trenta.\nEsce il suo primo romanzo nel 1930: \"La scoperta dell\u2019America\". Dalla \u00abGazzetta del Popolo\u00bb Gian Gaspare Napolitano \u00e8 inviato in giro per il mondo. Voce narrante di popoli lontani, visita e descrive paesi di cinque continenti, in uno stile sintetico, asciutto ed essenziale, molto moderno.\nPer Bompiani nel 1933 raccoglie e rivede i suoi articoli e ricordi di viaggi avventurosi in \"Giro del mondo\" che \u00e8 pubblicato in due parti: Volume I. \"Vecchia Europa, addio! Dal Mediterraneo a Tahiti, attraverso Suez\". Volume II. \"Oh, felicit\u00e0! Da Tahiti a Marsiglia attraverso Gibilterra\". Sulla \u00abGazzetta del Popolo\u00bb del 28 settembre 1933 pubblica \"Il ciclone di Tampico\". Gian Gaspare Napolitano \u00e8 stato il primo giornalista a divulgare la notizia di questo disastro, avvenuto in Congo Belga.\nA Milano nel 1936 esce \"Troppo grano sotto la neve: un inverno al Canada con una visita a Ford\".\nInvia nel 1930 corrispondenze dagli Stati Uniti a \u00abIl Messaggero\u00bb. \nCorrispondente di guerra.\nNegli anni 1935-1945 \u00e8 inviato speciale e corrispondente di guerra (Abissinia, Spagna, fronte occidentale francese, fronte greco albanese, fronte libico, fronte egiziano, bombardamenti in Sicilia e su Napoli). Pubblica su \u00abOmnibus\u00bb e su \u00abProspettive\u00bb; sul \u00abPopolo di Roma\u00bb le \"Note politiche da Lisbona\" (settembre 1941-marzo 1942); pubblica corrispondenze sulla \u00abGazzetta del Popolo\u00bb, sul \u00abPiccolo\u00bb; sul \u00abPopolo di Roma\u00bb tiene la rubrica: \"Note politiche da Roma\" (1940-1943).\nDal 1940 al 1960 collabora al \u00abCorriere della Sera\u00bb con reportage vari, alcuni dall'Argentina.\nNel 1944 \u00e8 assegnato come interprete al comando scozzese e il 4 giugno entra a Roma con gli Scozzesi della V Armata.\nViaggi, reportage, romanzi.\nA Roma frequenta salotti e caff\u00e8 letterari e diventa amico di Ennio Flaiano, Emilio Cecchi, Alberto Moravia, Carlo Mazzarella, Luigi Barzini junior che lo chiama \"il panzone viaggiante\", per la corpulenta figura.\nTra gli anni 1948 e 1965 si reca in pi\u00f9 occasioni a Parigi, dove incontra romanzieri, attori, poeti e personaggi politici. Immerso nella vita notturna, descrive i caff\u00e8, i teatri e i cabaret parigini.\nPubblica nel 1949 su \u00abL\u2019Europeo\u00bb articoli dal Brasile e dall\u2019Argentina e tra il 1949 e 1950 partecipa a varie trasmissioni radiofoniche.\nIl 1950 \u00e8 l'anno di tre romanzi brevi: \"La mariposa\", \"Tam tam a Mayumbe\" e \"La volpe d\u2019argento\", quest\u2019ultimo ambientato in Spagna: sono editi in unico volume da Vallecchi. \nGira nel 1951 il documentario \"Una lettera dall'Africa\", usando per la prima volta la pellicola a colori Ferraniacolor.\nScrive nel 1951 un reportage per \u00abL\u2019Illustrazione Italiana\u00bb ed \u00e8 nella giuria della Mostra internazionale d\u2019arte cinematografica di Venezia. Nel 1954 commenta Sesto Continente, un film del 1954 diretto da Folco Quilici, nel corso della \"Spedizione Subacquea Nazionale nel Mar Rosso\" organizzata da Bruno Vailati, il primo a colori nella storia della cinematografia subacquea italiana. Il documentario del 1953, a colori, \"Magia verde\", da lui diretto, che racconta la sua traversata dell\u2019Amazzonia, dall\u2019Atlantico al Pacifico, merita a Berlino il Premio Orso d'argento e riceve il primo premio al Festival di Cannes, nella categoria \"Film-Documentari\".\nNegli anni 1957-1960 scrive articoli per \u00abIl Giorno\u00bb.\nEsce nel 1958 il suo romanzo \"Il figlio del capitano\", per i tipi di Mondadori. \nDal 1958 al 1960 pubblica su \u00abSettimo Giorno\u00bb articoli vari, tra cui alcuni dal Messico. Collabora con la RAI con servizi giornalistici di attualit\u00e0 e di costume.\nRiceve nel 1964 a L\u2019Aquila la medaglia d\u2019oro di \"Benemerito della cultura\".\nEdizioni postume.\n\"Un colpo di luna\" esce postumo nel 1967 da Bompiani, con prefazione di Luigi Barzini. Comprende tre gruppi di scritti: \"Racconti romani\", \"I bambini\", \"Racconti di guerra\". \"Magia rossa\" \u00e8 edito nel 1968 da Mondadori. Bompiani nel 1969 ripropone in un unico volume \"La mariposa\", \"Tam tam a Mayumbe\" e \"La volpe d\u2019argento\". L\u2019archivio e la biblioteca, custoditi da Gian Gaspare Napolitano nel suo studio, sono donati dalla famiglia alla Biblioteca Provinciale \"Salvatore Tommasi\" de L\u2019Aquila. Questo fondo non \u00e8 stato schedato e attualmente non \u00e8 consultabile.\nNel 1971 \"La chiave\", dello scrittore giapponese Jun'ichir\u014d Tanizaki, nella traduzione di Satoko Toguchi, con prefazione di Geno Pampaloni e con il ricordo di una visita di Napolitano a Tanizaki, esce da Mondadori.\nNel 1975 il premio giornalistico \"Gian Gaspare Napolitano\", creato dalla figlia Giovanna, viene assegnato a Goffredo Parise, per il reportage sul Cile. Con prefazione di Bruno Vespa, nel 1983 esce per le edizioni de Il Ventaglio \"Sulla spiaggia di Via veneto\", libro che raccoglie racconti vari di Napolitano, di ambiente romano, e nel 1986 per le edizioni di Sellerio \"In guerra con gli scozzesi.\"\nNel 1988 \"Una moglie per Dino Rossi\" di John Fante, nella traduzione di Maria Martone e con una nota di Napolitano \u00e8 edito da Sellerio. Il suo romanzo \"Scoperta dell\u2019America\", con introduzione di Laura Lepri, \u00e8 pubblicato nel 1992.\nNel 2004 Giovanna Napolitano cura l\u2019edizione di scritti del padre su Capri, dal 1931 al 1960, pubblicati sotto il titolo \"La mia Capri\". Il 25 settembre 2004, in occasione delle \"Giornate Europee del Patrimonio\" \u00e8 presentato a Roma il \"Fondo Gian Gaspare Napolitano\", denominato \"Nuovo Archivio Napolitano\" o \"Opera Omnia\", donato da Giovanna Napolitano Morelli alla Biblioteca statale Antonio Baldini, insieme ad una \"Biblioteca Napolitano\" di circa 1.000 volumi, in varie lingue, molti con dediche autografe a Napolitano e a Maria Martone.\nEscono nel 2005 a Roma \"I racconti della dolce vita\", con prefazione di Giovanni Russo. Sorniona, pigra e un eo\u2019 segreta, Roma fa da sfondo a questi racconti, ispirati a fatti realmente accaduti e scritti in uno stile intinto di minimalismo. Nel 2008 esce la commedia futurista \"Il venditore di fumo\" e nel 2009 \u00e8 pubblicata \"Una missione fra i Seris\", viaggio avventuroso fra le popolazioni indigene del nord del Messico."}
{"id": "2300531", "revid": "2149408", "url": "https://it.wikipedia.org/wiki?curid=2300531", "title": "Fischer", "text": ""}
{"id": "2300533", "revid": "83531", "url": "https://it.wikipedia.org/wiki?curid=2300533", "title": "Gran Premio d'Austria 1984", "text": "Il Gran Premio d'Austria 1984 \u00e8 stata la dodicesima gara del campionato di Formula 1 del 1984. Si \u00e8 corsa il 19 agosto sul circuito dell'\u00d6sterreichring. La gara \u00e8 stata vinta dall'austriaco Niki Lauda su McLaren-TAG Porsche; per il vincitore si tratt\u00f2 del ventitreesimo successo nel mondiale. Ha preceduto sul traguardo il brasiliano Nelson Piquet su Brabham-BMW e l'italiano Michele Alboreto su Ferrari. Per Lauda fu anche il cinquantesimo podio nel mondiale di F1.\nLa gara segn\u00f2 l'esordio nel mondiale per il pilota austriaco Gerhard Berger. Fu la quattrocentesima gara valida quale prova del Campionato mondiale di Formula 1.\nVigilia.\nSviluppi futuri.\nLa Renault prolung\u00f2 ancora di tre anni il contratto che la legava alla Lotus quale fornitrice dei motori.\nLa Techniques d'Avant Garde, che riforniva i propulsori alla McLaren, comunic\u00f2 che anche nella stagione avrebbe supportato solo la scuderia britannica.\nLa Federazione Internazionale Sport Automobilistico annunci\u00f2 l'abbandono dell'idea del carburante unico, rifornito dalla federazione stessa. Questo carburante, di soli 98 ottani, non avrebbe ridotto in maniera consistente la potenza dei motori, obiettivo delle riforme regolamentari.\nSi fece largo l'ipotesi che Niki Lauda potesse, per il 1985, abbandonare la McLaren, per rientrare alla Scuderia Ferrari.\nAspetti tecnici.\nLa Brabham abbandon\u00f2 definitivamente la versione B, ripresentando ancora la versione con i vecchi pontoni. La Scuderia Ferrari non ripresent\u00f2 la vettura coi fianchi pi\u00f9 lunghi, che era stata testata pochi giorni prima della gara proprio sul tracciato austriaco. Ren\u00e9 Arnoux disponeva delle nuove sospensioni anteriori, bocciate alla gara di Hockenheim, mentre Michele Alboreto utilizz\u00f2 ancora la vecchia geometria. Le Alfa Romeo vennero dotate di iniezione a controllo elettronico. Ayrton Senna, dopo l'incidente in Germania, venne rifornito da uno nuovo telaio dalla Toleman, dotato di una nuova sospensione posteriore.\nAspetti sportivi.\nAlla Tyrrell, dopo una gara di assenza, rientr\u00f2 Stefan Bellof. La scuderia tedesca ATS iscrisse una seconda monoposto con cui fece esordire il pilota di casa Gerhard Berger, impegnato, fino a quel momento in F3. L'ATS non iscriveva due vetture allo stesso gran premio dal GP di Las Vegas 1982.\nL'Arrows Grand Prix International festeggi\u00f2 il centesimo gran premio nel mondiale di F1.\nQualifiche.\nResoconto.\nNella prima giornata di prove il miglior tempo venne colto da Alain Prost, in 1'26\"203, nuovo record del tracciato. Il francese precedette il compagno di scuderia Niki Lauda, che si lament\u00f2 per il non perfetto funzionamento del motore. Terzo chiuse Nelson Piquet, mentre quarto, ma staccato di oltre un secondo, era Elio De Angelis, primo pilota con una vettura dotata di gomme Goodyear. Negative furono le due Ferrari, con Alboreto undicesimo e Arnoux quattordicesimo. All'ATS Manfred Winkelhock, per problemi tecnici, fu costretto a cercare la qualificazione con la vettura affidata anche a Berger.\nNegli ultimi minuti della sessione del sabato Nelson Piquet fu capace di strappare la \"pole position\" a Prost (penalizzato dalla rottura del motore), fissando il tempo di 1'26\"173. Anche l'altro pilota della McLaren, Niki Lauda (che soffriva di sovrasterzo), scal\u00f2 di una posizione, battuto da Elio De Angelis; la terza fila fu conquistata dalla due Renault.\nLe gomme \"Goodyear\" usate dal pilota della Lotus erano cos\u00ec morbide che riuscivano a resistere per un solo giro. La pista era stata anche resa viscida dalle perdite d'olio provocate da altre rotture di motore, quelle di De Angelis e De Cesaris. Anche Patrick Tambay sub\u00ec lo stesso inconveniente tecnico, ci\u00f2 anche perch\u00e9 la pressione del turbo era stata portata al massimo, nella ricerca della \"pole position\". Subirono la rottura del motore anche le due Alfa Romeo e il pilota della Williams Jacques Laffite. Non si qualificarono le due Tyrrell, staccate di oltre dieci secondi dal tempo di Piquet. Per la prima volta dal Gran Premio del Sudafrica 1967 nessun motore Ford Cosworth era presente in griglia di partenza. Tra l'altro la vettura di Stefan Bellof venne trovata sottopeso, e quindi venne esclusa.\nRisultati.\nI risultati delle qualifiche furono i seguenti:\nWarm up.\nNel corso delle libere della domenica mattina i migliori tempi vennero fatti segnare dalle McLaren. Alain Prost dovette sostituire per\u00f2 il motore, a causa di un surriscaldamento. Manfred Winkelhock ruppe il cambio sulla sua ATS; l'assenza di pezzi di ricambio non consent\u00ec al pilota tedesco di prendere parte alla gara.\nGara.\nResoconto.\nPrima della partenza Elio De Angelis e Huub Rothengatter fecero segno al direttore di corsa che la loro monoposto si era spenta sulla griglia di partenza. Derek Ongaro, direttore di gara, premette allora il pulsante che azionava la luce arancione che indicava la necessit\u00e0 di ripetere la procedura di partenza. Per un problema tecnico per\u00f2 si azion\u00f2 la luce verde, che dette il via alla gara, anche se una parte dei piloti non si lanci\u00f2 subito in gara. Tutti i piloti della fila sinistra si trovarono poi a dover saltare la Lotus di De Angelis, sempre ferma in griglia.\nSi trov\u00f2 a condurre Prost davanti a Piquet, Lauda, Senna, Mansell e Rosberg. La direzione di gara decise per l'esposizione della bandiera rossa, che interrompeva la gara, che sarebbe ripresa, dopo un quarto d'ora, sempre sulla distanza originaria. Venne per\u00f2 concesso ai piloti di effettuare un rabbocco di carburante, che di cambiare gli pneumatici. Di questo approfitt\u00f2 Piquet che pass\u00f2 a mescola dura.\nAnche nella seconda partenza Alain Prost pass\u00f2 subito Nelson Piquet, che per\u00f2 gi\u00e0 alla \"chicane\" riprese il comando della gara. Dietro vi erano Patrick Tambay, Elio De Angelis, Derek Warwick e Niki Lauda. Gi\u00e0 nel corso del primo giro warwick ebbe la meglio su De Angelis. Teo Fabi si ferm\u00f2 al via, venendo passato da tutti gli altri concorrenti e si trov\u00f2 ultimo.\nNei giri seguenti De Angelis cedette la posizione anche a Lauda che, a sua volta, pass\u00f2 anche Warwick. Al quinto giro Ayrton Senna pass\u00f2 De Angelis, entrando in zona punti. Il brasiliano fu risuperato dopo tre giri. Il giro successivo l'italiano pass\u00f2 anche Warwick, mentre Lauda, alla \"Bosch\" attacc\u00f2 Tambay, per passarlo alla \"Texaco\". Il francese della Renault rientr\u00f2 poi ai box, per cambiare le gomme; rientr\u00f2 in pista decimo.\nAl giro diciassette anche l'altra vettura della casa transalpina, quella di Warwick, si dovette fermare ai box, per cambiare gli pneumatici. Appena ripartito il britannico perse uno scarico, abbandonando cos\u00ec la gara. La classifica vedeva sempre al comando Piquet, che precedeva di un secondo e un decimo Prost, poi Lauda, De Angelis, Senna, Mansell e Tambay. De Angelis, per problemi al motore, fu costretto a diminuire la pressione del turbo. La sua gara termin\u00f2 comunque al giro 28, con motore esploso. Il pilota per\u00f2 non si ferm\u00f2 subito ma riguadagn\u00f2 i box, inondando cos\u00ec la pista d'olio. Nello stesso giro Tambay pass\u00f2 Nigel Mansell.\nPiquet, passando sulla macchia d'olio lasciata da De Angelis, riusc\u00ec a mantenere la sua Brabham in pista, mentre Prost, che aveva difficolt\u00e0 a condurre la sua vettura avendo preso la quarta marcia, perse il controllo della monoposto, urtando contro il \"guard rail\", alla \"Rindt\".\nAl giro 32 Tambay sfrutt\u00f2 le difficolt\u00e0 del motore della Toleman di Senna, per passare il brasiliano, ed entrare sul podio virtuale della gara. Un giro dopo anche la Lotus rimanente, quella di Mansell, fu costretta al ritiro, per un problema al motore. Al trentacinquesimo giro si ferm\u00f2 anche Senna. Al giro 40 cambi\u00f2 la guida della gara, quando Niki Lauda pass\u00f2 Nelson Piquet. Il brasiliano, per riuscire a giungere al traguardo senza cambiare le gomme, decise di alzare il ritmo. Seguivano Tambay, Alboreto, Fabi e Patrese. A pieni giri erano solo i primi tre della gara.\nAl giro 42, all'uscita della curva \"Bosch\", Lauda perse la quarta marcia. L'austriaco lev\u00f2 il braccio in aria per indicare che stava per ritirarsi, quando riusc\u00ec a far entrare la terza poi la quinta marcia, decidendo cos\u00ec di proseguire. Un giro dopo abbandon\u00f2 Tambay, che era terzo, e che, viste le difficolt\u00e0 dei primi due, avrebbe avuto ottime possibilit\u00e0 di portarsi al comando.\nLauda dovette ridurre il suo ritmo, ma non venne attaccato da Piquet, che non si rese conto delle difficolt\u00e0 tecniche della McLaren. Al quarantanovesimo giro Riccardo Patrese, quinto, si trov\u00f2 senza benzina, per non aver abbassato la pressione del suo turbo. Ci\u00f2 port\u00f2 a una lotta in casa Arrows tra Thierry Boutsen e Marc Surer per il quinto posto.\nNiki Lauda vinse per la prima volta il gran premio di casa, davanti a Nelson Piquet e Michele Alboreto. Giunse quarto Teo Fabi, che a inizio gara si era trovato addirittura ultimo. Il quinto e sesto posto consentirono all'Arrows di ottenere i primi punti con la motorizzazione BMW. Ben 4 vetture motorizzate dalla casa bavarese giunsero a punti.\nRisultati.\nI risultati del gran premio furono i seguenti:\nDecisioni della FIA.\nAl termine del GP di Detroit, le vetture della Tyrrell erano state sottoposte a verifica.\nIl peso delle Tyrrell risult\u00f2 regolare, ma i tecnici della federazione vollero controllare anche il serbatoio d'acqua delle vetture, all'interno del quale venne scoperto un liquido sconosciuto, nel quale galleggiavano dei pallini di piombo.\nA seguito di ulteriori indagini, la Federazione scopr\u00ec che sulle vetture inglesi, durante la gara, veniva effettuato un rabbocco con questo liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non port\u00f2 a ridisegnare la classifica, per questa gara, in quanto Stefan Bellof e Stefan Johansson non si erano qualificati; Bellof era stato comunque escluso in quanto la vettura era stata trovata sottopeso."}
{"id": "2300535", "revid": "357738", "url": "https://it.wikipedia.org/wiki?curid=2300535", "title": "Idrossiurea", "text": ""}
{"id": "2300536", "revid": "47767", "url": "https://it.wikipedia.org/wiki?curid=2300536", "title": "Fisher (cognome)", "text": "Fisher \u00e8 un cognome di lingua inglese.\nEtimologia.\n\"Fisher\" in inglese significa pescatore, quindi si tratta di un cognome derivato da un mestiere."}
{"id": "2300547", "revid": "339392", "url": "https://it.wikipedia.org/wiki?curid=2300547", "title": "L'Africaine", "text": ""}
{"id": "2300548", "revid": "339392", "url": "https://it.wikipedia.org/wiki?curid=2300548", "title": "Tao Len", "text": ""}
{"id": "2300549", "revid": "110157", "url": "https://it.wikipedia.org/wiki?curid=2300549", "title": "In guerra con gli scozzesi", "text": "In guerra con gli scozzesi \u00e8 un romanzo di Gian Gaspare Napolitano, inizialmente apparso a puntate sulla rivista \u00abLibera Stampa\u00bb tra agosto e novembre 1945.\nIl romanzo ha contenuto biografico, avendo Napolitano stesso avuto il ruolo di ufficiale di collegamento durante la Seconda guerra mondiale con le truppe britanniche.\nTrama.\nIl tenente Giovanni Pinto si unisce a un battaglione del Black Watch scozzese come ufficiale di collegamento. Le truppe stanno combattendo i tedeschi in ritirata in Romagna. Pinto, dopo l'iniziale diffidenza, viene accolto amichevolmente dagli scozzesi che lo rendono parte integrante del gruppo. Ogni capitolo descrive una situazione di vita da campo nelle retrovie dell'azione militare e durante gli sporadici scontri con i tedeschi. Quando il reggimento scozzese viene poi assegnate ad un'altra missione, Pinto si unisce a un battaglione inglese-indiano."}
{"id": "2300581", "revid": "1318658", "url": "https://it.wikipedia.org/wiki?curid=2300581", "title": "Grace Bumbry", "text": "Biografia.\nGli esordi e il successo.\nNata in una famiglia modesta, si diplom\u00f2 alla Charles Sumner High School, la prima high school per neri a ovest del fiume Mississippi. A 17 anni vinse un concorso radiofonico cantando l'aria della Principessa d'Eboli \"O don fatale\" dal \"Don Carlo\" di Verdi: il primo premio era una borsa di studio per frequentare il conservatorio locale, ma all'epoca la scuola non accettava studenti afro-americani. Imbarazzati, gli organizzatori del concorso fecero s\u00ec che in alternativa potesse studiare alla Boston University. La Bumbry pass\u00f2 poi alla Northwestern University, dove incontr\u00f2 il noto soprano drammatico e interprete wagneriana Lotte Lehmann, di cui divenne allieva alla Music Academy of the West di Santa Barbara e che divenne la sua mentore ai suoi esordi. Nel 1958 fu scelta assieme al soprano Martina Arroyo alle audizioni della Metropolitan Opera di New York; pi\u00f9 tardi, quello stesso anno, fece il suo debutto in un recital a Parigi. Il suo debutto nell'opera avvenne nel 1960 nel ruolo di Amneris (\"Aida\") all'Op\u00e9ra; sempre nel 1960 si un\u00ec alla compagnia dell'Opera di Basilea.\nRaggiunse la notoriet\u00e0 quando, nel 1961, a ventiquattro anni, fu scelta da Wieland Wagner, direttore artistico del Festival di Bayreuth e nipote del compositore Richard Wagner, per interpretare il ruolo di Venere in \"Tannh\u00e4user\": era la prima cantante di colore a salire su quel palco. Il cast comprendeva anche Victoria de los \u00c1ngeles nel ruolo di Elisabeth e Wolfgang Windgassen in quello di Tannh\u00e4user. Il pubblico tedesco di stampo pi\u00f9 conservatore fu scandalizzato, e il clamore nei mass media la resero una celebrit\u00e0 sulla scena internazionale. In seguito a ci\u00f2 venne invitata da Jacqueline Kennedy a cantare alla Casa Bianca (vi avrebbe fatto ritorno nel 1981, per cantare alla cerimonia di insediamento di Ronald Reagan).\nGrace Bumbry debutt\u00f2 alla Royal Opera House al Covent Garden nel 1963, alla Scala di Milano nel 1964 e cant\u00f2 per la prima volta il ruolo della Principessa d'Eboli, uno dei suoi punti di forza, alla Metropolitan Opera nel 1965. Nel 1964 cant\u00f2 per la prima volta da soprano, nel ruolo verdiano di Lady Macbeth nel suo debutto alla Staatsoper di Vienna. Nel 1966 fu Carmen diretta da Herbert von Karajan a Salisburgo, al fianco di Jon Vickers. Altri ruoli da mezzosoprano furono Dalila, Cassandre e Didon (in \"Les Troyens\"), H\u00e9rodiade nell'opera eponima di Jules Massenet, Laura Adorno, Ulrica, Azucena, Orfeo, Poppea e Baba la Turca. \nNel 1963 si spos\u00f2 col tenore polacco Erwin Jaeckel, dal quale divorzi\u00f2 nel 1972.\nGli ultimi anni.\nNegli anni Settanta la Bumbry si rimise in gioco iniziando ad accettare sempre pi\u00f9 spesso parti da soprano, tra cui \"Tosca\" al Met nel 1971 (in coincidenza con il debutto di James Levine come direttore d'orchestra stabile al teatro newyorkese), \"Salom\u00e8\" di Richard Strauss al Covent Garden, e ruoli meno noti come \"Jen\u016ffa\" di Leo\u0161 Jan\u00e1\u010dek (in italiano) alla Scala nel 1974 (con Magda Olivero nel ruolo della Kostelni\u010dka), \"Ariane et Barbe-Bleue\" di Paul Dukas a Parigi nel 1975, e S\u00e9lika ne \"L'Africaine\" di Giacomo Meyerbeer al Covent Garden nel 1978 (a fianco di Pl\u00e1cido Domingo nel ruolo di Vasco da Gama). Altri ruoli furono Norma (affrontato per la prima volta nel 1977 a Martina Franca), Medea, Abigaille e Gioconda, Santuzza, Chim\u00e8ne (in \"Le Cid\"), Elisabeth (in \"Tannh\u00e4user\"), Elvira (in \"Ernani\"), Leonora (sia \"Il trovatore\" sia \"La forza del destino\"), Aida, Turandot e Bess.\nNel 1991, all'inaugurazione della nuova Op\u00e9ra Bastille, cant\u00f2 nel ruolo di Cassandre, con Shirley Verrett come Didon. Come racconta la Verrett nella sua autobiografia, a causa di uno sciopero la Verrett non pot\u00e9 cantare all'ultima rappresentazione, perci\u00f2 la Bumbry fu sia Cassandre sia Didon nella stessa sera.\nNegli anni Novanta fond\u00f2 la Grace Bumbry Black Musical Heritage Ensemble, che si prefiggeva come scopo la diffusione del patrimonio dei tradizionali Negro spirituals, e con essa si esib\u00ec in tourn\u00e9e. La sua ultima apparizione in un'opera fu come Clitemnestra nell'\"Elektra\" di Strauss a Lione nel 1997.\nDa allora si \u00e8 dedicata all'insegnamento e a esibizioni concertistiche: nel 2001 e 2002 ha dato una serie di recital in onore della sua maestra Lotte Lehmann, a Parigi (Th\u00e9\u00e2tre du Ch\u00e2telet), Londra (Wigmore Hall) e New York (Alice Tully Hall).\nLa Bumbry \u00e8 stata inserita nella St. Louis Walk of Fame, \u00e8 stata premiata dall'UNESCO, le \u00e8 stato assegnato il Premio Giuseppe Verdi ed \u00e8 stata nominata Commandeur des Arts et Lettres dal governo francese. Nel 2010, unitamente a Lella Cuberli, per la loro straordinaria interpretazione della \"Norma\" del 1977, nella versione originale del 1831 concepita da Vincenzo Bellini per due soprani, le \u00e8 stato assegnato il prestigioso riconoscimento internazionale \"Bellini d'oro\" riservato ai pi\u00f9 illustri esecutori ed esegeti dell'arte del grande compositore catanese.\nNote artistiche.\nGrace Melzia Bumbry appartiene alla generazione di cantanti di colore che emersero nella seconda met\u00e0 del novecento, a seguito della pioniera Marian Anderson, e di altre famose artiste come Leontyne Price, Martina Arroyo, Shirley Verrett e Reri Grist.\nInizialmente, la Bumbry interpret\u00f2 ruoli di mezzosoprano, ma in seguito, essendo dotata di una voce da soprano falcon, allarg\u00f2 il suo repertorio includendo, in misura maggiore tra quelli recitati, il ruolo di soprano drammatico. Negli anni settanta e ottanta si considerava a tutti gli effetti un soprano, anche se la critica non sempre \u00e8 stata d'accordo. \nNegli novanta, ormai a fine carriera, torn\u00f2 a ricoprire ruoli da mezzosoprano.\nDiscografia.\nRimangono moltissime incisioni del suo periodo da mezzoprano, in ruoli come Carmen e Amneris (forse il ruolo da lei pi\u00f9 volte portato in scena e pi\u00f9 frequentemente registrato), Venere (con Anja Silja nel ruolo di Elisabeth, al Festival di Bayreuth del 1962), Eboli e Orfeo.Non esistono invece in commercio registrazioni in studio di opere complete con la Bumbry in ruoli da soprano, ma vi sono registrazioni dal vivo di \"Le Cid\", \"Jenufa\" (alla Scala) e \"Norma\" (Martina Franca), oltre ad alcune compilation che comprendono arie del repertorio sopranile. Curiosamente molte di queste (tra cui brani tratti da \"La forza del destino\" in tedesco, con la Bumbry nel ruolo di Leonora e Nicolai Gedda in quello di Alvaro) furono registrate negli anni sessanta, quando in teatro la Bumbry cantava solo da mezzoprano. La cantante ha anche registrato pezzi per il musical \"Carmen Jones\", basato sull'opera di Bizet, come operette (\"Der Zigeunerbaron\" di Johann Strauss II), oratori (\"Israele in Egitto\" e \"Giuda Maccabeo\" di Georg Friedrich H\u00e4ndel), e un album pop."}
{"id": "2300586", "revid": "1429175", "url": "https://it.wikipedia.org/wiki?curid=2300586", "title": "Howard Fast", "text": "Biografia.\nHoward Fast nacque a New York. I suoi genitori erano entrambi immigranti ebrei. La madre Ida Nee Miller, era nata nel Regno Unito mentre il padre Barney era ucraino e abbrevi\u00f2 il suo vero cognome Fastovsky in Fast all'arrivo negli Stati Uniti.\nQuando nel 1923 la madre mor\u00ec e il padre rimase disoccupato, il fratello minore Julius and\u00f2 a vivere da parenti mentre Howard e il fratello maggiore iniziarono a lavorare vendendo giornali presso la Biblioteca di New York. Howard stesso attribu\u00ec in seguito la sua precoce passione per la letteratura a questo suo lavoro giovanile.\nHoward inizi\u00f2 a scrivere molto giovane. Nel 1933, all'et\u00e0 di soli 18 anni pubblic\u00f2 il suo primo romanzo, \"Two Valleys\", scritto mentre peregrinava attraverso gli Stati Uniti passando da un lavoro saltuario a un altro. La sua prima opera di successo fu \"Il cittadino Tom Paine\" (\"Citizen Tom Paine\"), una versione romanzata della vita di Thomas Paine. Fortemente interessato alla storia statunitense, scrisse \"L'ultima frontiera\" (\"The Last Frontier\"), sul tentativo degli indiani Cheyenne di tornare nelle loro terre native, racconto pubblicato in italiano sul Pioniere dal n\u00b0 1 al n\u00b0 21 del 1960, e \"La via della libert\u00e0\" (\"Freedom Road\"), sulla vita degli ex-schiavi dopo la Guerra di Secessione.\n\u00c8 autore del romanzo \"Gli emigranti\" (\"The Immigrants\"), che ripercorre la vita di alcuni emigranti italiani ed ebrei negli anni precedenti la crisi economica del 1929.\nIl suo romanzo pi\u00f9 noto \u00e8 \"Spartacus\" del 1951, che ispir\u00f2 il film omonimo del 1960 di Stanley Kubrick e Kirk Douglas.\nHa pubblicato anche racconti di fantascienza, raccolti, in Italia, nelle antologie Il generale abbatte un angelo (1970) e La mano (1974).\nA causa della sua adesione al comunismo divenne una vittima del Maccartismo ma vinse nel 1953 il premio Stalin per la pace."}
{"id": "2300592", "revid": "2074952", "url": "https://it.wikipedia.org/wiki?curid=2300592", "title": "Panico del 1907", "text": "Il Panico del 1907, conosciuto anche come il Panico dei banchieri del 1907, \u00e8 stato una crisi finanziaria che ha avuto luogo negli Stati Uniti quando l'indice della Borsa Valori di New York cadde del 50% dal suo picco dell'anno precedente. Il panico scoppi\u00f2 durante un periodo di recessione economica, quando ci furono numerosi episodi di corsa agli sportelli nei confronti di banche e societ\u00e0 fiduciarie. Il panico del 1907 alla fine si diffuse in tutta la nazione quando molte banche (statali e locali) e societ\u00e0 dichiararono bancarotta. Le cause principali della corsa agli sportelli comprendono la contrazione della liquidit\u00e0 da parte di numerose banche newyorkesi, la perdita di fiducia tra i correntisti e l'assenza di un prestatore di ultima istanza stabilito dalla legge.\nLa crisi ebbe luogo nell'ottobre 1907 dopo il fallimento di un tentativo di manipolazione del prezzo delle azioni della \"United Copper Company\". Quando questa operazione fall\u00ec, le banche che avevano prestato denaro per il progetto speculativo subirono episodi di corsa agli sportelli che si diffusero successivamente anche alle banche e fiduciarie affiliate, portando in una sola settimana al collasso della \"Knickerbocker Trust Company\" \u2014 la terza fiduciaria di New York per dimensione. Il tracollo della \"Knickerbocker\" diffuse apprensione nelle fiduciarie della citt\u00e0 e le banche regionali prelevarono le proprie riserve dalle banche di New York. Il panico si estese in tutta la nazione quando un vasto numero di persone prelev\u00f2 i propri depositi dalle banche locali.\nIl panico avrebbe potuto essere ancora maggiore se non ci fosse stato l'intervento del finanziere J.P. Morgan, che impegn\u00f2 grandi somme personali, e convinse gli altri banchieri di New York a fare lo stesso, per puntellare il sistema bancario. A quel tempo gli Stati Uniti non avevano una banca centrale che potesse iniettare liquidit\u00e0 nel mercato. A novembre il contagio finanziario si era in gran parte esaurito, tuttavia una nuova crisi accadde quando una grande impresa d'intermediazione si indebit\u00f2 pesantemente utilizzando le azioni della \"Tennessee Coal, Iron and Railroad Company\" (\"TC&amp;I\") come garanzia. Il crollo del prezzo delle azioni della \"TC&amp;I\" fu evitato da una scalata autorizzata d'emergenza dal presidente anti-monopolista Theodore Roosevelt. L'anno seguente il senatore Nelson Aldrich istitu\u00ec e presiedette una commissione per chiarire le cause della crisi e proporre future soluzioni, conducendo alla creazione del Sistema Bancario della Federal Reserve.\nCondizioni economiche.\nQuando il Presidente Andrew Jackson lasci\u00f2 scadere lo statuto della \"Seconda banca degli Stati Uniti\" nel 1836, gli Stati Uniti non avevano alcun tipo di banca centrale, e l'offerta di moneta a New York fluttuava in base al ciclo annuale dell'agricoltura nel paese. Ogni autunno il denaro fluiva fuori dalla citt\u00e0 in occasione dell'acquisto dei raccolti e \u2014 nello sforzo di attrarre indietro il denaro \u2014 i tassi di interesse furono alzati. Gli investitori stranieri destinarono quindi il loro denaro a New York per trarre profitto dai tassi pi\u00f9 alti. Dal massimo di 103 toccato dall'indice Dow Jones nel gennaio 1906, il mercato cominci\u00f2 una modesta correzione che sarebbe proseguita per tutto l'anno. Il terremoto dell'aprile 1906 che devast\u00f2 San Francisco contribu\u00ec all'instabilit\u00e0 del mercato, spingendo un flusso di denaro ancora maggiore da New York a San Francisco per supportare la ricostruzione. Un'ulteriore tensione sull'offerta di moneta ebbe luogo alla fine del 1906, quando la Banca d'Inghilterra aument\u00f2 i tassi d'interesse e rimasero a Londra pi\u00f9 fondi di quanto ci si aspettasse. Dal picco di gennaio, i prezzi delle azioni declinarono del 18% entro il mese di luglio del 1906. Alla fine di settembre, le azioni avevano recuperato circa la met\u00e0 delle loro perdite.\nL'Hepburn Act, che assegnava alla \"Interstate Commerce Commission\" (\"ICC\") il potere di stabilire le tariffe ferroviarie massime, divenne legge nel luglio 1906. Questo provoc\u00f2 un deprezzamento nel valore dei titoli delle ferrovie. Tra il settembre 1906 e il marzo 1907 il mercato azionario scivol\u00f2, perdendo il 7,7% della sua capitalizzazione. Tra il 9 e il 26 marzo le azioni crollarono di un ulteriore 9,8% (a volte si fa riferimento a questo collasso di marzo come un \"panico dell'uomo ricco\"). L'economia rimase volatile durante l'estate. Il sistema fu colpito da numerosi shock: le azioni della \"Union Pacific\" \u2014 uno dei titoli pi\u00f9 comunemente utilizzati come garanzia \u2014 persero 50 punti; in giugno fall\u00ec un'offerta di obbligazioni della citt\u00e0 di New York; in luglio croll\u00f2 il mercato del rame; in agosto la \"Standard Oil Company\" si vide comminata una multa di 29 milioni di dollari per violazioni alla normativa antitrust. Nei primi nove mesi del 1907 le azioni avevano perso il 24,4%.\nIl 27 luglio il \"Commercial &amp; Financial Chronicle\" osserv\u00f2 che \"il mercato si mantiene instabile\u00a0... questi segni di nuova vita hanno fatto appena in tempo a mettersi in evidenza, che qualcosa come l'accenno di un nuovo deflusso di oro verso Parigi ha mandato un tremito attraverso tutto il listino, e il miglioramento nei valori e nella speranza se n'\u00e8 andato\". Diversi episodi di corse agli sportelli ebbero luogo al di fuori degli Stati Uniti nel 1907: in Egitto ad aprile e maggio; in Giappone a maggio e giugno; ad Amburgo e in Cile all'inizio di ottobre. La stagione autunnale \u00e8 sempre stata un periodo vulnerabile per il sistema bancario \u2014 in combinazione con un mercato azionario gi\u00e0 irritato, anche un piccolo shock poteva avere serie ripercussioni.\nIl panico.\nLa speculazione sulla \"United Copper\".\nIl panico del 1907 ebbe inizio con un piano di manipolazione del mercato finalizzato a far crescere artificialmente il prezzo delle azioni della \"United Copper Company\" di Augustus Heinze per mezzo dell'acquisizione massiccia e repentina di grandi quantit\u00e0 di titoli (il cosiddetto \"cornering the market\"). Heinze aveva realizzato una fortuna come magnate del rame a Butte, in Montana. Nel 1906 si era trasferito a New York, dove aveva sviluppato una stretta relazione con il noto banchiere di Wall Street Charles Morse. In passato Morse aveva manipolato con successo il mercato del ghiaccio di New York, e insieme a Heinze conquist\u00f2 il controllo di molte banche \u2014 la coppia ricopriva cariche in almeno sei banche nazionali, dieci banche statali, cinque societ\u00e0 fiduciarie e quattro imprese di assicurazioni.\nIl fratello di Augustus, Otto Heinze, escogit\u00f2 lo schema per manipolare i titoli della \"United Copper\", nella convinzione che la famiglia Heinze controllasse la maggioranza della societ\u00e0. Un numero significativo delle azioni degli Heinze era stato preso a prestito. Otto Heinze credeva che molte di queste azioni fossero state prese in prestito da speculatori che speravano nella diminuzione del prezzo azionario, e quindi nella possibilit\u00e0 di ricomprare a minor prezzo le azioni \"United Copper\" prese a prestito, intascando la differenza. Una tecnica nota come vendita allo scoperto. Otto propose una stretta da ribasso (cosiddetta \"short squeeze\"), per mezzo della quale gli Heinze avrebbero acquistato quante pi\u00f9 azioni \"United Copper\" fosse possibile, per poi costringere i venditori allo scoperto a ricoprire le proprie posizioni al ribasso, pagando le azioni \"United Copper\" a caro prezzo. I massicci acquisti avrebbero infatti dovuto alzare al massimo il prezzo delle azioni, rastrellandone la maggior quantit\u00e0 possibile. In questo modo, i venditori allo scoperto, non essendo pi\u00f9 in grado di trovare azioni \"United Copper\" sul mercato, per ricoprire le proprie posizioni al ribasso non avrebbero avuto altra scelta che rivolgersi agli Heinze, i quali avrebbero potuto quindi fissarne il prezzo.\nPer finanziare il progetto, Otto, Augustus e Charles Morse si incontrarono con Charles Barney, presidente della terza fiduciaria della citt\u00e0, la \"Knickerbocker Trust Company\". Barney aveva finanziato le manovre precedenti di Morse. Morse, tuttavia, avvert\u00ec Otto che, per realizzare lo \"short squeeze\", aveva bisogno di molto pi\u00f9 denaro di quanto ne aveva disponibile e Barney rifiut\u00f2 di finanziarlo. Otto decise di tentare comunque. Il luned\u00ec 14 ottobre cominci\u00f2 a comprare massicciamente azioni della \"United Copper\", il cui prezzo sal\u00ec in un giorno da 39 a 52 dollari. Il marted\u00ec richiese ai venditori allo scoperto la restituzione delle azioni prese a prestito. Il prezzo delle azioni sal\u00ec a quasi 60 dollari, ma i venditori allo scoperto riuscirono a trovare una quantit\u00e0 pi\u00f9 che sufficiente di azioni della \"United Copper\" da fonti diverse dagli Heinze. Otto aveva mal interpretato il mercato e il prezzo delle azioni della \"United Copper\" cominci\u00f2 a collassare.\nL'azione chiuse a 30 dollari il marted\u00ec e croll\u00f2 a 10 dollari mercoled\u00ec. Otto Heinze era rovinato. Le azioni della \"United Copper\" venivano scambiate fuori dalla sala della New York Stock Exchange, in un mercato all'aperto che si teneva letteralmente sul marciapiede (questo mercato di strada diventer\u00e0 successivamente l'\"American Stock Exchange\"). Dopo il crollo, il \"The Wall Street Journal\" riport\u00f2 che \"mai c'erano state scene tanto selvagge sul marciapiede, come raccontano i pi\u00f9 vecchi veterani del mercato all'aperto\".\nIl contagio si diffonde.\nIl fallimento della speculazione rese Otto incapace di adempiere agli impegni presi e fece finire in bancarotta la sua impresa di intermediazione, la \"Gross &amp; Kleeberg\". Gioved\u00ec 17 ottobre, la New York Stock Exchange sospese i diritti di negoziazione di Otto. Come conseguenza del collasso della \"United Copper\", la \"State Savings Bank\" di Butte (Montana), di propriet\u00e0 di Augustus Heinze, annunci\u00f2 la propria insolvenza. La banca aveva preso in garanzia per alcuni finanziamenti le azioni della \"United Copper\" ed era stata banca corrispondente per la \"Mercantile National Bank\" di New York, della quale Augustus Heinze era allora presidente.\nI legami di Augustus Heinze con il tentativo di speculazione e con l'insolvenza della \"State Savings Bank\" erano troppi perch\u00e9 il consiglio d'amministrazione della \"Mercantile\" potesse accettarli. Sebbene lo costrinsero a presentare le proprie dimissioni prima dell'ora di pranzo, era gi\u00e0 troppo tardi. Al diffondersi della notizia del collasso, i correntisti si precipitarono in massa per prelevare il denaro dalla \"Mercantile National Bank\". La banca aveva capitale sufficiente per resistere ad alcuni giorni di prelevamenti, ma i correntisti cominciarono a prelevare denaro anche dalle banche di Charles Morse, socio di Heinze. Le corse agli sportelli si verificarono nei confronti della \"National Bank of North America\" e della \"New Amsterdam National\" di Morse. Timorosa dell'impatto che la reputazione corrotta di Augustus Heinze e Morse avrebbe potuto avere sul sistema bancario, la Camera di Compensazione di New York (un consorzio delle banche della citt\u00e0) costrinse Morse e Heinze a dimettersi da tutte le cariche ricoperte nelle banche. Nel fine settimana che segu\u00ec il fallimento della speculazione, non c'era ancora un panico sistemico. I fondi erano stati prelevati dalle banche legate ad Heinze, solo per essere depositati in altre banche della citt\u00e0.\nIl panico colpisce le fiduciarie.\nNei primi anni del Novecento ci fu un improvviso sviluppo delle societ\u00e0 fiduciarie; nel decennio che precedette il 1907, le loro attivit\u00e0 erano cresciute del 244%. Nello stesso periodo le attivit\u00e0 delle banche nazionali erano cresciute del 97%, mentre quelle delle banche statali di New York dell'82%. I dirigenti delle maggiori fiduciarie erano principalmente membri illustri dei circoli finanziari e sociali di New York. Uno dei pi\u00f9 rispettabili era Charles Barney, il cui precedente cognato, William Whitney, era un famoso finanziere. La \"Knickerbocker Trust Company\" di Barney era la terza fiduciaria per dimensione a New York.\nA causa delle passate frequentazioni con Charles Morse e Augustus Heinze, luned\u00ec 21 ottobre, il consiglio d'amministrazione della \"Knickerbocker\" chiese a Barney di dimettersi (i correntisti potrebbero aver indotto a tale decisione avendo iniziato a prelevare i propri depositi dalla \"Knickerbocker\" il 18 ottobre). Quel giorno la \"National Bank of Commerce\" annunci\u00f2 che non avrebbe svolto la funzione di camera di compensazione per la \"Knickerbocker\". Il 22 ottobre la \"Knickerbocker\" si trov\u00f2 ad affrontare un classico episodio di corsa agli sportelli. Dall'apertura della banca, la folla continu\u00f2 a crescere. Come venne riportato dal \"The New York Times\", \"nel tempo in cui un correntista usciva, dieci e pi\u00f9 persone arrivavano chiedendo indietro i propri soldi e alla polizia fu chiesto di mandare alcuni uomini per mantenere l'ordine\". In meno di tre ore furono prelevati 8 milioni di dollari dalla \"Knickerbocker\". Poco dopo mezzogiorno la banca si trov\u00f2 costretta a sospendere la propria operativit\u00e0.\nAl diffondersi delle notizie, altre banche e societ\u00e0 fiduciarie diventarono restie a prestare denaro. I tassi di interesse sui prestiti agli operatori di borsa salirono rapidamente e, con gli operatori impossibilitati a trovare i soldi, i prezzi delle azioni crollarono a livelli minimi che non si vedevano dal dicembre 1900. Il panico si diffuse rapidamente a due altre grandi fiduciarie, la \"Trust Company of America\" e la \"Lincoln Trust Company\". Mercoled\u00ec 24 ottobre si registr\u00f2 una catena di fallimenti: \"Twelfth Ward Bank\", \"Empire City Savings Bank\", \"Hamilton Bank\" di New York, \"First National Bank\" di Brooklyn, \"International Trust Company\" di New York, \"Williamsburg Trust Company\" di Brooklyn, \"Borough Bank\" di Brooklyn, \"Jenkins Trust Company\" di Brooklyn e \"Union Trust Company\" di Providence.\nL'ingresso di J.P. Morgan.\nQuando il caos cominci\u00f2 a far vacillare la fiducia nelle banche di New York, il pi\u00f9 famoso banchiere della citt\u00e0 si trovava altrove. J.P. Morgan, presidente dell'eponima \"J.P. Morgan &amp; Co.\", stava partecipando a una cerimonia religiosa a Richmond, in Virginia. Morgan non era solo il banchiere pi\u00f9 ricco e con le conoscenze pi\u00f9 importanti della citt\u00e0, ma aveva anche esperienza con le crisi \u2014 aveva infatti prestato il proprio aiuto al Dipartimento del Tesoro nell'operazione di soccorso durante il panico del 1893. Mentre le notizie della crisi si accumulavano, Morgan torn\u00f2 a Wall Street dalla sua cerimonia nella tarda serata di sabato 19 ottobre. La mattina seguente, la biblioteca dell'elegante casa di Morgan in Madison Avenue e 36th Street, era diventata una porta girevole per i presidenti delle banche e delle societ\u00e0 fiduciarie di New York che arrivavano per condividere le informazioni relative all'imminente crisi (e cercare aiuto per superarla).\nMorgan e i suoi soci esaminarono i libri contabili della \"Knickerbocker Trust\", ma la ritennero insolvente e non intervennero per fermare la corsa agli sportelli. Il suo fallimento, tuttavia, scaten\u00f2 le corse agli sportelli anche nei confronti delle fiduciarie sane, spingendo cos\u00ec Morgan a farsi carico dell'operazione di salvataggio. Nel pomeriggio di marted\u00ec 22 ottobre, il presidente della \"Trust Company of America\" chiese l'aiuto di Morgan. Quella sera Morgan si consult\u00f2 con George Baker, presidente della \"First National Bank\", James Stillman della \"National City Bank of New York\" (l'antenata della \"Citibank\"), e George Cortelyou, Segretario al Tesoro. Cortelyou dichiar\u00f2 di essere pronto a depositare i fondi governativi nelle banche per aiutarle a ricostituire i loro depositi. Dopo che una verifica notturna della \"Trust Company of America\" ne dimostr\u00f2 lo stato di salute, il mercoled\u00ec pomeriggio Morgan dichiar\u00f2, \"Questo \u00e8 il posto in cui viene posta fine al disordine\".\nNon appena cominci\u00f2 la corsa agli sportelli della \"Trust Company of America\", Morgan lavor\u00f2 con Stillman e Baker per liquidarne le attivit\u00e0 e permettere alla banca di pagare i correntisti. La banca resistette fino alla chiusura della giornata, ma Morgan sapeva che ci sarebbe stato bisogno di altro denaro per mantenerla solvente anche il giorno dopo. Quella sera convoc\u00f2 i presidenti delle altre societ\u00e0 fiduciarie e li tenne in riunione fino a mezzanotte quando raggiunsero l'accordo di concedere prestiti per 8,25 milioni di dollari per consentire alla \"Trust Company of America\" di restare aperta il giorno seguente. Il marted\u00ec mattina Cortelyou deposit\u00f2 circa 25 milioni di dollari in una serie di banche di New York. John Rockefeller, l'uomo pi\u00f9 ricco d'America, deposit\u00f2 ulteriori 10 milioni nella \"National City Bank\" di Stillman. Il massiccio deposito di Rockefeller rese la \"National City Bank\" la banca con le riserve pi\u00f9 solide della citt\u00e0. Per infondere fiducia nel pubblico, Rockefeller telefon\u00f2 a Melville Stone, dirigente della \"Associated Press\", dichiarando che avrebbe impegnato met\u00e0 del suo patrimonio per mantenere il sistema creditizio americano.\nLa borsa valori vicina al collasso.\nNonostante l'iniezione di liquidit\u00e0, le banche di New York erano restie a concedere i prestiti a breve termine che normalmente venivano forniti per agevolare le quotidiane operazioni sui titoli azionari. Non potendo ottenere tali fondi, i prezzi in borsa cominciarono a precipitare. Alle 13.30 di marted\u00ec 24 ottobre, Ransom Thomas, il presidente della New York Stock Exchange, si precipit\u00f2 nell'ufficio di Morgan per comunicargli che presto avrebbe dovuto chiudere i mercati. Morgan aveva ben chiaro che una chiusura anticipata della borsa sarebbe stata catastrofica.\nMorgan convoc\u00f2 i presidenti delle banche della citt\u00e0 nel suo ufficio. Questi cominciarono ad arrivare alle 14.00; Morgan li inform\u00f2 che almeno 50 societ\u00e0 di brokeraggio della borsa valori sarebbero fallite a meno che non fossero riusciti a raccogliere 25 milioni di dollari entro 10 minuti. Alle 14.16 i presidenti di 14 banche avevano messo insieme 23,6 milioni per mantenere a galla la borsa. Il denaro raggiunse il mercato alle 14.30, in tempo per terminare le negoziazioni del giorno, ed entro la chiusura del mercato (alle 15.00), 19 milioni di dollari erano stati concessi in prestito. Il disastro era stato scongiurato. Morgan era solito evitare la stampa, ma quando lasci\u00f2 il suo ufficio quella sera, rilasci\u00f2 una dichiarazione ai giornalisti: \"Se la gente terr\u00e0 i propri soldi nelle banche, tutto andr\u00e0 a posto\".\nIl venerd\u00ec, tuttavia, si vide pi\u00f9 panico nel mercato. Morgan si rivolse nuovamente ai presidenti delle banche, ma questa volta riusc\u00ec a convincerli a mettere insieme solo 9,7 milioni. Per fare in modo che questo denaro fosse sufficiente per mantenere aperta la borsa, Morgan decise che il denaro non avrebbe potuto essere usato per finanziare operazioni di vendita allo scoperto, da parte di speculatori che intendessero scommettere sul ribasso dei titoli azionari. Il volume delle negoziazioni nella giornata di venerd\u00ec fu pari ai due terzi di quello del marted\u00ec. A stento ma i mercati ce l'avevano fatta di nuovo ad arrivare alla campana di chiusura.\nLa crisi di fiducia.\nMorgan, Stillman, Baker e gli altri banchieri della citt\u00e0 non erano in grado di mettere insieme denaro a tempo indeterminato. Persino il Tesoro statunitense era a corto di fondi. La fiducia pubblica aveva bisogno di essere ristabilita, e il venerd\u00ec sera i banchieri si riunivano in due comitati: il primo per persuadere il clero a tranquillizzare i fedeli la domenica; il secondo per spiegare alla stampa i vari aspetti del pacchetto di soccorso finanziario. Il pi\u00f9 famoso banchiere europeo, Lord Rothschild, fece avere le proprie parole di \"ammirazione e rispetto\" per Morgan. In un tentativo di creare fiducia, il Segretario al Tesoro, Cortelyou, convenne che il suo ritorno a Washington avrebbe mandato un segnale a Wall Street che il peggio era passato.\nAl fine di assicurare un abbondante flusso di fondi il luned\u00ec, la Camera di Compensazione di New York emise titoli di debito per 100 milioni di dollari da negoziare tra le banche per saldare le pendenze, permettendo loro di mantenere le riserve di contanti per i correntisti. Quel luned\u00ec, grazie alle rassicurazioni del clero e dei giornali, e ai bilanci delle banche pieni di liquidit\u00e0, a New York torn\u00f2 un senso di ordine.\nAll'insaputa di Wall Street, una nuova crisi veniva evitata nell'oscurit\u00e0. La domenica, il socio di Morgan, George Perkins, venne informato che la Citt\u00e0 di New York aveva bisogno di almeno 20 milioni di dollari entro il 1\u00ba novembre a pena di dichiarare bancarotta. La citt\u00e0 tent\u00f2 di procurarsi il denaro attraverso un'emissione obbligazionaria standard, ma non riusc\u00ec a raccoglierne a sufficienza. Il luned\u00ec e di nuovo il marted\u00ec, il sindaco di New York, George McClellan, si rivolse a Morgan per chiederne l'aiuto. Nello sforzo di scongiurare il disastroso segnale che la bancarotta della citt\u00e0 di New York avrebbe mandato, Morgan contratt\u00f2 l'acquisizione di obbligazioni cittadine per un valore di 30 milioni di dollari.\nDramma nella biblioteca.\nSebbene la calma fosse stata ampiamente ristabilita a New York, sabato 2 novembre un'altra crisi era gi\u00e0 incombente. Una delle imprese di intermediazione pi\u00f9 grandi della borsa, la \"Moore &amp; Schley\", era pesantemente indebitata e rischiava il tracollo. La societ\u00e0 aveva preso in prestito grosse somme mettendo a garanzia azioni della \"Tennessee Coal, Iron and Railroad Company\" (\"TC&amp;I\"). Con il valore dell'azione, scarsamente negoziata, sotto pressione, molte banche avrebbero probabilmente chiesto il rientro dei finanziamenti della \"Moore &amp; Schley\" il luned\u00ec seguente, obbligandola a liquidare in massa le azioni. Se questo fosse accaduto, il prezzo delle azioni della \"TC&amp;I\" sarebbe precipitato, mandando in rovina la \"Moore &amp; Schley\" e causando un'ulteriore ondata di panico nel mercato.\nAl fine di prevenire il collasso della \"Moore &amp; Schley\", sabato mattina Morgan convoc\u00f2 una riunione d'emergenza presso la sua biblioteca. Venne proposto che la \"U.S. Steel Corporation\", una societ\u00e0 che Morgan aveva aiutato a costituire attraverso la fusione delle imprese siderurgiche di Andrew Carnegie e di Elbert Gary, acquisisse la \"TC&amp;I\". Ci\u00f2 avrebbe effettivamente salvato la \"Moore &amp; Schley\" ed evitato la crisi. Dopo che i dirigenti e il consiglio d'amministrazione della \"U.S. Steel\" ebbero studiato la situazione e, riconoscendo il ruolo positivo che avrebbero potuto rivestire nel corso del panico, diedero la disponibilit\u00e0 a prestare alla \"Moore &amp; Schley\" 5 milioni di dollari, ovvero ad acquisire la \"TC&amp;I\" per 90 dollari ad azione. Alle 19.00 non era ancora stato raggiunto un accordo e la riunione fu aggiornata.\nNel frattempo J.P. Morgan fu trascinato in un'altra situazione. Il problema era che la \"Trust Company of America\" e la \"Lincoln Trust\" non avrebbero potuto aprire il luned\u00ec mattina a causa delle continue corse agli sportelli. Il sabato sera 40\u201350 banchieri vennero radunati nella biblioteca per discutere della crisi, con i presidenti delle banche e delle camere di compensazione nella sala Est, e i dirigenti delle societ\u00e0 fiduciarie nella sala Ovest. Morgan e coloro che avevano a che fare con il problema della \"Moore &amp; Schley\" si spostarono nell'ufficio del bibliotecario. L\u00ec Morgan annunci\u00f2 ai propri avvocati che sarebbe stato disponibile a sostenere la \"Moore &amp; Schley\" solamente se le societ\u00e0 fiduciarie avessero collaborato a tirar fuori dai guai le pi\u00f9 deboli tra loro. La discussione tra i banchieri continu\u00f2 fino a tarda notte ma senza alcun reale progresso. Allora, verso la mezzanotte, J.P. Morgan inform\u00f2 uno dei presidenti delle fiduciarie che la situazione della \"Moore &amp; Schley\" avrebbe richiesto 25 milioni di dollari, e che non era sua intenzione andare avanti al riguardo a meno che non potessero essere risolti anche i problemi delle societ\u00e0 fiduciarie. Questo significava che le societ\u00e0 fiduciarie non avrebbero ricevuto ulteriori aiuti da Morgan e che avrebbero dovuto trovare una soluzione da sole.\nAlle 3.00 circa 120 dirigenti di banche e societ\u00e0 fiduciarie furono riuniti per ascoltare una relazione completa sullo stato delle due societ\u00e0 fiduciarie la cui apertura era a rischio. Mentre la \"Trust Company of America\" risultava appena solvente, alla \"Lincoln Trust Company\" mancava circa un milione di dollari per pagare i propri correntisti. Mentre la discussione proseguiva, i banchieri si resero conto che Morgan li aveva chiusi nella biblioteca e che aveva nascosto la chiave per costringerli a trovare una soluzione, tattica per l'uso della quale era gi\u00e0 stato noto in passato. Morgan inizi\u00f2 quindi a parlare e disse alle societ\u00e0 fiduciarie che avrebbero dovuto concedere un prestito di 25 milioni di dollari per salvare le istituzioni pi\u00f9 deboli. I presidenti delle fiduciarie erano ancora restii ad agire, ma Morgan li inform\u00f2 che il loro rifiuto si sarebbe risolto nel collasso completo del sistema bancario. Con il suo considerevole ascendente, alle 4:45 circa persuase il leader ufficioso delle societ\u00e0 fiduciarie a firmare l'accordo, cui seguirono tutti gli altri. Con l'assicurazione che la situazione si sarebbe risolta, Morgan permise quindi ai banchieri di tornare alle loro case.\nIl pomeriggio e la sera di domenica, Morgan, Perkins, Baker e Stillman, insieme a Gary e a Henry Clay Frick della \"U.S. Steel\", lavorarono nella biblioteca per definire il progetto di acquisizione della \"TC&amp;I\" da parte della \"U.S. Steel\". Domenica notte il progetto di acquisizione era pronto, ma rimaneva un ostacolo: il Presidente Theodore Roosevelt, che si era sempre battuto per imporre norme antitrust, al punto da rendere la rottura dei monopoli un punto focale del proprio mandato.\nFrick e Gary viaggiarono tutta la notte in treno per arrivare alla Casa Bianca allo scopo di chiedere a Roosevelt di mettere da parte i princ\u00ecpi dello Sherman Antitrust Act e permettere \u2014 prima dell'apertura dei mercati \u2014 un'enorme acquisizione da parte di una societ\u00e0 gi\u00e0 in possesso del 60% delle quote di mercato. Il segretario di Roosevelt si rifiut\u00f2 di riceverli, ma Frick e Gary convinsero James Rudolph Garfield, il Segretario degli Interni, che permise loro di evitare il segretario e di rivolgersi direttamente al presidente. Meno di un'ora prima dell'apertura dei mercati, Roosevelt e il Segretario di Stato Elihu Root iniziarono ad esaminare la proposta di acquisizione e vennero a conoscenza del crollo potenziale che si sarebbe potuto verificare nel caso di mancata autorizzazione della fusione. Roosevelt si ammorbid\u00ec, e pi\u00f9 tardi ricord\u00f2 dell'incontro, \"Era necessario che prendessi una decisione nell'istante prima dell'apertura della borsa, poich\u00e9 la situazione a New York era tale che ogni ora poteva essere vitale. Credo che nessuno possa criticarmi onestamente per aver detto che non me la sono sentita di oppormi all'acquisizione in quelle circostanze\". Quando la notizia raggiunse New York, la fiducia spicc\u00f2 il volo. Il \"Commercial &amp; Financial Chronicle\" riport\u00f2 che \"il sollievo procurato da questa transazione fu istantaneo e di vasta portata\". La crisi finale del panico era stata evitata.\nI postumi.\nIl panico del 1907 ebbe luogo durante una lunga contrazione economica \u2014 misurata dal \"National Bureau of Economic Research\" tra il maggio 1907 e il giugno 1908. L'interrelazione tra la contrazione dell'economia, il panico bancario e il crollo del mercato azionario si risolse in un significativo sconvolgimento del sistema economico. Robert Bruner e Sean Carr citano numerose statistiche per quantificare i danni nella loro opera \"The Panic of 1907: Lessons Learned from the Market's Perfect Storm\". La produzione industriale cadde pi\u00f9 a lungo che dopo ogni corsa agli sportelli verificatasi prima d'allora, mentre il 1907 vide il secondo maggior volume di fallimenti a quella data. La produzione scese dell'11%, le importazioni del 26%, mentre la disoccupazione sal\u00ec all'8% da un livello inferiore al 3%. L'immigrazione cadde a 750\u00a0000 persone nel 1909, dagli 1,2 milioni di due anni prima.\nDalla fine della guerra civile, gli Stati Uniti avevano attraversato situazioni di panico di varie intensit\u00e0. Gli economisti Charles Calomiris e Gary Gorton considerano i peggiori episodi di panico come quelli che portano a diffuse sospensioni dell'attivit\u00e0 bancaria \u2014 il panico del 1873, quello del 1893, quello del 1907, e una sospensione nel 1914. Sospensioni diffuse furono prevenute attraverso azioni coordinate sia durante il panico del 1884, sia in quello del 1890. La crisi bancaria del 1896, in cui ci fu la percezione di una bisogno di coordinamento, viene a volte classificata come episodio di panico.\nLa frequenza delle crisi e la durezza del panico del 1907, aggiunte alla preoccupazione per il gigantesco ruolo di J.P. Morgan, portarono con rinnovato impeto verso un dibattito nazionale sulle riforme. Nel maggio 1908, il Congresso pass\u00f2 l'Aldrich-Vreeland Act che istituiva la Commissione Monetaria Nazionale con lo scopo di investigare le ragioni del panico e proporre nuove norme per regolare l'attivit\u00e0 bancaria. Il senatore Nelson Aldrich (Repubblicano del Rhode Island), presidente della Commissione Monetaria Nazionale, si rec\u00f2 in Europa per quasi due anni al fine di studiare i sistemi bancari del continente.\nLa banca centrale.\nUna differenza significativa tra il sistema bancario europeo e quello statunitense era l'assenza di una banca centrale negli Stati Uniti. Gli stati europei erano in grado di ampliare l'offerta di moneta durante i periodi in cui diminuivano le riserve di liquidit\u00e0. La convinzione che l'economia statunitense fosse vulnerabile senza una banca centrale non era nuova. All'inizio del 1907, il banchiere Jacob Schiff della \"Kuhn, Loeb &amp; Co.\", in un discorso alla Camera di Commercio di New York aveva messo in guardia, affermando che \"a meno di avere una banca centrale con adeguati controlli sulle risorse del credito, questo paese patir\u00e0 a breve il panico monetario pi\u00f9 duro e di vasta portata nella sua storia\".\nNel novembre 1910 Aldrich organizz\u00f2 una riunione segreta con un certo numero dei principali finanzieri della nazione al \"Jekyll Island Club\", al largo della costa della Georgia, per discutere della politica monetaria e del sistema bancario. Aldrich, Abram Andrew (Vice Segretario al Dipartimento del Tesoro), Paul Warburg (in rappresentanza della \"Kuhn, Loeb &amp; Co.\"), Frank Vanderlip (successore di James Stillman alla presidenza della \"National City Bank\" di New York), Henry Davison (\"senior partner\" alla \"J.P. Morgan &amp; Co.\"), Charles Norton (presidente della \"First National Bank of New York\", collegata a Morgan), e Benjamin Strong (in rappresentanza di John Pierpont Morgan), produssero un progetto per la creazione di una banca centrale nazionale.\nBertie Forbes, fondatore della rivista \"Forbes\", scrisse molti anni dopo:\nImmaginatevi una festa con i maggiori banchieri della nazione che, col favore dell'oscurit\u00e0, si allontanano circospetti da New York su un vagone ferroviario privato, viaggiano di soppiatto per centinaia di miglia verso sud, si imbarcano su un'imbarcazione misteriosa, arrivano furtivamente a un'isola completamente deserta a parte pochi servitori, vivono l\u00ec un'intera settimana in una segretezza tanto rigida che il nome di nessuno di loro viene mai menzionato, per timore che i servitori vengano a conoscenza della loro identit\u00e0 e svelino al mondo questa che \u00e8 la pi\u00f9 strana e la pi\u00f9 segreta spedizione nella storia della finanza americana. Non sto esagerando; sto raccontando al mondo, per la prima volta, la storia vera di come venne scritta la famosa relazione valutaria di Aldrich, fondamento del nostro nuovo sistema valutario.\nLa relazione finale della Commissione Monetaria Nazionale venne pubblicata l'11 gennaio 1911. Per quasi due anni i legislatori dibatterono la proposta e solo il 22 dicembre 1913 il Congresso vot\u00f2 il \"Federal Reserve Act\". Il Presidente Woodrow Wilson firm\u00f2 la norma immediatamente e questa divenne esecutiva il medesimo giorno, dando cos\u00ec vita al Sistema della Federal Reserve. Charles Hamlin divenne il primo presidente della Fed, e nessuno a parte Benjamin Strong, il vice di Morgan, avrebbe potuto diventare presidente della Federal Reserve Bank of New York, la pi\u00f9 importante banca regionale con un seggio permanente nel Federal Open Market Committee.\nLa commissione Pujo.\nSebbene per breve tempo Morgan sia stato visto come un eroe, la diffusione di timori relativi a rischi di plutocrazia e di concentrazione della ricchezza distrussero ben presto questa opinione. La banca di Morgan era sopravvissuta, ma le societ\u00e0 fiduciarie, che costituivano un rivale in crescita per le banche tradizionali, ne erano uscite gravemente danneggiate. Alcuni analisti erano convinti che il panico fosse stato architettato a danno delle societ\u00e0 fiduciarie e a beneficio delle banche. Altri ritenevano che Morgan avesse tratto profitto dal panico grazie alla possibilit\u00e0 concessa alla sua \"U.S. Steel\" di acquisire la \"TC&amp;I\". Nonostante Morgan avesse perso 21 milioni di dollari durante il panico, e l'importanza del ruolo che aveva giocato nello scongiurare disastri peggiori fosse fuori discussione, divenne anche il centro di minuziosi esami e intense critiche.\nIl parlamentare Ars\u00e8ne Pujo (Democratico\u2013Louisiana), presidente dell'House Committee on Banking and Currency, costitu\u00ec una commissione speciale per indagare su un \"money trust\", il monopolio \"de facto\" di Morgan e degli altri pi\u00f9 potenti banchieri di New York. La commissione emise una relazione caustica sull'attivit\u00e0 bancaria, e scopr\u00ec che i dirigenti della \"J.P. Morgan &amp; Co.\" sedevano anche nei consigli d'amministrazione di 112 societ\u00e0, con una capitalizzazione di mercato di 22,5 miliardi (la capitalizzazione complessiva del New York Stock Exchange al tempo era stimata pari a 26,5 miliardi di dollari).\nSebbene soffrisse di problemi di salute, J.P. Morgan testimoni\u00f2 davanti alla Commissione Pujo e affront\u00f2 diversi giorni di interrogatori da parte di Samuel Untermyer. Il famoso scambio di battute tra Untermyer e Morgan sulla natura fondamentalmente psicologica dell'attivit\u00e0 bancaria \u2014 che \u00e8 un settore costruito sulla fiducia \u2014 viene spesso citato negli articoli d'economia:.\nI soci di Morgan biasimarono il suo continuo declino fisico nel corso delle udienze. In febbraio peggior\u00f2 molto e mor\u00ec il 31 marzo 1913 \u2014 nove mesi prima che il \"money trust\" venisse ufficialmente sostituito come prestatore di ultima istanza dalla Federal Reserve.\nNella finzione.\nNell'ottobre 1912 Owen Johnson inizi\u00f2 un romanzo a puntate sul panico pubblicato dal periodico \"McClure's Magazine\" e intitolato \"The Sixty-first Second\" (in italiano: Il Sessantunesimo Secondo). \"McClure's\" pubblic\u00f2 molte delle opere di giornalisti scandalistici (cosiddetti \"muckrackers\") e di altri progressisti, e il romanzo di Johnson rispecchia molte delle critiche che i progressisti stessi espressero nei confronti del panico e del \"money trust\" in generale. J.P. Morgan appare con il nome di \"Gunther\". La scena nella biblioteca di Morgan, che viene descritta abbastanza efficacemente, si trova nel Capitolo XVIII. Il romanzo \u00e8 stato pubblicato in forma di libro da Frederick A. Stokes nel 1913.\nPi\u00f9 recentemente, la crisi finanziaria del 1907 \u00e8 stata ben riassunta (e usata come uno degli episodi centrali della trama) nel romanzo \"Alla ricerca del piacere\" (Einaudi, 2011), dello scrittore inglese Richard Mason.\nDiffusione fuori degli Stati Uniti.\nLa crisi del 1907 ebbe sviluppi anche fuori degli Stati Uniti a causa del crollo mondiale del prezzo delle materie prime, a cominciare da quello del rame.\nGiappone.\nIn Giappone la crisi del 1907 riguard\u00f2 principalmente due settori: l'industria cotoniera e le miniere di rame. La produzione giapponese di cotone era concentrata nella prefettura di Aichi e nel suo capoluogo, Nagoya: questo determin\u00f2 la corsa agli sportelli della Banca di Nagoya. Seguirono i fallimenti di alcune banche che avevano fatto credito agli esportatori di rame.\nGermania.\nIn Germania la crisi del 1907 si concretizz\u00f2 nel fallimento della casa bancaria \"Haller, Soehler &amp; Co\" a causa della sovraesposizione della stessa verso il conglomerato minerario di Teplitz, in Boemia, che era uno dei maggiori clienti della banca e si trovava in difficolt\u00e0 a causa della discesa dei prezzi dei metalli e del carbone. La banca non resse la situazione anche perch\u00e9 in quel momento si trovava gi\u00e0 in uno stato di vulnerabilit\u00e0, in quanto era in corso la liquidazione degli eredi di un socio defunto.\nCile.\nL'economia cilena si fondava sull'esportazione del rame e del guano, perci\u00f2 il crollo del prezzo internazionale del rame ebbe ripercussioni pesanti sul paese latinoamericano. Le banche cilene erano ampiamente esposte verso questi settori. Il \"Banco Mobiliario\" divenne insolvente nel dicembre 1907: il capitale sociale fu tuttavia sufficiente a coprire le perdite, evitando cos\u00ec conseguenze ai correntisti e la diffusione del panico bancario.\nIn Italia.\nL'euforia borsistica d'inizio Novecento.\nIn Italia le premesse della crisi risalivano al 1903. A partire dall'ultimo decennio dell'Ottocento era in corso l'industrializzazione del paese, favorita dal governo mediante la creazione di liquidit\u00e0. I titoli quotati alla Borsa di Milano erano passati dai trenta del 1897 ai settantadue del 1903, ma soprattutto i valori delle azioni crescevano impetuosamente.\nIl ruolo pi\u00f9 importante nell'improvvisa ed eccessiva crescita della borsa lo ebbe il sistematico ricorso ai riporti da parte delle banche universali per controllare le imprese industriali. Il motivo per cui le banche avevano scelto di ricorrere ai riporti era apparentemente dettato da prudenza, era infatti quello di evitare di acquistare partecipazioni significative nelle industrie che si volevano controllare. Questa cautela era dovuta all'esperienza dei decenni precedenti, da cui si era imparato che quando un istituto di credito era in difficolt\u00e0, risultava difficile smobilizzare le partecipazioni azionarie per procurarsi liquidit\u00e0. Perci\u00f2 era meglio prendere i titoli a riporto, in modo che in caso di bisogno, era sufficiente non rinnovare il riporto. Tuttavia, la pratica dei riporti si rivel\u00f2 anch'essa pericolosa, sebbene per altri motivi. Infatti, gli speculatori si erano accorti che le banche prendevano a riporto tutte le azioni che trovavano sul mercato per poter controllare le industrie, e conseguentemente gli operatori pi\u00f9 spregiudicati iniziarono a fare incetta di azioni per poi darle a riporto alle banche. Questo meccanismo provoc\u00f2 una vera e propria euforia borsistica e una crescita incontrollata delle quotazioni delle azioni, particolarmente nel settore elettrico, in quello siderurgico e in quello automobilistico, settori nei quali erano maggiormente impegnate le banche miste, a partire dalla Banca Commerciale Italiana.\nBench\u00e9 il mercato fosse chiaramente gonfiato, un primo cedimento della borsa, nel 1905, fu \"tamponato\" con un'iniezione di liquidit\u00e0 da parte della Banca d'Italia e il mercato riprese a crescere sconsideratamente, senza comprendere che si era trattato di un'avvisaglia della crisi.\nAlla fine del 1906 si ebbe un'altra avvisaglia della crisi. Il presidente della Terni specul\u00f2 sui titoli della propria societ\u00e0, operando soprattutto sulla Borsa di Genova; tuttavia, alla liquidazione di novembre non pot\u00e9 pagare il dovuto. Questo determin\u00f2 il panico alla borsa ligure, panico che poi si diffuse in altre piazze italiane. Un crollo nelle quotazioni ci fu, ma ancora una volta intervenne la banca centrale, diretta da Bonaldo Stringher, che con la propria politica di sconti ed anticipazioni riusc\u00ec a porre rimedio alla situazione. Cos\u00ec anche in questa seconda occasione non si cap\u00ec la gravit\u00e0 della situazione, e la corsa al rialzo riprese come prima.\nLo scoppio della crisi.\nChi aveva ormai capito il circolo vizioso che si era creato, erano proprio le banche universali che ne erano la causa. Per questo la Commerciale ed il Credito Italiano nel 1907 decisero di restringere il ricorso al credito alle operazioni di borsa, ed in particolare ai riporti. Di conseguenza, nel maggio di quell'anno crollarono le posizioni speculative al rialzo e questo determin\u00f2 il crollo dei corsi di borsa e l'inizio di un periodo di stagnazione che dur\u00f2 fino allo scoppio della prima guerra mondiale.\nNon si comport\u00f2 nello stesso modo la terza banca mista italiana, la Societ\u00e0 Bancaria Italiana. La SIB era una banca universale nata da pochi anni e che era diventata il \"terzo pilastro\" del credito nelle regioni del triangolo industriale. \nPer raggiungere in pochi anni le dimensioni delle sue maggiori concorrenti, la Banca Commerciale Italiana ed il Credito Italiano, la \"Bancaria\" si era per\u00f2 lanciata in operazioni rischiose, dal momento che i clienti pi\u00f9 solidi se li erano gi\u00e0 accaparrati le banche che operavano da pi\u00f9 tempo.\nBench\u00e9 la \"Bancaria\" avesse sede a Milano, la quota di capitale facente capo ad azionisti genovesi era rapidamente aumentata: i Raggio lo erano dal 1904, in seguito si erano aggiunti i Bruzzone ed i De Ferrari. Nel 1907 queste famiglie erano ormai diventate proprietarie di circa il 50% delle azioni della banca e la controllavano di fatto. Queste famiglie di finanzieri erano abituate a compiere forti speculazioni sulla Borsa di Genova, perci\u00f2 la Bancaria era particolarmente esposta sulla borsa ligure.\nSe la Banca Commerciale ed il Credito Italiano a maggio avevano smesso di contenere il crollo delle azioni, invece la Bancaria persever\u00f2 da sola nel tentativo di far risalire i prezzi delle proprie azioni e di quelle dei suoi principali debitori.\nIl crac della Ramifera.\nAnche in Italia il primo settore colpito fu quello del rame. Nei primi mesi del 1907 il prezzo del rame, che era cresciuto di un quarto durante il 1906, croll\u00f2 di circa il 40%.\nLa \"Societ\u00e0 Ligure Ramifera\", nata nel 1904, era diventata il primo produttore italiano di rame. L'ideatore dell'impresa era stato il capitano Lorenzo Gardella, ma negli anni successivi avevano sottoscritto i diversi aumenti di capitale della societ\u00e0 finanzieri come i De Ferrari (azionisti anche della SIB), Federico Brown, i Bombrini ed il Credito Italiano. Di conseguenza il capitale della societ\u00e0 era passato da uno a sei milioni di lire. Le azioni, del valore nominale di duecento lire, nel marzo del 1907 erano quotate 1.355 lire. \nLa Societ\u00e0 Bancaria Italiana aveva contribuito in modo particolare alla crescita del titolo della \"Ramifera\", attraverso l'acquisto ed il riporto di azioni della societ\u00e0.\nLo scandalo della Ramifera scoppi\u00f2 nel maggio del 1907, in conseguenza della stretta creditizia, quando un agente di cambio della Borsa di Genova che aveva comprato \"allo scoperto\" per i De Ferrari, amministratori della societ\u00e0, tredicimila azioni della Ramifera rivel\u00f2 che n\u00e9 lui, n\u00e9 i De Ferrari avevano la provvista per pagare le azioni: si trattava di un \"buco\" di dodicimila lire. L'episodio rappresent\u00f2 la fine dei De Ferrari, che erano fra i maggiori finanzieri che operavano sulla piazza di Genova, e conseguentemente cre\u00f2 il panico in quella che allora era la borsa pi\u00f9 importante d'Italia: la Borsa di Genova venne chiusa per quindici giorni, mentre le azioni della Ramifera crollarono a centosettanta lire.\nIl settore automobilistico.\nIl settore automobilistico fu fra i pi\u00f9 colpiti dalla crisi, non solo in Italia. Fra gennaio e settembre del 1907 la capitalizzazione di borsa delle case automobilistiche quotate croll\u00f2 da 70 milioni di lire a meno di 50.\nL'impresa pi\u00f9 importante coinvolta nella crisi del 1907 fu la FIAT, che si trov\u00f2 sull'orlo del fallimento. Alla crisi generale economica e del settore automobilistico, si aggiungevano problemi specifici della casa automibilistica torinese. In particolare una situazione di pesante indebitamento dovuta anche al fatto di aver distribuito dividendi quando gi\u00e0 la crisi era evidente. La FIAT era in particolare debitrice per oltre tre milioni di lire verso la \"Bancaria\", in quanto questo istituto aveva assorbito nel 1904 il Banco di Sconto e Sete, banca di riferimento della FIAT al momento della fondazione.\nAlla fine del 1907 il titolo FIAT croll\u00f2 in borsa, rovinando migliaia di azionisti. Ufficialmente il crollo fu imputato al calo delle vendite sul mercato americano.\nSi form\u00f2 quindi un consorzio di banche, guidato dalla Banca Commerciale, per salvare la FIAT, che era ritenuta solida dal punto di vista industriale.\nIl consorzio decise di annullare le azioni esistenti, poi approv\u00f2 una nuova emissione di azioni, inoltre le banche concessero nuove aperture di credito. In seguito all'operazione si rafforz\u00f2 il controllo dell'azienda in capo a Giovanni Agnelli. Il bilancio del 1907 evidenziava perdite per quasi sei milioni.\nIl comportamento dei vertici FIAT durante il periodo dell'euforia borsistica e la imprudente distribuzione di dividendi nel 1907 fecero scoppiare uno scandalo l'anno successivo. Nel 1908 il presidente della FIAT, Lodovico Scarfiotti, e l'amministratore delegato, Giovanni Agnelli, furono accusati di aggiotaggio, falso in bilancio e truffa. Agnelli dovette dimettersi dalle cariche sociali. Dopo la condanna in primo grado, il process\u00f2 terminer\u00e0 nel 1912 con l'assoluzione di Agnelli e Scarfiotti, difesi in appello da Vittorio Emanuele Orlando, ex ministro della giustizia.\nLa siderurgia.\nLa stretta creditizia operata dalle banche di credito ordinario per uscire dalla crisi ebbe un pesante contraccolpo sull'industria siderurgica, bisognosa di finanziamenti per completare gli impianti in costruzione. In generale l'industria siderurgica italiana era poco competitiva con l'industria straniera, ed il mercato interno sopravviveva grazie alle barriere doganali ed alle commesse pubbliche.\nIn questa situazione Attilio Odero e Giuseppe Orlando, comproprietari del gruppo Terni, chiesero alla Banca d'Italia di sostituirsi alle banche commerciali nello sconto delle cambiali. Nell'immediato la banca centrale si limit\u00f2 ad erogare un prestito alle imprese siderurgiche, ma si inizi\u00f2 ad elaborare la costituzione di un consorzio che riunisse le imprese del gruppo Terni, in particolare la Elba e l'Ilva di Bagnoli, e che coinvolgesse anche gli Altiforni di Piombino della famiglia Bondi.\nL'intervento della Banca d'Italia.\nNell'autunno del 1907 la banca centrale dovette assumere un ruolo diretto per guidare l'economia italiana fuori della crisi.\nLa Banca d'Italia intervenne subito per salvare la Ramifera e il 2 settembre 1907 venne costituito un \"Consorzio per riporto di azioni della Societ\u00e0 Ligure Ramifera\", cui partecipavano le maggiori banche italiane e finanzieri genovesi come i Piaggio, i Raggio ed i Tassara. Tuttavia la misura si rivel\u00f2 insufficiente, perci\u00f2 nel 1913 la societ\u00e0 fu posta in liquidazione e nel 1915 venne chiusa con la perdita dell'intero capitale sociale.\nTra la fine di agosto e settembre la Societ\u00e0 Bancaria Italiana dovette far fronte ad una corsa al ritiro dei depositi per ben 4 milioni.\nCREDIT e COMIT avrebbero voluto approfittare della situazione per vedere l'eliminazione della sgradita concorrente, tuttavia il direttore della Banca d'Italia Bonaldo Stringher convinse le due maggiori banche italiane che il crollo della Bancaria avrebbe comportato il panico e la corsa agli sportelli anche presso le loro filiali. Perci\u00f2 fu costituito anche in questo caso un consorzio di banche, il quale nell'ottobre 1907 erog\u00f2 un prestito di 50 milioni di lire alla SBI, prendendo in garanzia le partecipazioni azionarie detenute dalla banca.\nDopo solo un mese ci rese, tuttavia, conto che l'apertura di credito era stata insufficiente e che non era stata recuperata la fiducia dei risparmiatori. Fu cos\u00ec deciso un secondo prestito di 40 milioni. Questa volta, per\u00f2, gli istituti di credito pretesero di ottenere il controllo della stessa \"Bancaria\". La \"Bancaria\" fu in grado di restituire gli aiuti finanziari ricevuti, per cui alla fine del 1908 fu sciolto il Consorzio che aveva effettuato il salvataggio, anche se l'istituto di credito continu\u00f2 ad essere strettamente sorvegliato da Stringher fino al 1914, quando conflu\u00ec nella Banca Italiana di Sconto.\nLa sistemazione del settore siderurgico richiese pi\u00f9 tempo all'opera mediatrice di Stringher, anche perch\u00e9 la concorrenza fra i gruppi Terni e Bondi aveva creato una spirale di investimenti e di conseguenti debiti, che aveva aggravato nel tempo la situazione. Solo il 4 agosto 1911 fu creato il cosiddetto \"Consorzio siderurgico\". In base a tale accordo, la gestione degli stabilimenti delle sei societ\u00e0 coinvolte (\"Ilva\", \"Elba\", \"Altiforni di Piombino\", \"Ferriere Italiane\", \"Savona\", \"Ligure Metallurgica\") sarebbe stata affidata all'Ilva, in modo da armonizzare le politiche industriali delle stesse ed evitare le crisi da sovrapproduzione.\nNegli stessi mesi era stata creata anche la \"Societ\u00e0 anonima Ferro e Acciaio\", un vero e proprio cartello dell'acciaio, che oltre ai membri del Consorzio Siderurgico comprendeva anche le acciaierie medio-piccole, come la Carlo Tassara e la Falck: gli imprenditori metalmeccanici e i commercianti si erano impegnati a comprare la materia prima solo da tale societ\u00e0, la quale a sua volta avrebbe provveduto a dividere il lavoro fra le imprese socie.\nIl 7 agosto 1911 fu infine sottoscritta la convenzione finanziaria per l'estinzione dei debiti delle societ\u00e0 del consorzio siderurgico: vi aderirono la Banca Commerciale Italiana, il Credito Italiano, la Societ\u00e0 Bancaria Italiana, il Banco di Roma, la Banca Zaccaria Pisa, nonch\u00e9 le maggiori casse di risparmio.\nIn considerazione di questi interventi effettuati dalla Banca d'Italia in favore delle aziende colpite dalla crisi mondiale, il 1907 pu\u00f2 essere individuato come il momento iniziale in cui lo stato italiano ha considerato che fra i propri compiti ci fosse anche quello di salvare le imprese in crisi.\nAgli interventi in favore delle singole imprese, la banca centrale aggiunse un provvedimento in favore del mercato in generale, in quanto emise cartamoneta per pi\u00f9 di 200 milioni di lire, quale \"iniezione di liquidit\u00e0\". L'operazione fu resa possibile dal fatto che il bilancio dello stato era in attivo da dieci anni, ma soprattutto dal volume delle rimesse degli emigrati che permettevano che questo flusso monetario non danneggiasse la bilancia dei pagamenti.\nLa riforma della borsa.\nQuando la crisi fu passata e se ne esaminarono le cause, si comprese che di l\u00e0 dell'andamento del prezzo del rame, si era manifestato un problema pi\u00f9 specifico che riguardava la borsa di Genova.\nLa borsa genovese aveva una tradizione di scarsa regolamentazione. In effetti la piazza ligure aveva rifiutato fino al 1855 di essere costituita in mercato regolamentato, salvo ritrovarsi, dopo tale data, ad essere la borsa pi\u00f9 importante d'Italia.\nAnche dopo l'istituzione ufficiale, inoltre, la borsa ligure era comunque rimasta scarsamente regolamentata. \nIn particolare la Camera di Commercio si rifiutava di limitare il numero degli intermediari autorizzati, che nel 1906 erano ben 1200.\nAnalogamente la negoziazione non avveniva obbligatoriamente \"alle grida\", mentre a Milano tale procedura era obbligatoria dal 1885. La conseguenza di questo stato di cose era una speculazione sfrenata, aperta a tutti ma concentrata su pochi titoli.\nQuesta assenza di regole alla fine si ritorse contro la borsa genovese e, proprio in conseguenza della crisi del 1907, fra il 1909 ed il 1911 la Borsa di Milano sostitu\u00ec quella di Genova come piazza finanziaria pi\u00f9 importante d'Italia.\nDi l\u00e0 delle vicende della borsa genovese, la necessit\u00e0 di disciplinare in modo stringente i mercati finanziari era divenuto evidente. La prima risposta legislativa furono due decreti emessi nello stesso 1907. Il primo introduceva criteri rigorosi per l'ammissione dei titoli in borsa, al fine di evitare la costituzione di societ\u00e0 fantasma nelle fasi di euforia. Il secondo, molto contestato, mirava a punire la speculazione al ribasso mediante il cosiddetto \"diritto di sconto\", considerando i \"ribassisti\" colpevoli dei crolli di borsa.\nLa vera riforma della borsa fu tuttavia attuata con la legge n\u00b0 272 del 20 marzo 1913, la quale impose requisiti pi\u00f9 rigorosi per diventare agenti di cambio e vietava a tali professionisti di operare in proprio.\nInoltre la legge di riforma disciplinava l'attivit\u00e0 delle borse, a cominciare dal diritto di accesso; regolava l'ammissione dei titoli alla contrattazione; unificava l'orario delle negoziazioni in tutto il paese, nonch\u00e9 le scadenze delle compensazioni e delle liquidazioni; imponeva in tutte le piazze italiane la negoziazione \"alle grida\"; fissava i criteri per la formazione del listino della giornata; imponeva agli agenti la tenuta dei libri su cui registrare tutte le operazioni effettuate."}
{"id": "2300601", "revid": "999533", "url": "https://it.wikipedia.org/wiki?curid=2300601", "title": "Gran Premio d'Italia 1984", "text": "Il Gran Premio d'Italia 1984 \u00e8 stata la quattordicesima gara del Campionato mondiale di Formula 1 1984. Si \u00e8 corsa domenica 9 settembre sul Circuito di Monza. La gara \u00e8 stata vinta dall'austriaco Niki Lauda su McLaren-TAG Porsche; per il vincitore si tratt\u00f2 del ventiquattresimo successo nel mondiale. Ha preceduto sul traguardo due piloti italiani, su vetture italiane: Michele Alboreto su Ferrari e Riccardo Patrese su Alfa Romeo. Per l'Alfa Romeo si tratt\u00f2 dell'ultimo podio in una gara valida per il campionato mondiale di Formula 1.\nAl quarto e quinto posto si classificarono altri due piloti austriaci, Jo Gartner su Osella-Alfa Romeo e Gerhard Berger su ATS-BMW. A entrambi, per\u00f2, non vennero attribuiti punti iridati, in quanto a inizio stagione, le loro due scuderie iscrissero una sola vettura al mondiale, e perci\u00f2 non potevano cogliere punti con una seconda vettura.\nVigilia.\nSviluppi futuri.\nLa FISA fece alcune proposte per rendere pi\u00f9 sicuri le monoposto di F1. La federazione si concentr\u00f2 sul miglioramento delle protezioni per le gambe dei piloti, introducendo l'obbligo del \"crash test\" per la parte anteriore delle vetture.\nAspetti tecnici.\nPer l'appuntamento in terra brianzola, la Ferrari present\u00f2 un'evoluzione della 126 C4, nota come versione M2, caratterizzata da pance laterali allungate e da modifiche alla presa d'aria del motore. La monoposto venne, per\u00f2, utilizzato solamente nelle prove, mentre in gara si prefer\u00ec utilizzare il modello precedente, pi\u00f9 affidabile. Anche la Ligier mise a disposizione di Andrea De Cesaris una nuova vettura, mentre l'Alfa Romeo utilizz\u00f2 una nuova carrozzeria e una nuova sospensione anteriore.\nLa Lotus mise a disposizione di Elio De Angelis una vettura con cambio nuovo, con un carter pi\u00f9 robusto, un migliore circuito di lubrificazione e elementi del pignone Hewland.\nAspetti sportivi.\nAl termine del GP di Detroit, le vetture della Tyrrell erano state sottoposte a verifica. Il peso delle Tyrrell risult\u00f2 regolare, ma i tecnici della federazione vollero controllare anche il serbatoio d'acqua delle vetture, all'interno del quale venne scoperto un liquido sconosciuto, nel quale galleggiavano dei pallini di piombo.\nA seguito di ulteriori indagini, la Federazione scopr\u00ec che sulle vetture inglesi, durante la gara, veniva effettuato un rabbocco con questo liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi, a iniziare da quello d'Italia.\nLa Toleman sospese il proprio pilota Ayrton Senna per una gara, in quanto aveva firmato un contratto con la Lotus per la stagione seguente, rendendo noto il tutto al termine del Gran Premio d'Olanda. Il team inglese, infatti, non aveva apprezzato il comportamento del proprio pilota, che voleva mantenere in squadra pure l'anno seguente, al fine di garantirsi l'appoggio di nuovi sponsor. Il brasiliano ribatt\u00e9 di non aver commesso nessun atto illecito, in quanto nel contratto con il team britannico era presente una clausola che gli consentiva di liberarsi per passare a una scuderia diversa, con una penale di 100.000 sterline. Senna incaric\u00f2 anche alcuni avvocati per riuscire a convincere la Toleman a farlo correre a Monza. Per il 1985 Senna era stato avvicinato anche dalla Brabham (ove per\u00f2 Nelson Piquet pose un veto al suo arrivo) e dalla McLaren, nel caso Niki Lauda fosse passato alla Renault.\nIl posto di Senna venne preso dallo svedese Stefan Johansson (in arrivo proprio dalla Tyrrell), mentre, su una seconda vettura, riproposta in questa gara per la prima volta dopo l'incidente di Johnny Cecotto al GP di Gran Bretagna, fece il proprio esordio Pierluigi Martini. Martini aveva vinto il Campionato europeo di F3 nel 1983. All'ATS si rivide Gerhard Berger, al quale venne affidata la seconda vettura, dopo l'esordio in Austria. All'austriaco venne confermata la presenza fino a fine stagione.\nIn questa gara avrebbe dovuto fare il suo esordio una nuova scuderia italiana, la Minardi, gi\u00e0 impegnata nel Campionato Europeo di Formula 2. La vettura avrebbe dovuto essere spinta da un motore Alfa Romeo, ma la monoposto non fu pronta per il gran premio.\nLa Benetton, poi, rinnov\u00f2 per altri due anni l'accordo di sponsorizzazione con l'Alfa Romeo, fissando le entrate per il team italiano in base ai punti conseguiti l'anno successivo.\nIn vista della gara, gli organizzatori decisero di aumentare di settemila posti, di cui duemila coperti, la capienza dell'autodromo.\nQualifiche.\nResoconto.\nNella prima sessione ufficiale, quella del venerd\u00ec, il pilota della Lotus Elio De Angelis ottenne il miglior tempo, precedendo le due Brabham di Nelson Piquet e Teo Fabi. Il pilota romano realizz\u00f2 anche il record del circuito (in 1'28\"14), venendo poi applaudito dal pubblico. Le prove, svoltesi inizialmente su pista bagnata, andata via via asciugandosi, hanno visto anche le Alfa Romeo mostrare una maggiore competitivit\u00e0, con Riccardo Patrese classificatosi tra i primi dieci. I due candidati al titolo, Niki Lauda e Alain Prost, invece, non forzarono le loro vetture, limitandosi a classificarsi settimo e quinto, con l'austriaco scontento, per\u00f2, del rendimento del motore. Davanti a Prost si classific\u00f2 Michele Alboreto, vittima di vari guasti, che lo costrinsero ad utilizzare la monoposto di riserva. Al mattino, nelle libere, l'altro pilota della scuderia italiana Ren\u00e9 Arnoux aveva rotto due motori e un cambio. Il veloce circuito monzese vide molti piloti, oltre ad Alboreto, alle prese con problemi tecnici, soprattutto al motore, come Rosberg, Cheever, Alliot e Piquet stesso.\nNel corse delle qualifiche del venerd\u00ec, a causa di cinture non ben allacciate, Niki Lauda sbatt\u00e9 col corpo contro un lato della sua vettura, mentre stava affrontando una variante. Ci\u00f2 port\u00f2 a una sublussazione di una vertebra dorsale; cosa che avrebbe consigliato alcuni giorni di riposo, ma che non lo avrebbe fatto partecipare alla gara. Grazie a un bendaggio stretto al torace pot\u00e9 correre, anche se l'austriaco mise comunque in dubbio la sua capacit\u00e0 di completare il gran premio.\nAl sabato, poi, Piquet riusc\u00ec ad ottenere la miglior prestazione, abbassando ulteriormente il record del circuito (alla media di 241,153 km/h) e portandosi in pole position. Dietro al brasiliano, alla quindicesima partenza al palo nel mondiale, si classific\u00f2 Prost, seguito da De Angelis e da Lauda. Brusco il peggioramento dei piloti Ferrari, con Alboreto arretrato all'undicesimo posto e Ren\u00e9 Arnoux quattordicesimo. Il francese, al termine della sessione di qualifica, dichiar\u00f2 alla stampa di non riuscire a capire il comportamento della vettura e di non contare troppo su eventuali progressi la domenica. Sulla vettura di Alboreto si era verificata una perdita d'olio, mentre su quella del francese si erano verificati problemi al cambio. Per la prima volta dal 1951 le Alfa Romeo si classificarono davanti alle Ferrari. L'unico non qualificato fu Pierluigi Martini, su Toleman. Fran\u00e7ois Hesnault ricevette un'ammonizione dalla direzione di corsa, in quanto, al termine delle qualifiche, effettu\u00f2 ancora un giro dopo l'esposizione della bandiera a scacchi.\nRisultati.\nI risultati delle qualifiche furono i seguenti:\nGara.\nResoconto.\nNiki Lauda dovette sostituire il motore della sua vettura, mentre l'altro pilota della McLaren, Alain Prost, decise di prendere il via con il muletto. Anche Derek Warwick e Jacques Laffite furono costretti a utilizzare il muletto. Manfred Winkelhock, dopo il giro di ricognizione, a causa di un problema al cambio, decise di non prendere parte alla gara. Nel giro di formazione Marc Surer, per un problema all'alimentazione, si piant\u00f2 alla \"Parabolica\", e venne spinto ai box.\nAlla partenza Nelson Piquet mantenne il comando mentre Alain Prost venne passato da Elio De Angelis, mentre Niki Lauda, scattato male, ne perse due, scivolando al sesto posto. Prost, al termine del primo giro, pass\u00f2 di nuovo De Angelis. Seguivano poi Patrick Tambay, Teo Fabi, Niki Lauda, Nigel Mansell e Riccardo Patrese. Nel corso del secondo giro Tambay prese la terza posizione a De Angelis.\nPiquet commise un piccolo errore di guida, che lo port\u00f2 a sfiorare l'uscita dal tracciato: ci\u00f2 consent\u00ec a Prost e Tambay di avvicinarsi al brasiliano. De Angelis perse altre posizioni, a favore di Fabi e Lauda. Anche Riccardo Patrese commise un errore, che port\u00f2 il pilota padovano a essere passato da Michele Alboreto, Eddie Cheever e Derek Warwick. La gara, al quarto giro, vive un momento decisivo per il titolo, col ritiro di Prost, per la rottura del motore. In questo giro Alboreto pass\u00f2 anche Mansell, che dopo due giri, venne passato anche da Cheever.\nAlboreto prosegu\u00ec la sua rimonta, passando, al giro 7, anche De Angelis, mentre Mansell perse altre posizioni. All'ottavo giro Teo Fabi fu autore di un testacoda alla \"Variante della Roggia\", che gli fece perdere diverse posizioni, ma gi\u00e0 al giro 9 Fabi pass\u00f2 Warwick, mentre si ritir\u00f2 Keke Rosberg. La graduatoria vedeva al comando Nelson Piquet, davanti a Patrick Tambay, Niki Lauda, Michele Alboreto ed Elio De Angelis.\nFabi prosegu\u00ec la sua rimonta passando Cheever poi De Angelis e, infine, anche Alboreto. Al quattordicesimo giro Mansell fin\u00ec nella sabbia di una via di fuga, dopo un testacoda, che lo costrinse al ritiro. Poco dopo, per un problema al cambio, anche l'altro pilota della Lotus, De Angelis, abbandon\u00f2 la gara. Al sedicesimo giro Tambay pass\u00f2 Piquet che, poco dopo, guadagn\u00f2 i box, ove si ritir\u00f2 per una perdita d'olio. Fabi, l'altro pilota della Brabham, pass\u00f2 Lauda, ponendosi secondo, alla spalle di Patrick Tambay.\nAl giro 19 Warwick prese la quinta piazza a Cheever, mentre un problema all'acceleratore sulla Renault di Tambay permise a Fabi e Lauda di avvicinarsi al leader di gara. Fabi tent\u00f2 di passare Tambay al ventottesimo giro, alla \"Roggia\", sfiorando la collisione con la Renault. Al trentaduesimo giro abbandon\u00f2 la gara anche Warwick, finito nella via di fuga alla \"Ascari\". L'uscita di pista fu causata per una perdita di pressione dell'olio sulla sua Renault.\nFabi rallent\u00f2 il suo ritmo, che consent\u00ec a Lauda di attaccare il pilota italiano. La lotta fra i due termin\u00f2 al giro 40, quando Lauda pass\u00f2 il pilota della Brabham prima della \"Parabolica\", mettendo anche due route sull'erba. Due giri dopo Stefan Johansson pass\u00f2 Cheever, e si trov\u00f2 quinto, ma venne ripassato dall'italoamericano poco dopo. Al giro 43 cambi\u00f2 il leader della corsa, con Niki Lauda che sorpass\u00f2 Patrick Tambay alla prima di \"Lesmo\". Il giro seguente si ritirarono sia Teo Fabi, per la rottura di una condotto dell'olio, che Tambay, per la rottura dell'acceleratore. Lauda si trov\u00f2 a condurre, con ampio margine, su Alboreto, Cheever, Johansson, Patrese, Ghinzani e Gartner.\nEddie Cheever abbandon\u00f2 per mancanza di carburante, mentre Johansson perse diverse posizioni per delle vibrazioni sulla sua Toleman. Lo svedese si ferm\u00f2 ai box per una riparazione al mozzo di una ruota. Riprese la gara comunque quinto, con un giro di margine su Gartner e Berger. Al giro 50 si ritir\u00f2 anche Piercarlo Ghinzani per mancanza di benzina, mentre stava per raggiungere Patrese per il terzo posto. L'altro pilota dell'Osella, Gartner, cerc\u00f2 di arrivare al termine della gara con un impianto di alimentazione malfunzionante, in cui solo la pompa elettronica continuava a pescare benzina.\nNiki Lauda vinse per la ventiquattresima volta nel mondiale di F1, davanti a due piloti italiani, Michele Alboreto ed Riccardo Patrese. Con Patrese l'Alfa Romeo ottenne il suo ventiseiesimo, e ultimo, podio nel mondiale. Fu anche l'ultimo podio per la casa milanese quale fornitrice di motori. Stefan Johansson giunse quarto, per la prima volta a punti, mentre i due piloti austriaci giunti tra i primi sei, Jo Gartner e Gerhard Berger, non poterono iscrivere punti iridati, in quanto le loro scuderie, Osella e ATS, avevano iscritto, a inizio stagione, una sola vettura al campionato, vettura affidata ai rispettivi compagni di scuderia.\nRisultati.\nI risultati del gran premio furono i seguenti:"}
{"id": "2300603", "revid": "124647742", "url": "https://it.wikipedia.org/wiki?curid=2300603", "title": "Vincenzo Giardini", "text": "Biografia.\nGiovane militante comunista (fin dall\u2019et\u00e0 di 14 anni), nel 1924 venne arrestato perch\u00e9 sorpreso a diffondere \"L'Unit\u00e0\", quotidiano del partito. Animatore dell'antifascismo nella clandestinit\u00e0, nel 1925, a soli 18 anni, era gi\u00e0 membro nel comitato federale del Partito Comunista che dal faentino si trasfer\u00ec a Massa Lombarda. Lo componevano, oltre a Giardini, Giuseppe Baff\u00e8, Mario Babini e Soldati. Con Babini, nel 1925, fond\u00f2 anche la Federazione Giovanile del Partito Comunista, che cont\u00f2 in quell'anno duecento iscritti. \nA met\u00e0 degli anni Venti era gi\u00e0 un dirigente autorevole e ascoltato, punto di riferimento degli antifascisti lughesi e rappresentante emblematico di questo territorio. \nNell'estate del 1928 si tenne un grande convegno del Partito Comunista a Massa Lombarda, nei campi dei coloni Baff\u00e8. In quest'occasione Vincenzo Giardini si afferm\u00f2 per le sue idee e la capacit\u00e0 di coerenza e di mobilitazione delle coscienze. Nel 1932 fu nuovamente arrestato; questa volta fu inviato al confino sull'isola di Ponza, dove rimase cinque anni e dove conobbe Sandro Pertini, Umberto Terracini, Giorgio Amendola e altri esponenti dell'antifascismo, con i quali, oltre a condividere il confino, studi\u00f2 (\"Universit\u00e0 del Confino\"). Ma nell'isola di Ponza Giardini non si sentiva sicuro, cos\u00ec chiese e ottenne di essere trasferito a Montalbano Jonico (Matera), dove rimase per .\nIl 25 luglio 1943 cadde la ventennale dittatura fascista. Fu di grande rilievo il suo ruolo nella Resistenza romagnola: l'11 settembre 1943, prese parte alla riunione fondativa della Resistenza romagnola, tenutasi all'Hotel Mare-Pineta di Milano Marittima e a cui parteciparono, oltre a lui, Arrigo Boldrini, Ennio Cervellati, Giuseppe D'Alema, Riccardo Fedel, Giovanni Fusconi, Mario Gordini, Rodolfo Salvagiani, Agide Samaritani, Zoffoli. Ai primi di ottobre si riunirono a Lugo i rappresentanti dei partiti antifascisti per organizzare la Resistenza nel lughese. Il Comitato era diretto da Vincenzo Giardini (\"Cencio\") e Sante Baracca (\"Tino\"). Dopo poche settimane, nell\u2019autunno del 1943, a Faenza, ebbe luogo una riunione con Arrigo Boldrini, Gino Gatta, Ennio Cervellati, Renato Emaldi, Vincenzo Giardini per la zona di Lugo, e altri. Fu, con Boldrini, tra coloro che proprio a Faenza organizzarono il Comitato di Liberazione Nazionale in cui Giardini fu nominato (col nome di battaglia di \u201cCencio\u201d) comandante, commissario partigiano responsabile della V Zona della \"28\u00aa Brigata Garibaldi\" (Commissario, sovraintendente anche per la IV Zona e le altre limitrofe). Collabor\u00f2 con Gianni Bolognesi e Aspromonte Neri in rappresentanza del PCI, fu amico di Arrigo Boldrini (\"Bulow\"), Gianni Giadresco, Giuseppe Dozza, Giorgio Amendola e molti altri, fra i quali si ricordano la scrittrice Renata Vigan\u00f2 e il prof. Elio Lugaresi. \nNelle prime elezioni libere, che si tennero a Lugo il 19 aprile del 1946, fu eletto a soli 39 anni sindaco con 9.277 voti, mantenendo tale carica ininterrottamente fino al 22 novembre del 1964. Divenuto il simbolo della ricostruzione materiale e morale della citt\u00e0 fu amato dalla cittadinanza per la sua umilt\u00e0 e rispettato dalle opposte forze politiche per il suo pragmatismo, il suo buon senso e l\u2019alto profilo umano. Si \u00e8 spento a Lugo il 17 aprile del 1991."}
{"id": "2300605", "revid": "1543377", "url": "https://it.wikipedia.org/wiki?curid=2300605", "title": "Domini di primo livello proposti", "text": "Per alcuni domini di primo livello proposti l'ICANN non ha ancora completato la procedura di autorizzazione.\nIl nuovo programma GTLD.\nA marzo 2007 l'ICANN e i rappresentanti di governi, imprese commerciali e associazioni hanno stabilito di comune accordo una serie di linee di principio per aprire la strada a una sostanziale liberalizzazione dei domini di primo livello, snellendo considerevolmente le procedure di registrazione e lasciando all'ICANN un potere di controllo solo sul rispetto degli aspetti formali della procedura e di alcuni principi di correttezza nella scelta dei nuovi domini.\nA ottobre 2007 l'ICANN ha lanciato un programma di studio congiunto per approfondire gli aspetti tecnici legati a tale decisione. I risultati sono stati formalizzati con la riunione di Parigi del giugno 2008, che ha confermato l'avvio delle procedure per consentire la libera registrazione dei nomi a dominio di primo livello, consentendo anche l'impiego di alfabeti e codifiche non latine.\nNel corso dei mesi successivi sono state quindi definite le prime bozze delle procedure burocratiche per la registrazione dei nuovi nomi liberi a dominio, sostanzialmente a pagamento per le imprese commerciali (che possono registrare quindi come dominio di primo livello la propria denominazione) e condizionato a una richiesta o a un nulla-osta governativo preliminare per i domini di carattere geografico. La definizione della procedura finale \u00e8 prevista attorno a met\u00e0 2009.\nDomini con processo in corso al momento del cambio di procedure.\nIl nuovo processo, che nelle intenzioni dell'ICANN dovrebbe diventare operativo nel corso del 2009, ha di fatto sospeso le vecchie procedure in corso, che dovrebbero concludersi positivamente con la nuova procedura. A marzo 2009, erano pendenti gli iter per i domini proposti riportati di seguito.\nDomini relativi a popoli e lingue.\nQueste proposte vogliono creare un'identit\u00e0 indipendente sulla rete per delle comunit\u00e0 linguistiche e culturali. Si ispirano principalmente al successo del dominio .cat, pensato per i siti in lingua catalana e relativi alla cultura catalana."}
{"id": "2300626", "revid": "2519", "url": "https://it.wikipedia.org/wiki?curid=2300626", "title": "Parco naturale Papuk", "text": "Il parco naturale Papuk (in croato: \"park prirode Papuk\") \u00e8 una piccola oasi della Slavonia orientale.\nNel 2007 \u00e8 diventata la prima area protetta a diventare geoparco, con la denominazione di Geoparco Papuk.\nAl suo interno sorge un piccolo centro rurale omonimo."}
{"id": "2300639", "revid": "1632387", "url": "https://it.wikipedia.org/wiki?curid=2300639", "title": "De Dannan", "text": " \nDe Dannan \u00e8 un gruppo di musica folk irlandese.\nFu fondato da Frankie Gavin (violino), Alec Finn (chitarra e bouzouki), Johnny McDonagh (bodhr\u00e1n) e Charlie Piggott (banjo), frequentatori abituali delle session dello Hughes' Pub di Spiddal. In seguito, coinvolsero anche la cantante Dolores Keane ad entrare nella band. Scelsero inizialmente il nome di \"D\u00e9 Danann\", ispirandosi alla leggendaria trib\u00f9 celtica dei T\u00faatha D\u00e9 Danann.\nPubblicarono il loro primo album nel 1975, l'eponimo \"D\u00e9 Danann\". Dolores Keane lasci\u00f2 il gruppo nel 1977 per sposare il musicista John Faulkner, con il quale registr\u00f2 poi tre dischi. Per il secondo album, \"Selected Jigs Reels and Songs\", i De Dannan chiamarono in sostituzione il cantante Johnny Moynihan. Il disco non fu mai riedito in cd perch\u00e9, a loro detta, i master delle registrazioni andarono perduti. Nel 1981, dopo l'ingresso nel gruppo di Maura O'Connell e la pubblicazione di \"Star-Spangled Molly\", il gruppo decide - forse per motivi di maggior facilit\u00e0 di pronuncia - di cambiare nome in \"De Dannan\".\nAnche Maura O'Connell per\u00f2 lascer\u00e0 i De Dannan e verr\u00e0 chiamata Mary Black, che per\u00f2 far\u00e0 la spola tra Nashville e Dublino durante le registrazioni dei due album. A sancire la grande discontinuit\u00e0 vocale tra un disco e l'altro, il grande ritorno di Dolores Keane e le successive partecipazioni di Eleanor Shanley, Tommy Fleming e Andrew Murray."}
{"id": "2300653", "revid": "367445", "url": "https://it.wikipedia.org/wiki?curid=2300653", "title": "Sound off", "text": ""}
{"id": "2300654", "revid": "22991230", "url": "https://it.wikipedia.org/wiki?curid=2300654", "title": "What-A-Cartoon!", "text": ""}
{"id": "2300677", "revid": "1305772", "url": "https://it.wikipedia.org/wiki?curid=2300677", "title": "Left Behind (Slipknot)", "text": "Left Behind \u00e8 un singolo del gruppo musicale statunitense Slipknot, pubblicato il 29 ottobre 2001 come primo estratto dal secondo album in studio \"Iowa\".\nVideo musicale.\nIl video musicale di \"Left Behind\", diretto da Dave Meyers, si concentra su un ragazzo che taglia della carne di capra in una macelleria. Pi\u00f9 tardi torna alla sua sporca e fatiscente casa nella quale i bulli lanciano pietre attraverso le sue finestre. Il ragazzo versa dei cereali in una tazza, poi ci mette dell'acqua sporca e guarda un vecchio televisore da cui si vede flebilmente il logo degli \"Slipknot\". Il gruppo esegue il brano in un luogo asciutto, una foresta morta, e verso la fine del video si fa notte e comincia a piovere fortemente.\nCome quanto accaduto con \"The Heretic Anthem\", il video di \"Left Behind\" ha segnato il debutto dei costumi degli Slipknot nella promozione di \"Iowa\". Esistono due versioni del video, una versione leggermente modificata (per essere messa in onda in TV) e uno inedito per il DVD.\nAccoglienza.\n\"Left Behind\" ha avuto un grande successo commerciale, raggiungendo la posizione 30 nella Mainstream Rock Songs e la 24 nella Official Singles Chart. \nLa canzone \u00e8 stata anche nominata ai Grammy Awards 2002 nella categoria Best Metal Performance."}
{"id": "2300686", "revid": "729019", "url": "https://it.wikipedia.org/wiki?curid=2300686", "title": "Heer (Wehrmacht)", "text": "Lo Heer (\"esercito\" in lingua tedesca) era la forza armata di terra della Wehrmacht. Era dotata di un proprio comando supremo (Oberkommando des Heeres, abbreviato OKH), formalmente sottoposto al comando supremo delle forze armate (Oberkommando der Wehrmacht, OKW), ma in pratica dotato di larga autonomia, tanto che, nel corso del conflitto, arriver\u00e0 a gestire tutte le operazioni del fronte orientale.\nEsistevano grandi unit\u00e0 terrestri che non facevano parte dello \"Heer\": le Divisioni della Luftwaffe, cio\u00e8 quelle campali (\"Luftwaffe Feld-Division\") e quelle paracadutisti (\"Fallschirmj\u00e4ger-Division\"), le Divisioni di fanteria di Marina e le Divisioni delle Waffen-SS.\nL'esercito tedesco nella seconda guerra mondiale si dimostr\u00f2 nel complesso una forza combattente temibile grazie soprattutto alle sue tattiche moderne, alla dottrina operativa elastica ed aggressiva e all'efficienza dei suoi armamenti. Nettamente superiore agli eserciti avversari nella prima parte della guerra, nel complesso continu\u00f2 a combattere con determinazione fino alla fine del conflitto, nonostante le continue perdite in particolare sul Fronte orientale e la sempre crescente inferiorit\u00e0 di uomini e mezzi rispetto alla coalizione nemica. I soldati tedeschi in generale erano bene addestrati e influenzati soprattutto all'inizio della guerra dai concetti razzisti del nazismo del \"Herrenvolk\" e del superuomo germanico. Guidati da ottimi sottufficiali e ufficiali inferiori, dimostrarono tenacia e coraggio su tutti i fronti; secondo molti autori moderni, l'esercito tedesco rimane la pi\u00f9 efficiente forza combattente della seconda guerra mondiale.\nStoria.\nNel 1939 la Germania era divisa in 18 regioni militari (tedesco: \"Wehrkreise\"), ciascuna delle quali costituiva deposito per un certo numero di divisioni e formava una base per i loro reggimenti. In caso di mobilitazione, le divisioni effettive erano 51: 39 divisioni di fanteria (di cui 4 motorizzate), 5 divisioni corazzate (pi\u00f9 una brigata), 4 divisioni leggere, 3 divisioni da montagna.\nAllo scoppio della guerra gli organici dell'esercito tedesco furono rapidamente ampliati con l'inclusione di 17 divisioni di riserva, 20 divisioni territoriali (tedesco: \"Landwehr\") e 14 di ricambio (\"Ersatz\").\nI vari \"wehrkreis\" disponevano di centri di reclutamento, scuole e reparti di addestramento ed erano incaricati di preparare, organizzare e equipaggiare continuamente nuove divisioni da inviare all'esercito combattente; questo sistema permetteva il sistematico afflusso di nuovi reparti e la costituzione di unit\u00e0 omogenee costituite da soldati in gran parte originari dalle stesse regioni geografiche.\nAll'inizio della seconda guerra mondiale il generale Walther von Brauchitsch era il comandante in capo dell'esercito tedesco (\"Oberbefehlshaber des Heeres\"), ma dopo la disfatta nella battaglia di Mosca, Adolf Hitler destitu\u00ec il generale e assunse personalmente la guida dello \"Heer\" che continu\u00f2 a comandare in modo sempre pi\u00f9 autoritario fino alla morte il 30 aprile 1945. Il comandante in capo era coadiuvato dal capo di stato maggiore (\"Chef des Generalstabes des Heeres\") che fino al 30 settembre 1942 fu il generale Franz Halder, sostituito dal generale Kurt Zeitzler fino all'estate 1944 e infine dai generali Heinz Guderian e Hans Krebs che si suicid\u00f2 durante la battaglia di Berlino. Altri ufficiali generali con incarichi di grande importanza durante la guerra furono il Quartiermastro generale, incaricato dell'equipaggiamento e dell'armamento dell'esercito, il generale Eduard Wagner, e il responsabile superiore delle trasmissioni, il generale Erich Fellgiebel.\nPochi giorni prima dell'inizio della guerra, lo \"Heer\" venne suddiviso in \"Feldheer\", l'esercito campale operativo che part\u00ec per il fronte, e \"Ersatzheer\", le forze di riserva che sarebbero rimaste in Germania con incarichi di presidio, supporto e sostegno. Il generale Friedrich Fromm fu, fino al suo coinvolgimento nel complotto contro Hitler del 20 luglio 1944, il responsabile dello \"Ersatzheer\" con l'incarico di preparare sempre nuovi reparti da trasferire nel \"Feldheer\". L'esercito campale era a sua volta suddiviso in:\nOrganizzazione.\nDivisioni di fanteria.\nNei primi anni di guerra, la tipica divisione di fanteria comprendeva 3 reggimenti di fanteria (ciascuno di circa 3.000 uomini) e un reggimento di artiglieria, oltre alle varie unit\u00e0 di supporto (reparti esploratori, controcarri, trasmissioni, genio, rifornimenti, complementi, servizio sanitario). Contrariamente agli altri eserciti del periodo, il battaglione genio ed esplorante erano vere e proprie unit\u00e0 di combattimento, ed essendo dotate di lanciafiamme e di cannoni controcarro (in genere calibro 50 o 88\u00a0mm) spesso si impegnavano direttamente contro il nemico.\nIl reggimento di fanteria aveva un suo comando con una compagnia di comando e un plotone di trasmissioni, ciclisti e genieri. Il battaglione di fanteria comprendeva 3 compagnie fucilieri (circa 180 uomini con una squadra dotata di fucili controcarro), una compagnia mitraglieri su 3 plotoni (12 uomini con 2 mitragliatrici pesanti per plotone), un plotone mortai pesanti formato di 3 squadre con 19 uomini ciascuna e 2 mortai da 81\u00a0mm. In totale, un reggimento di fanteria era dotato del seguente armamento: 26 mitragliatrici pesanti, 85 mitragliatrici leggere, 18 mortai da 81\u00a0mm, 27 mortai da 50\u00a0mm, 12 cannoni controcarro da 37\u00a0mm, 6 cannoni da fanteria da 75 mm, 2 obici da fanteria da 150\u00a0mm.\nIl reggimento di artiglieria era articolato in 3 gruppi di artiglieria da campagna, ognuno su 3 batterie da 4 cannoni da 105\u00a0mm. Oltre all'artiglieria divisionale, sia le armate che i corpi d'armata disponevano di batterie supplementari dotate di artiglierie medie e pesanti. Gran parte delle artiglierie contraeree pesanti erano sotto il controllo della \"Luftwaffe\", ma potevano essere assegnate all'esercito per operazioni specifiche.\nNel giugno del 1941 esistevano 175 divisioni di fanteria; nel gennaio del 1943 questa cifra era salita a 226 e, alla fine della seconda guerra mondiale, le divisioni erano circa 240. Sebbene il numero complessivo dei fanti aumentasse, una divisione del 1945 aveva la met\u00e0 degli effettivi di una divisione del 1941.\nNel 1943 la scarsit\u00e0 di uomini disponibili per l'esercito cominci\u00f2 a diventare evidente, specialmente dopo la perdita dell'intera 6\u00aa armata nella battaglia di Stalingrado; quindi, la forza effettiva della divisione fu ridotta e si fece ricorso ad un nuovo ordinamento. Conosciuta come \"divisione 1944\", questa nuova unit\u00e0 doveva avere una forza di 12.772 uomini, invece dei 17.734 della divisione del 1939, ma la sua potenza di fuoco era in realt\u00e0 maggiore. La divisione era costituita da 3 reggimenti di fanteria (di circa 2.000 uomini ciascuno), un reggimento di artiglieria (2.000 uomini) e i consueti supporti e servizi divisionali. Nella maggioranza delle \"divisioni 1944\", la vecchia struttura ternaria (3 reggimenti di 3 battaglioni) fu abbandonata a favore dei reggimenti di 2 battaglioni. Il battaglione aveva una forza di poco superiore ai 700 uomini e, normalmente, era diviso in 3 compagnie fucilieri (140 uomini ciascuna), una compagnia armi pesanti (200 uomini) e un'unit\u00e0 di rifornimenti. Le armi di accompagnamento di un reggimento di fanteria comprendevano: 24 mitragliatrici pesanti, 107 mitragliatrici leggere, 334 fucili mitragliatori, 4 mortai da 120\u00a0mm, 6 mortai da 81\u00a0mm, 2 obici per fanteria da 150\u00a0mm, 6 obici per fanteria da 75\u00a0mm, 3 cannoni controcarro da 75\u00a0mm, 36 armi leggere controcarro.\nNella primavera del 1945 le unit\u00e0 della \"Wehrmacht\" erano ormai gravemente indebolite: le divisioni di fanteria avevano in media 7.000 uomini ciascuna e si fece pertanto ricorso al \"Volkssturm\" (l'equivalente tedesco della guardia nazionale britannica), composto da adolescenti e di uomini di mezza et\u00e0 con scarse armi e difettante di addestramento. Nel complesso tuttavia le divisioni l'esercito tedesco continuarono ad opporre resistenza fino al collasso finale del Terzo Reich; sul fronte orientale l'Armata Rossa sub\u00ec forti perdite anche nel 1945 e dovette combattere strenuamente fino all'ultimo per conquistare Berlino, Vienna e Praga.\nDivisioni motorizzate e meccanizzate.\nLe divisioni di fanteria motorizzata (successivamente trasformate in meccanizzate o \"Panzergrenadier\") nell'idea stessa della \"Guerra lampo\" dovevano stare al passo con le punte corazzate ed erano quindi completamente dotate di veicoli a motore. Durante la campagna di Polonia furono impiegate 4 divisioni di fanteria motorizzata, ognuna composta di 3 reggimenti di fanteria e un reggimento di artiglieria motorizzata, ma dopo questa campagna perdettero il loro terzo reggimento di fanteria.\nDurante i primi mesi di guerra sul fronte orientale, la divisione motorizzata comprendeva 2 reggimenti di fanteria motorizzata di 3 battaglioni, un reggimento di artiglieria motorizzata e battaglioni esploranti, trasmissioni, genio, gruppi supportivi e servizi divisionali. La forza della divisione motorizzata poteva contare su 16.400 uomini con 2.800 veicoli. Nel 1943 le divisioni motorizzate furono trasformate in divisioni \"Panzergrenadier\" e rinforzate con un battaglione di carri armati che, pi\u00f9 tardi, nel corso della guerra, sarebbe diventato un battaglione di cannoni semoventi (StuG). Nel 1944 la forza numerica fu ridotta a 14.738 uomini, mentre la sua potenza di fuoco venne leggermente aumentata.\nDivisioni corazzate.\nDurante la campagna di Polonia e di Francia, la divisione corazzata consisteva di 2 reggimenti carri, articolati su 2 battaglioni di 4 compagnie con 32 carri armati ciascuno. Ci\u00f2 dava un totale di 561 carri armati, compresi i carri comando e quelli di riserva; in realt\u00e0, al momento della mobilitazione generale, il numero effettivo di carri impiegabili si aggirava intorno ai 300. La divisione era fornita di un misto di carri leggeri, Panzer I e Panzer II (che, come armamento, avevano solo mitragliatrici e un cannone da 20\u00a0mm), e pochi carri armati pi\u00f9 pesanti Panzer III e Panzer IV. Ogni divisione aveva 2 reggimenti di fanteria totalmente motorizzati, i quali in seguito avrebbero ricevuto il nome di \"Panzergrenadier\"; il battaglione esplorante era dotato di autoblindo e motocicli. La divisione aveva in proprio anche il battaglione trasmissioni motorizzato e altri servizi.\nIl successo delle formazioni corazzate tedesche non dipese tanto della qualit\u00e0 dei veicoli, che sotto alcuni aspetti nel 1940 erano inferiori a quelli nemici, ma da una superiorit\u00e0 di organizzazione e da un'abilit\u00e0 tattica dei comandanti. Il numero delle grandi unit\u00e0 corazzate sal\u00ec a 10 divisioni nel 1940,per raddoppiare l'anno seguente alla vigilia dell'operazione Barbarossa semplicemente assegnando un solo reggimento carri anzich\u00e9 due, a 25 nella primavera del 1942, e alle 35 meno potenti del 1945 (comprese una divisione della \"Luftwaffe\" e 7 delle \"Waffen-SS\").\nLa divisione corazzata del 1941-42, con una forza effettiva di 15.600 uomini e 150-200 mezzi corazzati, era costituita da un reggimento carri armati di 2 o 3 battaglioni (ognuno con 3 compagnie), una brigata \"Panzergrenadier\" di 2 o 3 reggimenti, un reggimento di artiglieria e le solite unit\u00e0 divisionali di supporto, che comprendevano forti battaglioni controcarri ed esploranti. Il battaglione controcarri divenne sempre pi\u00f9 importante durante la guerra e comprendeva 3 compagnie motorizzate di cannoni leggeri da 37\u00a0mm o 50\u00a0mm, e una compagnia contraerea di 12 cannoni da 20\u00a0mm; successivamente per\u00f2 il battaglione fu dotato di cannoni controcarro da 75\u00a0mm e di \"Jagdpanzer\", cio\u00e8 cacciacarri o carri caccia, cannoni controcarro cingolati pesantemente corazzati, ma rapidi, che si distinguevano dai carrarmati per il basso profilo conseguente all'assenza di torretta girevole (il puntamento sul piano orizzontale avveniva ruotando coi cingoli l'intero mezzo) e perci\u00f2 idonei all'imboscata e a meglio sfuggire al tiro dei carri nemici. Il battaglione esplorante era sia un'unit\u00e0 da combattimento sia da ricognizione; con una forza di 1.140 uomini, il battaglione era molto mobile e pesantemente armato.\nNel 1944 la divisione corazzata fu riorganizzata: la sua forza effettiva fu ridotta a 14.727 uomini e il reggimento carri armati a 2 battaglioni di 4 compagnie, ognuna con 48 carri armati. Un battaglione era equipaggiato con il carro armato Panzer IV e l'altro con i nuovi carri armati Panther. Il reggimento di artiglieria poteva essere costituito da un'\"Abteilung\" di 12 Wespe (105\u00a0mm) e 6 cannoni semoventi Hornisse (150\u00a0mm), un'\"Abteilung\" di 2 batterie di 6 obici da 105 mm e una terza \"Abteilung\" di 3 batterie di 4 obici da 150\u00a0mm. L'elemento fanteria corazzato era costituito da 2 reggimenti, uno dei quali era ben dotato di mezzi corazzati; il primo battaglione era montato su semicingolati e il secondo su autocarri. Ogni reggimento aveva una compagnia per fanteria semoventi da 150\u00a0mm e una compagnia pionieri.\nL'ultimo cambiamento organizzativo ebbe luogo nel marzo del 1945 con l'introduzione della \"divisione corazzata 1945\", che vide una drastica riduzione della forza del reggimento carri armati, passato a solamente 50 mezzi corazzati e a 11.400 uomini. Il nuovo ordinamento fu promulgato soltanto sei settimane prima della capitolazione ed \u00e8 quindi improbabile che la \"divisione 1945\" sia stata impiegata in molte azioni.\nDivisioni leggere e di cavalleria.\nLe prime divisioni leggere, costituite nel 1937-38, erano formazioni di cavalleria motorizzata che di solito comprendevano un battaglione carri armati leggeri, uno o 2 reggimenti fucilieri di cavalleria (ognuno composto di 2 o 3 battaglioni), un reggimento di artiglieria motorizzata (24 obici da 105\u00a0mm), un battaglione controcarro (con 36 cannoni da 37\u00a0mm, 12 cannoni da 20\u00a0mm) e un battaglione esplorante motorizzato.\nDivisioni da montagna e alpine.\nLe 3 divisioni da montagna esistenti nel 1939 furono organizzate in maniera simile a quella della divisione di fanteria standard, sebbene sul campo l'organizzazione potesse variare secondo le circostanze; la formazione tipo comprendeva 2 reggimenti di fanteria, ognuno su 3 battaglioni, comprensivi ciascuno di 4 compagnie. Il reggimento di artiglieria aveva 2 \"Abteilungen\" con 8 cannoni da 104\u00a0mm e un'\"Abteilung\" con 9 cannoni da 105\u00a0mm. L'\"Abteilung\" controcarro comprendeva 24 cannoni da 37\u00a0mm ed era rinforzato dalle 2 compagnie controcarro, ognuna delle quali disponeva di 9 cannoni da 37\u00a0mm e di 3 cannoni da 47\u00a0mm. Nel 1943 dopo l'8 settembre le divisioni di montagna della Wehrmacht furono inviate a comando di compagnie dei nuovi arruolati nell'\"Alpenvorland\", oggi Trentino-Alto Adige, queste compagnie vennero denominate CST e SOD (Corpo di Sicurezza Trentino e \"S\u00fcdtiroler Ordnungsdienst\" (originariamente \"Sicherungs- und Ordnungsdienst\", abbreviato \"SOD\", letteralmente \"Servizio d'ordine del Sudtirolo\" in tedesco) fu un'organizzazione ausiliaria parapoliziesca attiva tra il 1943 e il 1945. In questo corpo venivano arruolati tutti i giovani in et\u00e0 consona per servire l'esercito, sotto il comando di ufficiali effettivi Wehrmacht. Quindi a tutti gli effetti anche questi due corpi erano parte integrante della sopracitata forza. Durante questo periodo la SOD e il CST si occupavano esclusivamente ad azioni di controllo e polizia, senza mai entrare offensivamente in armi tranne per un unico episodio in Valsugana. Li una pattuglia al comando del Capitano Meneghini Mario, insegu\u00ec e uccise la partigiana Ancilla Meringhetto. Episodio che vene successivamente condannato dall'opinione pubblica del dopoguerra.\nDivisioni di artiglieria.\nIl punto debole dell'organizzazione dell'artiglieria dell'esercito tedesco era l'incapacit\u00e0 di creare sistemi complessi di fuoco che consentissero l'impiego di tutte le unit\u00e0 di artiglieria sotto un controllo elastico e centralizzato. I comandi tedeschi tendevano a spostare i cannoni da un'unit\u00e0 di fanteria all'altra, cosa che da un lato le rinforzava enormemente, ma che dall'altro comportava un eccessivo concentramento di armi in ambito locale, senza preoccuparsi del fronte nel suo complesso: a questo avrebbe dovuto porre rimedio la divisione di artiglieria. La divisione di artiglieria comprendeva 3 reggimenti di artiglieria mista con unit\u00e0 di fanteria e unit\u00e0 controcarro in appoggio.\nDivisioni paracadutiste e aviotrasportate.\nNell'esercito e nell'aviazione la costituzione di reparti paracadutisti incominci\u00f2 quasi simultaneamente. Nella primavera del 1936, l'esercito tedesco costitu\u00ec un gruppo sperimentale di 15 ufficiali e 80 uomini, che sarebbe diventato il battaglione fucilieri paracadutisti dell'esercito. Durante l'occupazione dei Sudeti, il battaglione pass\u00f2 sotto il controllo della \"Luftwaffe\" e il 1\u00ba gennaio 1939 fu trasferito sotto il controllo dell'aviazione. Da allora la \"Luftwaffe\" assunse la piena responsabilit\u00e0 del reclutamento, addestramento, equipaggiamento e controllo delle truppe paracadutiste, mentre gli altri elementi che componevano le forze aviotrasportate, le truppe da sbarco aeree, addestrate nelle tecniche di sbarco rapido, rimanevano nell'esercito. La divisione paracadutisti era molto simile, nell'organizzazione, alla divisione di fanteria e aveva 2 o 3 reggimenti paracadutisti fucilieri composti ognuno da 3 battaglioni; un reggimento di artiglieria su 2 \"Abteilungen\" dotati di cannoni senza rinculo da 105\u00a0mm e un battaglione controcarro, armato di cannoni aviotrasportabili da 50\u00a0mm oppure da cannoni leggeri da 75\u00a0mm.\nNel luglio del 1938 il \"Generalmajor\" Kurt Student fu trasferito dall'esercito alla \"Luftwaffe\" per occuparsi della preparazione dei paracadutisti. I paracadutisti vennero impegnati in Norvegia per liberare il generale Eduard Dietl, assediato a Narvik; in Belgio, per conquistare la piazzaforte di Eben Emael e i ponti sul canale Alberto; a Creta, per la conquista dell'isola, che rappresent\u00f2 il maggiore successo di quest'arma in tutta la guerra, pur avendo subito grosse perdite; in Africa con la brigata di Hermann-Bernhard Ramcke; e in Italia, dove si distinsero in particolare durante la battaglia di Montecassino, dove per il loro valore si meritarono l'appellativo di Diavoli Verdi (Gr\u00fcne Teufel).\nDivisioni da campagna della \"Luftwaffe\".\nNella seconda met\u00e0 del 1942 inizi\u00f2 il trasferimento di personale della \"Luftwaffe\" in eccedenza nell'esercito. Tuttavia G\u00f6ring, temendo una limitazione dei suoi poteri, protest\u00f2 e s'impegn\u00f2 a fornire un numero sufficiente di uomini, organizzati in divisioni da campagna, sotto il controllo dell'aviazione. Questo fu un grave errore perch\u00e9 gli ufficiali e gli uomini di truppa non erano addestrati al combattimento di fanteria e molte di queste unit\u00e0 vennero annientate alla loro prima esperienza in combattimento. In totale furono costituite circa 20 divisioni. Nel 1943 infatti questi soldati, inizialmente vestiti con uniformi da campo furono riarmati per il combattimento con mimetiche e nuove uniformi.\nLe divisioni da campagna della \"Luftwaffe\" comprendevano 2 reggimenti, ognuno di 3 battaglioni, ed erano grosso modo simili alle \"divisioni di fanteria 1944\", ma le unit\u00e0 di supporto erano presenti in scala ridotta e la loro forza era soltanto di 9.800 uomini ciascuna.\nDivisioni \"Volksgrenadier\".\nNate nella seconda met\u00e0 del 1944, molte di queste divisioni furono messe insieme con i resti di normali divisioni di fanteria distrutte in combattimento; la loro qualit\u00e0 variava notevolmente, secondo il numero di soldati esperti e le dotazioni di armamento e di equipaggiamento assegnate. In tutto, furono formate o ricostituite circa 50 di queste divisioni, prima del crollo finale del Terzo Reich. La divisione \"Volksgrenadier\" comprendeva, molto spesso solo sulla carta, 3 reggimenti di 2 battaglioni, un reggimento di artiglieria (24 obici da 105\u00a0mm, 12 obici da 150\u00a0mm, 18 cannoni da 75\u00a0mm), un battaglione controcarro, uno del genio e uno trasmissioni. Con rudimentali servizi divisionali, ammontava a circa 10.000 uomini, molti dei quali adolescenti e ultracinquantenni.\nTattiche dell'esercito tedesco.\nTattiche della fanteria tedesca.\nDal punto di vista tattico sul campo di battaglia l'elemento fondamentale delle unit\u00e0 tedesche era il battaglione di fanteria o panzergrenadier; in fase offensiva il battaglione tedesco veniva concentrato su un fronte ristretto di circa 400-1000 metri dopo aver individuato il cosiddetto \"schwerpunkt\" nemico (il \"centro di gravit\u00e0\" della linee avversarie). L'attacco poteva essere in alcuni casi frontale (\"Frontaler Angriff\") ma di regola venivano preferiti attacchi sui fianchi (\"Flankenangriff\") preceduti se possibile da manovre di avvolgimento (\"Umfassender Angriff\"). Se era impossibile assaltare direttamente il fianco del nemico, la fanteria tedesca poteva adottare il \"Fl\u00fcgelangriff\", l'attacco obliquo sulle ali. Nelle tattiche tedesche veniva particolarmente enfatizzato la necessit\u00e0 di agire rapidamente; circa 40 minuti erano ritenuti sufficienti per la fase preparatoria di un attacco del battaglione dopo aver individuato la posizione nemica; inoltre era richiesto che il comandante si tenesse molto vicino alla prima linea per poter dirigere personalmente il combattimento. L'attacco vero e proprio era diviso in tre fasi: \"heranarbeiten\", la fase di avanzata fino alla posizione favorevole per l'assalto, \"Einbruch\", l'incursione nelle posizione dell'avversario, e il combattimento in profondit\u00e0 all'interno del fronte nemico, \"Kampf in der Tiefenzone\".\nDal punto di vista organizzativo e tattico il battaglione era suddiviso in compagnie a loro volta costituite da plotoni; il plotone tipico dell'esercito tedesco fino al 1943 era costituito da 49 soldati divisi in quattro sezioni, il comando e un gruppo di mortai da 5\u00a0cm; negli ultimi anni della guerra la sua forza numerica fu ridotta e i plotoni furono formati da 33 uomini, un ufficiale, 3-4 sottufficiali, 29 soldati, divisi in tre sezioni. La potenza di fuoco del plotone tedesco, nonostante l'indebolimento numerico, rimase molto elevata durante tutta la guerra; esso disponeva di regola di 4 mitragliatrici, di 7 fucili mitragliatori e 22 fucili; inoltre i plotoni di fanteria motorizzata o panzergrenadier, disponendo di 9 mitragliatrici, erano ancor meglio armati. Il plotone di fanteria di regola adottava la formazione \"a freccia\" durante l'avanzata; in alternativa si poteva muovere in colonna o in linea. Il comandante di plotone aveva un ruolo fondamentale: egli decideva autonomamente l'obiettivo, l'area di schieramento e la formazione da impiegare; la dottrina tedesca enfatizzava al massimo la necessit\u00e0 di essere aggressivi e di preferire le rapide decisioni, anche se arrischiate, piuttosto che perdere tempo nell'incertezza. L'ufficiale doveva spingere in profondit\u00e0 l'assalto guidando personalmente con la sua azione esemplare gli uomini, sollecitando a proseguire nell'attacco con la massima energia.\nGradi militari.\nI gradi dello Heer espimevano una gerarchia di gradi militari, cos\u00ec come la Kriegsmarine e l'Luftwaffe."}
{"id": "2300690", "revid": "1782831", "url": "https://it.wikipedia.org/wiki?curid=2300690", "title": "Brutti e cattivi", "text": " \nBrutti e cattivi (\"Grim &amp; Evil\") \u00e8 una serie televisiva animata statunitense del 2001, creata da Maxwell Atoms.\nLa serie animata si delineava in due segmenti: \"Le tenebrose avventure di Billy e Mandy\" (\"The Grim Adventures of Billy and Mandy\") e \"Hector Polpetta\" (\"Evil Con Carne\"). Ogni episodio era composto da due episodi di una miniserie, inframmezzati da un episodio dell'altra.\nNel 2003 (un anno dopo sul canale italiano) la trasmissione delle due serie venne separata, tuttavia mentre di \"Hector Polpetta\" non sono stati proposti ulteriori episodi oltre a quelli gi\u00e0 appartenenti alla serie \"Brutti e cattivi\", \"Le tenebrose avventure di Billy e Mandy\" \u00e8 diventata una serie animata a s\u00e9 stante.\nLa serie \u00e8 stata trasmessa per la prima volta negli Stati Uniti su Cartoon Network dal 24 agosto 2001 al 31 ottobre 2003, per un totale di 26 episodi (e 75 segmenti) ripartiti su tre stagioni. In Italia la serie \u00e8 stata trasmessa su Cartoon Network dall'8 ottobre 2002 al febbraio 2004.\nTrama.\n\"Le tenebrose avventure di Billy &amp; Mandy\".\nI protagonisti sono Billy, un ragazzino talmente stupido da vedere il lato positivo anche nelle situazioni peggiori, e Mandy, una misantropa e cinica bambina dotata di un feroce e divertente sarcasmo; i due sono divenuti amici di Tenebra, il cupo mietitore, costretto ad essere loro amico per sempre dopo aver perso una gara di limbo e condannato a esaudire ogni loro desiderio. Il cartone ha il suo punto di forza nello humour nero, e i tre protagonisti vivono insieme avventure pazzesche in cui tutto ci\u00f2 che dovrebbe far paura diviene invece continuo oggetto di scherzo e di divertimento.\n\"Hector Polpetta\".\nIl protagonista \u00e8 Hector Polpetta, un tempo uomo del male ricco e potente, che a seguito di un'esplosione operata dal suo nemico Comando Merluzzo, il suo corpo \u00e8 andato distrutto. Solo il cervello e lo stomaco sopravvissero, i quali furono recuperati dalla dottoressa Orrore e impiantati in uno stupido orso viola chiamato Boskov. Pur ridotto allo stato di cervello antropomorfo, l'obbiettivo di Hector rimane invariato: conquistare il mondo, aiutato dalla dottoressa Orrore e dal leader militare Skarr. Il cartone animato \u00e8 caratterizzato da una leggera satira, nella quale vengono presi in giro valori quali l'amore, la generosit\u00e0 e la bont\u00e0.\nProduzione.\nNel 2000, Cartoon Network fece scegliere tramite sondaggio il prossimo show da mandare in onda. I candidati erano \"Brutti e Cattivi\", \"Whatever Happened to Robot Jones?\", e la mai diventata serie \"Longhair &amp; Doubledome\". Vinse il primo show citato nell'elenco con il 57% dei voti. Lo show era composto da due miniserie, e ogni puntata era composta da due episodi di una miniserie inframmezzati da un episodio dell'altra. A fine delle due stagioni da tredici episodi (con un totale di 39 segmenti) le serie vennero divise definitivamente in due, creando nel 2002 \"Le tenebrose avventure di Billy e Mandy\" e \"Hector Polpetta\". Mentre di \"Hector Polpetta\" non sono stati proposti ulteriori episodi oltre quelli gi\u00e0 appartenenti alla serie Brutti e cattivi, \"Le tenebrose avventure di Billy e Mandy\" \u00e8 diventata una lunga serie animata a s\u00e9 stante. I personaggi di Hector Polpetta hanno avuto diverse apparizioni cameo in \"Billy &amp; Mandy\", in particolare il personaggio di Skarr, divenuto nelle stagioni successive il vicino di casa dei due personaggi principali e co-protagonista del film spin-off \"Gang spaccagrugno\"."}
{"id": "2300696", "revid": "767487", "url": "https://it.wikipedia.org/wiki?curid=2300696", "title": "Frankie Gavin", "text": "Biografia.\nNegli anni settanta \u00e8 stato tra i membri fondatori del gruppo di musica folk e celtica De Dannan.\nA soli 15 anni, vinse sia i campionati di \"fiddle\" (violino) che quelli di tin whistle (flauto irlandese). \u00c8 celebre per la sua rapidit\u00e0 di esecuzione e per il suo virtuosismo tipico della scuola di Galway. Oltre che nei De Dannan, Gavin \u00e8 molto attivo nelle collaborazioni con diversi importanti musicisti della scena folk e rock internazionale."}
{"id": "2300700", "revid": "1745361", "url": "https://it.wikipedia.org/wiki?curid=2300700", "title": "Cete", "text": "Cete (in greco \u039a\u03ad\u03c4\u03b7\u03c2) era, secondo quanto ci racconta Diodoro Siculo, un re egiziano che aveva la facolt\u00e0 di tramutarsi in qualsiasi essere vivente, animale o vegetale, o cosa inanimata desiderasse.\nPossesdeva la cosiddetta \"scienza della respirazione\" che sarebbe stata all'origine della sua magia.\nPer questa sua mistica dote di trasfigurazione \u00e8 talora da alcune fonti identificato con il dio marino Proteo."}
{"id": "2300706", "revid": "367445", "url": "https://it.wikipedia.org/wiki?curid=2300706", "title": "Howard Melvin Fast", "text": ""}
{"id": "2300712", "revid": "991694", "url": "https://it.wikipedia.org/wiki?curid=2300712", "title": "Clara Cluck", "text": ""}
{"id": "2300717", "revid": "371782", "url": "https://it.wikipedia.org/wiki?curid=2300717", "title": "Sun Dawen", "text": ""}
{"id": "2300720", "revid": "371782", "url": "https://it.wikipedia.org/wiki?curid=2300720", "title": "Dawen Sun", "text": ""}
{"id": "2300726", "revid": "2068842", "url": "https://it.wikipedia.org/wiki?curid=2300726", "title": "Web Developer Toolbar", "text": "Web Developer \u00e8 un'estensione per Mozilla Firefox e i browser basati su Gecko (Flock, Seamonkey e Iceweasel) che aggiunge al browser una barra degli strumenti con molti strumenti utili agli sviluppatori web.\nL'estensione \u00e8 sviluppata da Chris Pederick, autore anche dell'estensione \"User Agent Switcher\".\nLa versione stabile di Web Developer \u00e8 la versione 1.2.5, distribuita il 29 aprile 2013.\nEsiste anche Web Developer per Chrome, attualmente alla versione 0.4.3, distribuita il 2 febbraio 2013 .\nWeb Developer ha vinto l'edizione del 2006 della competizione \"Extend Firefox\" ed \u00e8 una delle estensioni raccomandate agli sviluppatori da parte di Mozilla.\nFra le varie funzionalit\u00e0, Web Developer consente di visualizzare le dimensioni dei singoli componenti di una pagina web (testo, immagini, script eseguiti localmente), con l'esclusione di video o musica inviati in modalit\u00e0 \"streaming\".\nStrumenti principali.\nI seguenti strumenti sono i principali di Web Developer Toolbar:\nImpostazioni pagina.\nVisualizza e modifica il contenuto e il layout della pagina. Visualizza molti aspetti della pagina, inclusi il box model, le animazioni e i layout della griglia.\nConsole web.\nVisualizza i messaggi registrati da una pagina web e interagisce con la pagina utilizzando JavaScript.\nDebugger JavaScript.\nInterrompe, scorre, esamina e modifica il JavaScript in esecuzione su una pagina.\nNetwork Monitor.\nVisualizza le richieste di rete effettuate quando viene caricata una pagina.\nStrumenti per le prestazioni.\nAnalizza la reattivit\u00e0 generale, JavaScript e le prestazioni del layout del sito.\nModalit\u00e0 di progettazione reattiva.\nGuarda come apparir\u00e0 e si comporter\u00e0 il sito web o la app su diversi dispositivi e tipi di rete.\nIspettore dell'accessibilit\u00e0.\nFornisce un mezzo per accedere all'albero dell'accessibilit\u00e0 della pagina, consentendo di verificare cosa manca o richiede comunque attenzione.\nPannello delle applicazioni.\nFornisce strumenti per l'ispezione e il debug di app Web moderne (note anche come app Web progressive). Ci\u00f2 include l'ispezione dei lavoratori dell'assistenza e dei manifesti delle app Web .\nAltri strumenti.\nAnche questi strumenti per sviluppatori sono integrati in Firefox. A differenza degli \"Strumenti principali\":\nCollegamento degli strumenti per sviluppatori.\nSe si aprono gli strumenti per sviluppatori utilizzando le scorciatoie da tastiera o le voci di menu equivalenti, verranno indirizzati al documento ospitato dalla scheda attualmente attiva. Ma si possono anche collegare gli strumenti a una variet\u00e0 di altri obiettivi, sia all'interno del browser corrente che in browser o dispositivi diversi:\nDebug del browser.\nPer impostazione predefinita, gli strumenti per sviluppatori sono allegati a una pagina Web o a un'app Web. Ma puoi anche collegarli al browser nel suo insieme. Ci\u00f2 \u00e8 utile per lo sviluppo di browser e componenti aggiuntivi."}
{"id": "2300728", "revid": "114474946", "url": "https://it.wikipedia.org/wiki?curid=2300728", "title": "Benedetto Vincenzo Nicotra", "text": "Fu uno dei massimi esponenti della Democrazia Cristiana della provincia di Siracusa e della Sicilia orientale. Assieme all'on. Nitto Brancati e all'on. Rino Nicolosi diede vita alla corrente demitiana in contrasto con la corrente maggioritaria di Luigi Foti e Santi Nicita in provincia di Siracusa dopo la gestione della Democrazia Cristiana realizzata dal sen. Graziano Verzotto Nell'ultima parte della sua attivit\u00e0 politica fu uomo di mediazione per conto di Giulio Andreotti, si leg\u00f2 quindi a Brancati e Foti, favorendo un asse che leg\u00f2 la corrente demitiana a quella andreottiana. Proviene dalle file dell'Azione Cattolica.\nBiografia.\nNasce il 5 aprile 1933 a Lentini. Fu il primo maschio dopo quattro femmine. Oltre al nome del nonno paterno Benedetto, gli fu imposto in onore del santo quello di Vincenzo.\nIl padre discendeva da una nobile famiglia aristocratica siracusana, era un importante imprenditore e proprietario dell'omonimo \u2018'Bar Nicotra'\u2019 che si affacciava sulla centralissima Piazza Duomo di Lentini, fu proprio l\u00ec che Enzo avr\u00e0 i primi contatti con la politica.\nFrequent\u00f2 le scuole elementari, medie ed il liceo a Lentini, conseguendo la maturit\u00e0 classica nel 1950 presso il liceo classico Gorgia di Lentini.\nPurtroppo durante il liceo il giovane Enzo perse il padre, e fu costretto a intensificare la sua presenza nel bar di famiglia, \u2018'salotto'\u2019 politico della citt\u00e0 di Lentini.\nCrebbe con una rigida istruzione cattolica, militando sin dai tempi del liceo nelle file dell'Azione Cattolica e poi della Federazione Universitaria Cattolica Italiana.\nSi laure\u00f2 nel 1955 in giurisprudenza presso l'Universit\u00e0 Statale di Palermo, intraprese nel 1956 la professione forense.\nNel 1962 si spos\u00f2 con Marinella Russo, matrimonio dal quale ebbe due figlie: Bernadette, nata il 22 luglio 1963, e Veronica, nata il 14 aprile 1967. Entrambe laureate sia in giurisprudenza sia in scienze politiche, Bernadette intraprese la carriera di magistrato, Veronica divenne segretario generale dell'Anci.\nFu nipote dell'arcivescovo Sebastiano Nicotra e consuocero della Medaglia d'oro al valor militare Luigi Briganti.\nLibri.\nNel 2005 \u00e8 stato pubblicato il libro \"Intervista a Enzo Nicotra \" della Angelo Parisi Editore sulla sua vita politica a cura di Ferdinando Leonzio."}
{"id": "2300730", "revid": "128245", "url": "https://it.wikipedia.org/wiki?curid=2300730", "title": "Web Developer", "text": ""}
{"id": "2300734", "revid": "322321", "url": "https://it.wikipedia.org/wiki?curid=2300734", "title": "Castelfranco Veneto", "text": "Castelfranco Veneto (\"Cast\u00e8o\" in veneto) \u00e8 un comune italiano di abitanti della provincia di Treviso in Veneto. \u00c8 il terzo comune della provincia per popolazione dopo il capoluogo Treviso e Conegliano.\nSituato in posizione centrale fra i capoluoghi veneti di Treviso, Padova e Vicenza, \u00e8 una citt\u00e0 murata con un castello medievale in ottimo stato di conservazione.\nCitt\u00e0 natale del Giorgione, ne conserva l'antica dimora, Casa Giorgione, e, in una cappella del Duomo, la famosa \"Pala di Castelfranco\".\nGeografia fisica.\nTerritorio.\nIl comune di Castelfranco Veneto si estende su una zona completamente pianeggiante, posta all'estremit\u00e0 occidentale della provincia di Treviso, al confine con la provincia di Padova. La posizione \u00e8 tale da poter raggiungere comodamente quattro capoluoghi di provincia (Treviso, Venezia, Vicenza e Padova), oltre ad altre citt\u00e0 importanti quali Bassano del Grappa, Cittadella e Montebelluna.\nGrazie alla sua posizione privilegiata, \u00e8 servito da una rete di trasporti molto varia e completa: nella zona convergono infatti tre importanti linee ferroviarie, che si incrociano nella stazione della citt\u00e0 e due importanti arterie stradali, la SS 53 \"Postumia\" che collega Vicenza a Treviso, e la SS 245 \"Castellana\" tra Mestre e Bassano del Grappa.\nIl fiume principale \u00e8 il Musone-Muson dei Sassi, ma nel territorio del comune scorrono altri corsi d'acqua minori: l'Avenale, il Musoncello, il Musonello e il Muson Vecchio.\nMolte sono le frazioni in cui \u00e8 divisa la citt\u00e0. Castelfranco Veneto rappresenta un polo commerciale e industriale di grande importanza rispetto ai comuni vicini della provincia di Treviso.\nStoria.\nLe origini e il toponimo.\nL'insediamento murario di Castelfranco fu fondato tra il 1195 ed il 1199 quando il Comune di Treviso, da poco formatosi, sent\u00ec la necessit\u00e0 di presidiare il confine con le rivali Padova e Vicenza, in un'area dove il fiume Muson rappresentava l'unica effimera demarcazione naturale. Il luogo prescelto era posto in una posizione strategica: un terrapieno preesistente sulla sponda orientale del corso d'acqua, prossimo alla confluenza tra le vie Postumia e Aurelia e in posizione centrale tra i fortilizi signorili di Castello di Godego e Treville e vescovili di Salvatronda, Riese e Resana.\nI lavori furono diretti dal conte Schenella di Collalto, che v'impieg\u00f2 circa cinquecento maestri muratori e mille \u00abguastatori\u00bb (manovali). In un decennio la costruzione poteva dirsi completa: attorno alle mura del castello fu scavato un fossato nel quale vennero deviate le acque di due immissari (acque di risorgiva) del Muson: l'Avenale ed il Musonello.\nEretto il castello, il Comune di Treviso vi mand\u00f2 una colonia di cento famiglie di uomini liberi, alle quali furono concessi poderi e case esenti da imposte e gravami, da cui il toponimo Castel\"francho\": castello, per l'appunto, \"libero\" dalle imposte. Ne deriv\u00f2 la peculiare composizione della popolazione castellana, la cui gran maggioranza non era formata da soldati, ma da liberi cittadini. Gli spazi interni, tuttavia, non furono organizzati secondo un tipico impianto urbano: non esisteva una vera e propria piazza e gli edifici pi\u00f9 importanti si distribuivano lungo la strada principale se non addirittura arretrati, come nel caso della chiesa (allora subordinata alla pi\u00f9 antica \"Pieve Nuova\", nell'attuale Borgo Pieve), l'ufficio contabile e l'infermeria.\nIl castello era governato da due consoli, in carica per sei mesi. Oltre ai normali compiti amministrativi, dovevano gestire la giustizia in nome del podest\u00e0 di Treviso. Ciascun console (stipendiato 100 lire per l'intero periodo) doveva rispondere del proprio operato al compagno e agire contro di lui se violava la legge.\nNon pass\u00f2 molto tempo che Castelfranco dovette sostenere un primo assedio da parte dei Padovani (1215) ed un secondo, cinque anni dopo, sempre ad opera degli stessi nemici, alleati questa volta al vescovo di Feltre e Belluno. Nel 1220 Federico II di Svevia venne incoronato imperatore a Roma: le mire del sovrano sui territori veneti imposero una tregua tra Padova e Treviso, che venne per\u00f2 rotta quando apparve sulla scena Ezzelino III da Romano, il quale, desiderando impadronirsi di Padova, riusc\u00ec ad attrarre Treviso in un'alleanza contro Feltre e Belluno, alleati di Padova. Il vescovo delle due citt\u00e0 per\u00f2 contrattacc\u00f2 e, forte dell'alleanza con il marchese d'Este ed il Patriarca di Aquileia, irruppe nella Castellana saccheggiando Treville e incendiando Castel di Godego, feudo dello stesso Ezzelino. La risposta di Ezzelino fu drastica, e con l'aiuto imperiale sottomise tanto Treviso che Padova al suo dominio, divenendone Vicario imperiale.\nPer un dissidio tra Ezzelino ed il fratello, Alberico da Romano, il castello pass\u00f2 per trattato a Guglielmo di Camposampiero, che nel 1246 lo ritorn\u00f2 ad Ezzelino. Quest'ultimo lo fortific\u00f2 ulteriormente con due gironi e una torre sul lato Sud (verso Padova); torn\u00f2 infine a Treviso il 27 settembre 1259, alla morte del \"tiranno\".\nNel 1329 Castelfranco pass\u00f2 a Cangrande della Scala, signore di Verona.\nIl dominio veneziano.\nIl 23 gennaio 1339 il castello passa, con Treviso, a Venezia. Dopo una breve dominazione dei Carraresi (1380-1388, nella persona di Francesco I da Carrara), di cui resta traccia negli affreschi interni alla volta della Torre civica, Castelfranco segue le sorti della Repubblica veneta superando anche la crisi determinata dalla Guerra della Lega di Cambrai, quando nel 1509 il castello fu occupato dalle truppe di Massimiliano d'Asburgo, che ne fece il proprio quartier generale. Conclusasi la guerra nel 1515, dal 1517 Castelfranco ritorna definitivamente sotto il dominio della Serenissima.\nQuesto \u00e8 il periodo di massimo splendore per Castelfranco, specie dal punto di vista economico. La Repubblica favorisce la colonizzazione del territorio e lo sfruttamento dei fondi ancora vacanti e, di conseguenza, si rafforza la commercializzazione di prodotti agricoli; il tessuto urbano si consolida con edifici in muratura con funzioni mercantili, caratterizzati da portici e magazzini ai piani terra; il mercato era presso il lato nord del castello, articolandosi in una parte per il bestiame e in un'altra per biade e ortaggi. Nel frattempo, la campagna diventa ambita meta di villeggiatura per le famiglie del patriziato, che qui erigono le loro ville. Questi fenomeni permettono a Castelfranco di tagliare progressivamente i legami con Treviso e di inserirsi autonomamente nel territorio.\nAl contempo, in citt\u00e0 si sviluppa un vivace clima culturale, divenendo punto di convergenza per vari artisti e architetti. Nel Settecento, con la decadenza della capitale, Castelfranco si proietta verso i centri della terraferma (prima fra tutte Padova) divenute i nuovi poli della cultura. Gli intellettuali provengono da alcune famiglie patrizie ormai radicate in zona, come i Riccati, e promuovono diversi interventi urbanistici, sia all'interno (duomo e teatro Accademico) che all'esterno delle mura (pieve nuova, ospedale di San Giacomo).\nL'Ottocento.\nDopo la caduta di Venezia nel 1797, anche Castelfranco pass\u00f2 dai francesi agli austriaci e viceversa, sino a divenire definitivamente austriaca nel 1814. La dominazione austriaca cess\u00f2 il 15 luglio 1866, con l'annessione del Veneto al Regno d'Italia.\nSimboli.\nLo stemma venne approvato come simbolo ufficiale gi\u00e0 dal governo austriaco con SR 5 novembre 1860 e riconfermato dal governo italiano con d.m. 30 agosto 1910. La croce \u00e8 un tipico simbolo guelfo che si pu\u00f2 riconoscere nelle armi di molte altre citt\u00e0 venete, mentre le due stelle hanno un mero fine ornamentale. La duplice presenza del Leone di San Marco, emblema della Repubblica di Venezia, \u00e8 piuttosto singolare: nel medioevo la citt\u00e0 era una dipendenza di Treviso e come tale pass\u00f2 alla Serenissima solo dopo la conquista del 1388. \u00c8 possibile, dunque, che questo evento fosse stato colto da Castelfranco come un'occasione per emanciparsi dalla madrepatria tramite l'accettazione dei nuovi dominatori, cui rese omaggio inserendo i due leoni nello stemma.\nMonumenti e luoghi d'interesse.\nDuomo di Santa Maria Assunta e San Liberale.\nIn stile neoclassico, fu costruito nel 1723 dall'architetto castellano Francesco Maria Preti. L'interno, assai elegante, si presenta suddiviso in tre navate con transetto. Nella cappella a sinistra del presbiterio \u00e8 conservata la celebre \"Pala di Castelfranco\" del Giorgione.\nChiesa di Santa Maria della Pieve.\nProgettata da Giordano Riccati, i lavori per la costruzione iniziarono nel 1777, venne completata per tappe successive, nel 1805 e nel 1821, finch\u00e9 nel 1848 l'architetto A. Lazzari progett\u00f2 l'atrio, con quattro colonne corinzie a sorreggere il timpano. L'intervento di Riccati mantenne la larghezza della chiesa originaria, della quale vennero conservati i muri perimetrali, ma ampli\u00f2 di quattro metri la lunghezza. Lo spazio interno, a navata unica, venne modificato con l'apertura di due cappelle laterali, di lunghezza e larghezza pari a quelle della zona presbiteriale, che vennero a costituire una sorta di transetto. Nel 1805 venne completata l'area absidale e fu costruita la sacrestia. Nel 1821, infine, per iniziative dell'arciprete Nicol\u00f2 da Colloredo, si procedette al rifacimento del tetto, che venne rialzato fino a portare l'altezza della navata a 17 metri. Ci si pu\u00f2 legittimamente chiedere il perch\u00e9 di un'operazione tanto dispendiosa, e la risposta \u00e8 semplice. Nel 1821 Giordano Riccati era ormai morto da 30 anni, e con lui tutti gli altri personaggi che avevano animato Castelfranco con discussioni anche architettoniche. Gli uomini erano scomparsi, ma la teoria della \"media armonica\", che abbiamo visto essere un po' il filo rosso che ricorre costantemente nei progetti di questa scuola, sopravvisse a loro tanto da essere applicata anche nella chiesa della Pieve, che proprio a questo scopo venne ampliata in altezza. All'interno della chiesa, notevole \u00e8 soprattutto la statua raffigurante San Sebastiano, attribuita dalla tradizione a Giuseppe Bernardi, detto \"il Torretto\" (1694-1774).\nCastello.\nL'elemento che pi\u00f9 caratterizza Castelfranco \u00e8 il castello, che ne racchiude il centro storico. Difeso da mura molto alte, di mattoni rossi, comprende sei torri, quattro delle quali sui vertici della base quadrata di 232 metri di lato, una sulla mediana sud (verso Padova), trasformata in campanile del duomo, l'altra sulla mediana ad est (verso Treviso). Da un disegno antico conservato presso la biblioteca comunale si notano in totale sette torri. L'ultima, abbattuta, era posta sulla mediana ovest (verso Cittadella).\nL'ospedale di San Giacomo apostolo.\nA Castelfranco la prima Cappella di un Ospizio-Lazzaretto (anche al tempo come oggi dedicata a San Giacomo) venne costruita prima dell'anno 1000, all'incrocio tra le vie consolari romane Postumia e Aurelia; questa era stata realizzata per i pellegrini che dall'est erano in cammino verso Santiago de Compostela in Spagna e, per quelli che scendevano verso Roma da nord. In seguito alla costruzione delle mura, nel 1217 l'ospedale venne spostato in via Bastia Vecchia, inizialmente era gestito dalla confraternita dei Battuti e dal 1390, anche dall'ordine dei Servi di Maria, i quali si dedicarono principalmente all'ampliamento della struttura, edificando il convento e l'attuale chiesa di San Giacomo Apostolo, entrambi realizzati su disegno di Massari. Il convento, realizzato dai Servi di Maria, oggi \u00e8 la sede del conservatorio di Castelfranco Veneto.\nNel 1780, constatate le precarie condizioni delle case addossate alla chiesa di San Giacomo, il Consiglio responsabile della Pia Opera ospedaliera decise di ricostruire l'antico ospedale, e affid\u00f2 la progettazione all'architetto Francesco Maria Preti, il quale progett\u00f2 una monumentale struttura, fronteggiante l'intera via Riccati (tra via San Giacomo e il ponte sull'Avenale-Musonello). Nel 1769, per\u00f2, la soppressione del convento dei Cappuccini costrinse l'interruzione dei lavori, limitandoli al palazzetto situato all'angolo di Bastia Vecchia e il trasferimento dell'istituzione ospedaliera nell'edificio conventuale, nella zona dell'attuale casa di riposo. Il palazzetto Preti \u00e8 l'unica parte edificata del progetto stilato da Francesco Maria Preti. Nel 1910, il Consiglio di Amministrazione della Congregazione di Carit\u00e0 di Castelfranco, approv\u00f2 il progetto di riordinamento dell'ospedale, il quale oltre a numerosi lavori di ristrutturazione interna, prevedeva anche la costruzione di due nuovi padiglioni, uno isolato per gli ammalati di tubercolosi ed un altro per le malattie infettive. Infine nel 1931 il Consiglio decise di effettuare un ulteriore ampliamento, attuato solo in parte. Questo fu l'ultimo intervento di modifica apportato al vetusto ospedale, nel dopoguerra l'amministrazione ospedaliera, con i fondi del Comitato di Liberazione, avvi\u00f2 la costruzione di un nuovo stabilimento ospedaliero, progettato dall'architetto Angelo Scattolin. I lavori iniziarono nel 1949 e terminarono nel 1963 con l'inaugurazione dell'ospedale, dotato di una cappella per il servizio religioso, la quale presenta alcuni elementi che si collegano con la storia dell'ospedale. Al centro del pavimento \u00e8 posto l'antico stemma dei Battuti, la Confraternita che si occupava dell'ospedale in Bastia Vecchia; vi \u00e8 poi, la statua della Vergine Immacolata proveniente dal vecchio ospedale demolito. Inoltre all'interno di questa chiesetta c'\u00e8 una rappresentazione di San Giacomo Apostolo per ricordare che sin dalle sue origini la struttura di accoglienza per malati \u00e8 stata dedicata a questo Santo, che nel quadro \u00e8 rappresentato con la veste del pellegrino, scelta dell'artista per ricordare il motivo per cui \u00e8 nato l'ospedale di Castelfranco.\nVille venete.\nIl comune presenta una totalit\u00e0 di 16 ville venete tutelate dall'Istituto Regionale Ville Venete (IRVV).\nTra queste si trova Villa Revedin, Rinaldi, Bolasco Piccinelli, con annesso giardino storico.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nArte.\nLa storia di Castelfranco si intreccia con la vita del grande pittore Giorgione (1478-1510). Interessanti sono poi le vicende del Museo civico.\nMusica.\n\u00c8 sede di un importante conservatorio di musica dedicato al musicista e compositore Agostino Steffani, auditorium del conservatorio \u00e8 il teatro accademico, considerato un vero gioiello dell'architettura settecentesca, progettato dall'architetto Francesco Maria Preti.\nArturo Casadei \u00e8 stato un pianista, compositore e direttore d'orchestra. Vanno ricordate le canzoni \"T'ho vista a piangere\", \"Tre volte baciami\". \"Sole sole\" (dal Festival di Sanremo 1964). \"Voga. voga cocola\", \"Una piccola gondola\" (in collaborazione con Italo Salizzato), \"Vecchia Venezia\" e tante altre.\nIl maggior musicista castellano \u00e8 Mario Brunello che promuove, nel territorio castellano, l'associazione Antiruggine.\nRisiede a Castelfranco anche il pianista Massimiliano Ferrati, attualmente docente al Conservatorio Agostino Steffani. \nDa ricordare anche la cantautrice Donatella Rettore e il violinista Giusto Pio, collaboratore di numerosi cantautori italiani e autore di musiche sinfoniche sperimentali.\nA Castelfranco Veneto ha sede l'ASAC Veneto, ossia l'associazione che riunisce gli oltre 400 cori polifonici e popolari della regione, in citt\u00e0 ha inoltre sede il prestigioso Coro Valcanzoi, diretto dal maestro Luis Lanzarini. C'\u00e8 il pi\u00f9 importante polo radiofonico del Veneto, data la presenza in un'unica sede di 6 emittenti radiofoniche (Radio Birikina, Bellla &amp; Monella, Piterpan, Maril\u00f9, Sorriso e Gelosa), capitanate da Roberto Zanella. Ha inoltre sede il Festival Show, uno tra i pi\u00f9 importanti spettacoli musicali itineranti d'Italia.\nEventi.\nFilmografia.\nElenco dei film girati \"in toto\" o in parte nel comune castellano:\nEconomia.\nCastelfranco Veneto, cittadina nel cuore del Veneto, ha basato gran parte della sua economia sul settore primario, vantando un mercato del bestiame di primaria importanza, che si teneva nella piazza principale, Piazza Giorgione. Il settore dell'agricoltura ebbe via via meno importanza man mano che il territorio della Regione e, pi\u00f9 in generale, quello italiano, diventavano parte del boom industriale del secondo dopoguerra, portando allo nascita di grandi aziende come Fracarro Radioindustrie S.p.A., oggi multinazionale nel settore telecomunicazioni, sicurezza e domotica e Dotto Trains, leader internazionale nella costruzione di trenini turistici, e allo stabilimento di diverse filiali di grandi gruppi internazionali come Fram SoGeFi, Berco, ThyssenKrup, Fervet. Accanto allo sviluppo di queste aziende ormai storiche -alcune delle quali toccate dalla crisi mondiale post 2008- si \u00e8 assistito all'affermazione di nuove societ\u00e0 dagli anni Ottanta in poi e, accanto ad esse, al sorgere di attivit\u00e0 collegate alla fornitura di servizi quali studi professionali di consulenza e progettazione in materia legale, ingegneristica e di architettura, che hanno reso il Comune un polo attrattivo e centro nevralgico di tutto il territorio della \"castellana\".\nAmministrazione.\nAltre informazioni amministrative.\nLa denominazione del comune fino al 1867 era Castelfranco.\nInfrastrutture e trasporti.\nStrade.\nCastelfranco Veneto \u00e8 attraversata dalla strada statale n\u00b053 \"Postumia\" (Vicenza - Treviso - Portogruaro) ed \u00e8 punto terminale della strada statale 307 \"del Santo\" (direzione Padova).\nFerrovie.\nCastelfranco Veneto \u00e8 servita da una stazione ferroviaria. Essa si trova all'incrocio delle linee Calalzo-Padova, Trento-Venezia e Vicenza-Treviso e per questo risulta essere uno dei nodi ferroviari pi\u00f9 movimentati della Regione.\nSport.\nCalcio.\nCastelfranco Veneto \u00e8 sede della squadra calcistica del Giorgione Calcio, fondato nel 1911 e militante in Eccellenza. La squadra ha partecipato alla Serie C2 dal 1992-93 al 1999-2000 e raggiungendo le semifinali play-off nel 1996-97.\nCiclismo.\nPer due volte Castelfranco Veneto \u00e8 stata sede di arrivo di una tappa del Giro d'Italia, la prima nel 1991, l'ultima nel 1999.\nCastelfranco \u00e8 la citt\u00e0 natale di Dino Liviero, ciclista professionista dal 1958 al 1964, e di Alessandro Ballan, campione del mondo 2008.\nA Castelfranco Veneto ha inoltre sede una delle formazioni pi\u00f9 importanti del panorama ciclistico dilettantistico, la Zalf-Euromobil-D\u00e9sir\u00e9e-Fior, fondata nel 1983 da Giancarlo ed Egidio Fior con l'appoggio dei fratelli Gaspare, Antonio, Giancarlo e Fiorenzo Lucchetta. Il sodalizio pu\u00f2 vantare nella propria bacheca sette campionati del mondo, un campionato europeo e una ventina di campionati italiani. Ha lanciato verso il professionismo oltre cento atleti tra cui Gianni Faresin, Maurizio Fondriest, Alessandro Bertolini, Giuliano Figueras, Ivan Basso, Damiano Cunego, Michele Scarponi, Enrico Battaglin, Sonny Colbrelli e Sacha Modolo.\nRugby.\nNel 1981 viene fondata a Castelfranco Veneto la Castellana, squadra di rugby con sede presso gli impianti sportivi di via Malvolta 57. Attualmente (stagione 2020/21) la squadra seniores milita nella Serie B.\nFootball americano.\nI Castelfranco Cavaliers nascono nel 2008 a Castelfranco Veneto. Prima e unica squadra nella storia ad essere mai nata nella Provincia di Treviso, ora i Cavaliers sono la squadra della marca trevigiana.\nNel 2010, al debutto nel campionato italiano FIF Silver League (Serie B), i cavalieri castellani stupiscono ogni pronostico vincendo il campionato e aggiudicandosi quindi il Silver Bowl.\nDal 2011 i Castelfranco Cavaliers giocano nel campionato CIF9.\nIl 2011 ha visto anche la nascita del settore giovanile Cavaliers, che ha portato molti ragazzi giovanissimi a praticare il football americano a Castelfranco Veneto\nNel 2012 i Castelfranco Cavaliers, dopo aver vinto la Division del CIF9, affrontano i play-off arrivando fino alla semifinale di Conference.\nDal 2013 i Castelfranco Cavaliers militano nel campionato italiano di Serie A2 (d'ora in poi chiamata Seconda Divisione), il settore giovanile \u00e8 in forte crescita e milita con la squadra Under 19 e Under 16 nel campionato nazionale Italiano.\nBaseball.\nHa una certa rilevanza il baseball, rappresentato dai \"Baseball Dragons Castelfranco Veneto\" squadra fondata nel 1966 (l'attuale denominazione risale agli anni '90). Dal 2003 la prima squadra milita nella Serie B federale della FIBS; oggigiorno i risultati ottenuti sono sicuramente grazie ai fratelli D'Angelo, anche le giovanili hanno ottenuto buoni risultati a livello regionale e nazionale. La societ\u00e0 ha sede presso gli impianti sportivi di via Malvolta 57 ed usufruisce di un campo regolamentare in cui gioca la prima squadra e uno pi\u00f9 piccolo dove giocano le categorie giovanili\nPallacanestro.\nLa societ\u00e0 locale di pallacanestro, fondata nel 1952, \u00e8 l'AP Castelfranco, militante in Serie D.\nNuoto.\nL\u2019Associazione Sportiva Dilettantistica Antares Nuoto \u00e8 nata nel 1977 ed \u00e8 una delle realt\u00e0 pi\u00f9 prestigiose della citt\u00e0 di Castelfranco Veneto. In ambito natatorio giovanile, \u00e8 uno dei punti di riferimento a livello regionale, grazie anche a prestigiosi risultati sportivi.\nVanta circa 100 agonisti divisi nei gruppi Propaganda, Esordienti, Categoria, Master e Gruppo Amatori.\nNumerosi sono i risultati di prestigio conseguiti sia in ambito regionale che a livello nazionale.\nAd oggi la societ\u00e0 vanta atleti di spicco a livello nazionale giovanile, fra cui campioni italiani.\nNella stagione agonistica 2019-2020, l'Asd Antares Nuoto ha ottenuto a livello assoluto italiano la ventunesima posizione con la classifica maschile e la ventottesima posizione nella classifica femminile."}
{"id": "2300752", "revid": "599013", "url": "https://it.wikipedia.org/wiki?curid=2300752", "title": "Bernard Hopkins", "text": "Tra i pugili pi\u00f9 longevi di sempre, fu campione dei pesi medi dal 1995 al 2005, unificando e mettendo in palio i suoi titoli per un totale di 20 difese. Il suo regno, durato 10 anni, 2 mesi e 17 giorni, fu il pi\u00f9 lungo di sempre nella storia dei pesi medi. Vinse infatti il titolo IBF della divisione nel 1995, a cui poi si aggiunsero le corone WBC, WBA e \"The Ring\" nel 2001 ed infine WBO nel 2004. Ci\u00f2 lo rese inoltre il primo a possedere contemporaneamente i titoli delle maggiori organizzazioni professionistiche di pugilato. La rivista \"The Ring\" lo nomin\u00f2 terzo nella classifica dei \"10 migliori pesi medi degli ultimi 50 anni\", oltre che pugile dell'anno (\"fighter of the year\") nel 2001.\nDopo aver perso i titoli dei pesi medi nel 2005, sal\u00ec ai mediomassimi e nel 2007 vinse i mondiali \"The Ring\" ed IBO della categoria all'et\u00e0 di 42 anni. Nel 2011, a 46 anni, conquist\u00f2 invece la cintura WBC, superando il record precedentemente stabilito da George Foreman (45) come il pi\u00f9 vecchio pugile iridato nella storia della boxe. Miglior\u00f2 ulteriormente il suo record nel 2013 e 2014 (49 anni e 94 giorni), ottenendo rispettivamente i titoli IBF e WBA della divisione.\nSoprannominato \"\"The Executioner\", o anche \"B-Hop\" e \"The Alien\"\", era noto per il suo stile di combattimento altamente strategico e difensivo e si distingueva per la sua capacit\u00e0 di adattarsi alle caratteristiche tecniche degli avversari.\n\u00c8 socio di minoranza all'interno della Golden Boy Promotions.\nBiografia.\nNato da Bernard Hopkins Sr. e dalla moglie Shirley, Hopkins crebbe nel quartiere Raymond Rosen di Filadelfia con la sua famiglia. Pass\u00f2 una giovent\u00f9 particolarmente difficile, caratterizzata da risse, rapine e aggressioni \u2013 tanto che lui stesso fu pugnalato per tre volte. A diciassette anni Hopkins fu condannato a 18 anni di reclusione per nove reati. In carcere assistette a vari stupri e all'assassinio di un altro detenuto in una rissa per un pacchetto di sigarette, ma allo stesso tempo scopr\u00ec anche la passione per il pugilato.\nDopo quasi cinque anni di carcere fu scarcerato e scelse cos\u00ec di dedicarsi al pugilato, per sfuggire ad una vita contrassegnata da brutti episodi. In quel periodo si convert\u00ec anche all'Islam. Quando ha lasciato definitivamente il carcere, un guardiano gli ha detto: \"Ci vediamo di nuovo non appena tornerai in prigione\"; Hopkins gli ha risposto: \"Non ci torno pi\u00f9 qui.\"\nCarriera.\nCarriera da professionista.\nIl debutto e gli inizi.\nIl giovane Bernard entr\u00f2 nel mondo del pugilato come peso mediomassimo, perdendo ai punti nel suo incontro di debutto contro Clinton Mitchell, l'11 ottobre 1988 ad Atlantic City, New Jersey. Dopo questa iniziale delusione e uno stop di sedici mesi, riprese a combattere come peso medio, vincendo su decisione unanime contro Greg Paige il 22 febbraio 1990.\nTra il febbraio del 1990 e il settembre del 1992, Hopkins vinse venti incontri senza pi\u00f9 perdere: 15 vittorie per KO tecnico, 11 delle quali gi\u00e0 al primo round.\nHopkins VS Jones Jr..\nLa sua prima opportunit\u00e0 per un titolo mondiale arriv\u00f2 il 22 maggio 1993 a Washington DC, contro l'astro nascente Roy Jones Jr. per la cintura vacante IBF dei medi. Dopo aver subito l'iniziativa del nemico per tutta la durata del match, Hopkins venne sconfitto per verdetto unanime con i punteggi di 116\u2013112.\nEgli ebbe comunque l'opportunit\u00e0 di recuperare e seppe mantenere il suo ranking mondiale, difendendo la sua cintura USBA (conquistata un anno prima) in altre tre occasioni. In un'intervista del 7 novembre 2008, Hopkins rivel\u00f2 di aver lanciato una rivincita a Jones poco tempo dopo il loro match, ma quest'ultimo avrebbe rifiutato.\nIl titolo IBF dei medi.\nDopo l'abbandono del rank di peso medio da parte di Jones nel 1994 (\"Junior\" era passato ai supermedi), il titolo IBF torn\u00f2 alla portata di Hopkins: l'opportunit\u00e0 si present\u00f2 il 17 dicembre del medesimo anno in Ecuador contro Segundo Mercado. Il sudamericano atterr\u00f2 Hopkins in due occasioni ma l'incontro termin\u00f2 con un modesto pareggio. Lo statunitense era salito sul ring visibilmente provato dall'altitudine di circa 10.000 piedi.\nLa IBF organizz\u00f2 immediatamente una rivincita, disputatasi il 29 aprile 1995 a Landover, nel Maryland. Questa volta Hopkins ebbe la meglio, imponendosi per KO tecnico al settimo round e conquistando la corona iridata IBF dei medi.\nLa sua prima difesa del titolo vide vittorioso contro Steve Frank, in un incontro durato solamente 24 secondi. Entro la fine del 2000, Hopkins seppe difendere la sua cintura in ben 20 incontri, senza mai perdere, sconfiggendo avversari quali John David Jackson, Glen Johnson, Simon Brown e Antwun Echols.\nIl torneo di unificazione del 2001.\nL'arrivo nei pesi medi di un pluricampione come F\u00e9lix Trinidad port\u00f2 alla creazione di un torneo che vedeva coinvolti i principali campioni della divisione pesi. Oltre a Hopkins (IBF) e Trinidad, vi parteciparono anche Keith Holmes, campione WBC, e William Joppy, campione WBA.\nHopkins VS Holmes.\nIl 14 aprile 2001, a New York, Hopkins sconfisse il campione WBA dei medi Keith Holmes per decisione unanime. Trinidad, invece, si impose su Joppy in cinque round impressionanti. A seguito di tale esibizione di aggressivit\u00e0 e potenza, la reputazione del portoricano fu ulteriormente rafforzata, tanto da far pensare a molti scettici che fosse \"semplicemente\" troppo forte per il campione di Filadelfia.\nHopkins VS Trinidad.\nIl 29 settembre dello stesso anno, Hopkins sfid\u00f2 Trinidad in un atteso match al Madison Square Garden.\nPer la prima volta in molti anni, Hopkins decise di scommettere 100\u00a0000 dollari sulla vittoria dell'incontro. Durante la fase di promozione del match Hopkins caus\u00f2 molte polemiche dopo aver buttato per terra la bandiera del Porto Rico in entrambe le conferenze stampe di New York e Porto Rico. Molto particolare la seconda occasione, nella quale l'americano fu costretto a scappare per evitare una folla inferocita dalle sue gesta antisportive.\nIl match di unificazione dei titoli era stato previsto inizialmente per il 15 settembre 2001. Tuttavia, dopo gli attentati dell'11 settembre 2001 al World Trade Center il match venne posticipato senza data. Il famoso promotore Don King deciso poi di riorganizzare la gara per il 29 settembre. Lo scontro tra i titani inizi\u00f2 a ritmi bassi, con entrambi gli atleti intenti a studiare l'avversario. Nel secondo round Hopkins riusc\u00ec a mandare alcune buone combinazioni, cosa che seppe fare anche Trinidad alla quarta tornata. Nella quinta e sesta ripresa Trinidad rimase sull'offensiva mentre con Hopkins punt\u00f2 sul jab. Entrambi i combattenti hanno continuato il match su questi ritmi, con la nona ripresa dalla parte di Hopkins. Provato dalla precisione dei colpi di Hopkins, Trinidad sub\u00ec un atterramento nell'undicesima ripresa (erroneamente registrata come spinta) e fu messo nuovamente a sedere nell'ultima ripresa; il secondo knock down del portoricano port\u00f2 all'interruzione del match da parte del padre-allenatore, che entr\u00f2 sul ring per soccorrere il figlio. Prima dello scontro tra campioni Trinidad era entrato sul ring con un invidiabile record di 40 vittorie e 0 sconfitte, con 33 vittorie prima del limite. Hopkins divenne cos\u00ec campione indiscusso dei medi e per i suoi risultati sportivi fu nominato pugile dell'anno dalla rivista \"World Boxing Hall of Fame\".\nCampione indiscusso dei medi.\nDopo la vittoria su Trinidad, Hopkins difese il titolo di campione indiscusso dei pesi medi in sei incontri. Sconfisse Carl Daniels il 2 febbraio 2002 per KO tecnico al decimo round; Morrade Hakkar il 29 marzo 2003 per KO tecnico all'ottavo round; William Joppy il 13 dicembre 2003 per verdetto unanime; Robert Allen il 5 giugno 2004 sempre per decisione unanime.\nHopkins VS De la Hoya.\nNell'incontro pi\u00f9 pagato della sua carriera, Hopkins si trov\u00f2 successivamente davanti il pluricampione in pi\u00f9 categorie di peso \u00d3scar de la Hoya. Per il match, disputatosi il 23 settembre 2004 a Las Vegas, erano in palio i titoli IBF, WBC e WBA di Hopkins e il titolo WBO di De la Hoya. La sfida tra i due fu fissata ad un massimo di 158 libbre (70,8\u00a0kg), poco al di sotto del limite dei medi (160 libbre).\nIl match vide vittorioso Hopkins, il quale riusc\u00ec a stendere De la Hoya alla nona ripresa con un montante sinistro al corpo seguito da un gancio sinistro al volto dalla corta distanza. Hopkins divenne cos\u00ec il primo pugile ad aver unificato i titoli dei medi IBF, WBC, WBA e WBO. Al momento della vittoria, il campione di Filadelfia era in vantaggio su due cartellini, mentre De la Hoya era in vantaggio sul terzo.\nLa ventesima difesa del titolo.\nA quarant'anni, et\u00e0 in cui la maggior parte dei pugili si \u00e8 gi\u00e0 ritirata, Hopkins raggiunse la ventesima difesa del titolo. Questa avvenne il 19 febbraio 2005 contro Howard Eastman, campione europeo dei medi e considerato il primo contendente per il titolo.\nHopkins seppe imporsi dall'inizio alla fine, vincendo nettamente ai punti con i punteggi di 119-110, 117-111 e 116-112.\nPerdita dei titoli.\nIl 16 luglio 2005 affront\u00f2 l'imbattuto talento dell'Arkansas Jermain Taylor in un incontro di 12 round valido per tutte e quattro le cinture in possesso di Hopkins. Quest'ultimo, proveniente da una striscia di 20 vittorie consecutive, inizi\u00f2 il match lentamente aumentando lentamente l'intensit\u00e0 con il passare dei round. Dopo numerose tornate molto serrate, la sfida termin\u00f2 ai punti con la sconfitta del campione in carica per decisione non unanime e la conseguente perdita di tutte le sue cinture.\nSebbene la performance di Taylor sia stata brillante, molti analisti ritennero comunque il match favorevole al pugile di Filadelfia.\nIl 3 dicembre dello stesso anno l\"'Executioner\" combatt\u00e9 nuovamente Taylor in una rivincita, questa volta perdendo nettamente ai punti con un punteggio di 118-109 a suo sfavore.\nL'avanzamento ai pesi mediomassimi.\nHopkins VS Tarver.\nDopo le due sconfitte contro Jermain Taylor, Hopkins, quarantunenne, scelse di non ritirarsi e di continuare la sua attivit\u00e0 agonistica avanzando ai pesi mediomassimi; il 10 giugno 2006 sfid\u00f2 cos\u00ec il peso mediomassimo Antonio Tarver. Tarver era il favorito di questo match, essendo stato il primo pugile ad aver messo al tappeto Roy Jones Jr., vecchio rivale di Hopkins ed oramai caduto in declino. Per questo incontro vi erano in palio i titoli \"The Ring\" ed IBO di categoria, detenuti entrambi da Tarver.\nBench\u00e9 partito da sfavorito, Hopkins si impose facilmente su Tarver, vincendo il match per decisione unanime col punteggio di 118-109 per tutti e tre i giudici di gara. Oltre alla sconfitta allo sfortunato Tarver si aggiunse anche la perdita di 250\u00a0000 dollari in una scommessa con Hopkins, non essendo riuscito ad atterrare quest'ultimo nei primi sei round dell'incontro.\nHopkins VS Wright.\nIl 21 luglio 2007, al Mandalay Bay Resort &amp; Casino di Las Vegas, Hopkins difese il suo titolo \"\"The Ring\" dei mediomassimi contro l'ex campione indiscusso Winky Wright. Durante le operazioni di peso vi furono alcune scintille tra i due pugili, a seguito di una breve rissa terminata senza particolari danni. Hopkins fu multato 200 000 dollari per aver scatenato questa baruffa. Hopkins non cominci\u00f2 bene il match, ma seppe divenire pi\u00f9 efficace con il progredire dei round.\nUna testata accidentale da parte di Hopkins al terzo round apr\u00ec un taglio sull'arcata sopraccigliare sinistra di Wright. L'arbitro Robert Byrd aveva ripetutamente avvisato Hopkins di non usare la testa, ma a quest'ultimo non venne sottratto alcun punto. Hopkins apparve fresco anche negli ultimi round e colp\u00ec Wright con un paio di buone combinazioni. Nell'ultima ripresa alla ferita di Wright si aggiunse quella sulla guancia, provocata da un potente colpo del campione. Alla fine dei conti fu Hopkins a prevalere sull'avversario, con un punteggio di 117-111, 117-111 e 116-112 a suo favore.\nHopkins VS Calzaghe.\nIl 19 aprile 2008, al Thomas &amp; Mack Center di Las Vegas, Hopkins perse il suo titolo \"The Ring\" dei mediomassimi a favore dell'imbattuto Joe Calzaghe. Il campione in carica ebbe un brillante inizio di gara, essendo riuscito ad atterrare Calzaghe con un destro al primo round. Lo attacc\u00f2 con dei jab, andando al clinch per evitare le combinazioni di pugni dell'avversario. Tuttavia Calzaghe recuper\u00f2 col passare dei minuti, aumentando d'intensit\u00e0 ad ogni ripresa. Alla fine fu proprio Calzaghe a trionfare, per decisione non unanime: 115-112 e 116-111 per il gallese di origini sarde, 114-113 per il pugile statunitense.\nDopo l'incontro Hopkins apparve molto amareggiato per la decisione finale, dichiarando di essere stato privato di molti punti e facendo alcune dichiarazioni riguardo all'incontro e all'avversario.\nHopkins VS Pavlik.\nIl 17 luglio 2008, Bob Arum, agente di Kelly Pavlik, raggiunse un accordo con la Golden Boy Promotions per garantire un incontro il 18 ottobre 2008 tra l'imbattuto pugile (proveniente da due clamorose vittorie su Jermain Taylor) e Hopkins. Per il match nessuna cintura era stata messa in palio e venne fissato un peso massimo di 170 libbre.\nL'incontro, in onda sulla HBO pay-per-view, vide nettamente vittorioso Hopkins sull'imbattuto Pavlik tramite decisione unanime.\nIl ritorno e la rincorsa al titolo.\nDopo la vittoria di Tomasz Adamek su Johnathon Banks, Hopkins espresse il suo desiderio di passare ai massimi per sfidare il pugile polacco e di voler conquistare la corona \"The Ring\" della medesima divisione.\nDurante la conferenza stampa di Hatton contro Pacquiao prima del loro incontro, Hopkins dichiar\u00f2 di essere interessato a sfidare l'inglese Carl Froch, proveniente da una vittoria su Jermain Taylor.\nNel settembre 2009 Hopkins e Roy Jones Jr. si misero d'accordo per una rivincita, nel 2010, in caso di vittoria del campione di Pensacola contro l'australiano Danny Green. Tuttavia ci\u00f2 accadde in quanto Jones, a quei tempi ormai nella fase calante della sua grande carriera, fu rapidamente sconfitto per KO tecnico alla 1\u00aa ripresa. Il 2 dicembre Hopkins affront\u00f2 perci\u00f2 il messicano Enrique Ornelas a livello di pesi mediomassimi, presso il Centro Liacouras di Filadelfia. Nonostante pi\u00f9 di un anno di assenza dal ring, Hopkins diede una delle sue tipiche dimostrazioni, in attacco contro un Ornelas che raccolse anche qualche consenso da parte degli spettatori. La gara fu dominata da Hopkins, salito sul ring a 44 anni, contro i 29 di Ornelas. \"The Executioner\"\" era favorito per la vittoria ma forse in pochi lo ritenevano in grado di sconfiggere l'avversario con cos\u00ec tanta facilit\u00e0. Hopkins diede infatti ben poco respiro all'avversario; alla 5\u00aa ripresa Ornelas pieg\u00f2 vistosamente le gambe su un saettante destro al mento e anche nel 6\u00ba round diede, per qualche attimo, l'impressione di cedere dinnanzi al rivale. Anche l'ultimo minuto del combattimento fu attivo, quando Hopkins attacc\u00f2 nuovamente l'avversario con una serie di pugni, ma il messicano fu in grado di terminare la contesa. La battaglia termin\u00f2 per decisione unanime con i seguenti cartellini: 118-110, 120-109, 119-109 a favore di \"B-Hop\".\nNuovi traguardi individuali.\nVince il titolo dei medio massimi a 46 anni e 126 giorni: Bernard Hopkins \u00e8 il pi\u00f9 vecchio iridato della storia del pugilato. Battendo ai punti con decisione unanime dei giudici il canadese Jean Pascal, solo ventottenne, l'americano ha compiuto una doppia impresa: si \u00e8 aggiudicato il mondiale dei medio massimi WBC e ha superato il suo connazionale George Foreman, che aveva 45 anni e 299 giorni quando \u00e8 diventato campione IBF dei massimi nel 1994, e 24 giorni in meno di Hopkins, quando ha conservato il suo titolo il 22 aprile 1995 a Las Vegas, battendo il tedesco Axel Schulz.\nHopkins ha centrato anche la 52\u00aa vittoria della sua carriera davanti a quasi 18\u00a0000 spettatori di Montreal. \"Non mi ritiro prima dei 50 anni\" ha detto l'americano che nonostante l'et\u00e0 \u00e8 apparso decisamente il pi\u00f9 agile tra i due pugili sul ring canadese. \"Hopkins \u00e8 un grande campione, difende molto bene e ha ottimi colpi\" l'omaggio dello sconfitto al vecchio campione.\nHopkins torner\u00e0 sul ring per il match con il suo connazionale Chad Dawson. Il pugile americano entra cos\u00ec di diritto nell'albo degli sportivi pi\u00f9 longevi che annovera il golfista Jack Niklaus o il canadese Gordie Howe che ha giocato la sua ultima stagione nella lega nordamericana di hockey su ghiaccio a 52 anni, nel 1980.\nLa rinascita ed il secondo regno da record.\nNel suo incontro successivo, Hopkins affront\u00f2 il kazako Bejbut \u0160umenov (14\u20131; 9 KO) al D.C. Armory di Washington. La sfida di unificazione, valida per il titolo IBF dello statunitense e quello WBA del kazako, si svolse il 19 aprile 2014. Il match fu molto tattico poich\u00e9 nessuno dei due combattenti decise di prendere rischi; Hopkins riusc\u00ec comunque ad atterrare \u0160umenov all'undicesimo round, dopo averlo bersagliato con un jab seguito da un poderoso overhand destro alla tempia. Il pugile di Filadelfia si aggiudic\u00f2 il match per decisione non unanime coi punteggi di 113-114, 116-111 e 116-111, divenendo il pi\u00f9 vecchio della storia ad unificare i titoli mondiali in una divisione di peso.\nL'ultimo assalto al mondiale.\nL'8 novembre del 2014 il campione del mondo dei pesi massimi-leggeri WBA ed IBF Bernard Hopkins affront\u00f2 il campione del mondo della medesima categoria WBO: l'imbattuto russo Sergej Koval\u00ebv (25\u20130\u20131; 23 KO). Il russo si presentava come un avversario pericoloso, nonch\u00e9 come una delle stelle nascenti della divisione. L'incontro si svolse allo storico ring di Boardwalk Hall ad Atlantic City, di fronte a pi\u00f9 di 8545 spettatori. Nel match Hopkins sub\u00ec l'iniziativa del russo per tutti e 12 i round, andando gi\u00f9 e venendo contato gi\u00e0 alla prima ripresa. Il match termin\u00f2 ai punti con una vittoria schiacciante di Kovalev (120-107, 120-107 e 120-106), che unific\u00f2 cos\u00ec i titoli mondiali WBA, IBF e WBO dei mediomassimi. Subito dopo l'incontro, nonostante la sonora sconfitta, Kovalev defin\u00ec il suo sfidante come il miglior pugile della sua categoria, invitandolo al contempo a porre fine alla sua lunga carriera agonistica. Hopkins replic\u00f2 affermando di non essere ancora totalmente convinto della possibilit\u00e0 di un ritiro e dicendo che \"c'era solo il 50% di probabilit\u00e0\" riguardante un possibile addio.\nIl nativo di Filadelfia non combatt\u00e9 alcun match nel 2015 e prefer\u00ec dedicare l'anno alla gestione di match all'interno della Golden Boy Promotions. Egli dichiar\u00f2 inoltre di non volersi ancora ritirare, intenzionato a combattere ancora un ultimo match nel 2016.\nIl match dell'addio e il ritiro.\nNell'estate del 2016 Hopkins annuncia il suo ritorno sul ring in occasione dell'ultimo match della carriera, pubblicizzato come \"The Final One\". Egli motiva la sua decisione al fatto di voler lasciare il mondo del pugilato con una vittoria.\nAd ottobre viene scelto come sfidante il promettente newyorkese Joe Smith Jr., di ventiquattro anni pi\u00f9 giovane: per il suo ultimo incontro l'ex campione decide di allenarsi con John David Jackson, preparatore di Koval\u00ebv ed ex pugile che Hopkins stesso aveva sconfitto in passato.\nIl \"Final One\" si tiene il 17 dicembre seguente al Forum di Inglewood, in California, dinnanzi ad un pubblico di 6 513 appassionati. Pur risentendo della maggiore freschezza fisica e dell'aggressivit\u00e0 del rivale, Hopkins si rivela un nemico ostico e fa affidamento sulla sua esperienza e sulle sue doti tecniche. L'epilogo arriva agli inizi dell'ottava ripresa, quando Smith bersaglia Hopkins alla testa con un'efficace combinazione che lo spinge fuori dal ring. Per via della brusca caduta il pugile di Filadelfia riscontra difficolt\u00e0 a camminare ed \u00e8 impossibilitato a risalire sul quadrato entro venti secondi (come da regolamento), sancendo cos\u00ec la fine dell'incontro per KO tecnico. \u00c8 la prima volta in carriera che Hopkins viene fermato prima del limite. Al momento dell'interruzione l'ex campione del mondo era in svantaggio su due cartellini dei giudici: 69-64 e 67-66 per Smith contro un 67-66 per Hopkins. Al termine della sfida il pluricampione dei medi e mediomassimi annuncia il suo ritiro, chiudendo la sua lunga carriera con un record di 55 vittorie, 8 sconfitte e due pari."}
{"id": "2300755", "revid": "121701796", "url": "https://it.wikipedia.org/wiki?curid=2300755", "title": "Municipio di Hilversum", "text": "Il Municipio di Hilversum \u00e8 un edificio progettato dall'architetto olandese Willem Marinus Dudok che sorge a Hilversum, Paesi Bassi.\nFrutto della complessa maturazione di un \"pensiero\" il municipio di Hilversum \u00e8 espressione di una \"modernit\u00e0\" che attraverso il filtro della tradizione, non si traduce in rifiuto del funzionalismo, ma in una riflessione critica sulla storia e sui presupposti stessi del moderno. Nell'elaborazione dei disegni per il municipio di Hilversum, la soluzione costantemente ricercata del dissidio tra \"domesticit\u00e0\" e \"monumentalit\u00e0\" costituisce la stella polare della progettazione di un edificio che, chiamato a rappresentare l'autorit\u00e0 costituita, non doveva perdere, nelle intenzioni di Dudok, l'aura familiare e genuina che il carattere rurale delle architetture del luogo da sempre aveva garantito. Il municipio di Hilversum raggiunge l'obiettivo prefissato; e ci\u00f2 non tanto rapportandosi all'edilizia circostante, quanto piuttosto nel suo naturale assetto all'interno del parco e nella sua suggestiva alternanza di volumi e di colori che mitiga il carattere fortemente monumentale dell'opera, fissando i modi di una comunicazione immediata, con l'intera comunit\u00e0. Non pi\u00f9 simbolo di un potere altero e distante, il municipio diviene il luogo in cui ogni cittadino, riconosce, sperimenta la propria partecipazione alla vita democratica. \nStoria della costruzione.\nGi\u00e0 nel 1913 era stato impostato un primo piano di ricostruzione della sede comunale, nel 1915 nomina di Dudok quale nuovo Direttore del Lavori Pubblici di Hilversum, per la costruzione del municipio con urgenza. La vecchia sede un palazzotto settecentesco a due piani, risultava assolutamente inadeguato a rappresentare e a soddisfare le accresciute esigenze di un centro di provincia in rapida crescita. Un nuovo edificio avrebbe, dunque, dovuto sostituire il vecchio fabbricato, conservandone la posizione nel cuore del centro antico. Quello per il municipio di Hilversum sar\u00e0 il pi\u00f9 travagliato e impegnativo incarico della sua carriera a cui dedicher\u00e0 circa dieci anni. I primi disegni, redatti tra il 1915 e il 1917, rappresentano una revisione in veste eclettica del vecchio municipio: un'incerta commissione di elementi settecenteschi con forme ispirate a quel nuovo monumentalismo inaugurato dalla Borsa del Dam, riferimenti al tradizionalismo olandese. Il disegno del 1916 mostra un edificio a corte per Dudok che sperimenta una serie di facciate \"possibili\" in cui la torre, generalmente asimmetrica, avrebbe dovuto segnare il punto di intersezione delle due strade principali che confluivano nella piazza. Il ricorso ai materiali tradizionali (mattoni e pietra da taglio) e agli ornamenti scultorei, esprime l'aspirazione a una costruzione dal carattere monumentale, in grado di dominare la piazza e rendere riconoscibile come sede di un comune prospero e in via di espansione. Il sindaco richiese una soluzione alternativa e alla fine dell'anno erano gi\u00e0 pronti tre nuovi progetti. I disegni erano segnati da trame particolarmente evidenti nell'uso delle tecniche del laterizio, puntuali sottolineature decorative, ornamenti scultorei, in ferro battuto o ghisa. Questo linguaggio, volto a sottolineare il contenuto simbolico rappresentativo dell'edificio, risultava tuttavia sensibilmente scarnificato alla luce di un controllato rigore geometrico, indice di una tensione nuova verso quella ricerca spaziale e volumetrica che contraddistinguer\u00e0 i suoi progetti pi\u00f9 maturi. Il plan A e il plan B differivano principalmente nella localizzazione: (plan B) l'isolamento dell'edificio in un ampio suolo decentrato. Quest'ultima proposta avrebbe secondo Dudok garantito maggiore libert\u00e0 progettuale. \nGli acquerelli di van Vamelen, presentati, evidenziano la ricerca di una nuova monumentalit\u00e0 attraverso inediti espedienti: dalla torre alta e squadrata, all'ingresso fortemente arretrato, alla stessa collocazione dell'edificio sul bordo della piazza. Il plan (A) presenta un pi\u00f9 alto grado di elaborazione e di definizione, perch\u00e9 tra i due ritenuto il pi\u00f9 convincente dall'architetto. L'alta torre della facciata principale diviene il perno dell'intera composizione urbana stagliandosi sullo sfondo prospettico delle vie di accesso alla piazza, nell'enfasi della sua monumentalit\u00e0, il valore di immagine simbolo nell'intero organismo, rafforzandone al contempo il legame con la memoria del luogo. La successiva proposta, mostra un inaspettato ritorno ad un'immagine radicata alla tradizione degli edifici rurali, priva di particolari ricerche plastiche, con arco di ingresso e tetto a falde fortemente inclinate \u2013 nella quale l'unico accento monumentale \u00e8 determinato dalla alta torre. Il progetto del 1918 non \u00e8 che la semplificazione linguistica dell'impianto immediatamente precedente: scomparsi l'arco e la grande copertura a capanna, tutto viene riletto in chiave \"moderna\". Sono anni nei quali Dudok, pur lavorando contemporaneamente alla realizzazione di numerosi edifici e di interi quartieri residenziali, continua a presentare idee e disegni per un municipio, perfezionando progetti. A questo periodo risalgono il 1920 e il 1922\u2013 nella quale il linguaggio modernista scarno e asciutto viene tuttavia ancora imprigionato in uno schema rigidamente simmetrico, enfatizzato dall'assialit\u00e0 della torre. L'amministrazione stanzier\u00e0 un fondo per l'acquisto di un terreno per la costruzione del nuovo municipio, sbloccando finalmente la situazione di stallo. Considerazioni di ordine economico (l'esproprio del terreno) portarono ad abbandonare definitivamente l'idea di realizzare l'edificio di Kerkbrink. Dudok fu persuaso che l'ampiezza del sito sarebbe stata garanzia di una maggiore libert\u00e0 progettuale e qualit\u00e0 architettonica. Infatti la pianta del 1923 presenta una disposizione molto simile a quella del progetto definitivo, coerentemente inserita nel contesto, con tipologia a corte e laghetto artificiale. Fu infine acquistato, il suolo della Witten Hullweg, in un parco esterno al nucleo abitato e costituito nel 1923, redazione del progetto definitivo. \u00abPer la mia carriera potrebbe avere lo stesso significato che ha avuto per Berlage: probabilmente l'unica opera monumentale che avr\u00f2 mai occasione di realizzare.\u00bb Il commento di Wjdeveld coinvolge Berlage e Wormser promuovendo una petizione a firma dei maggiori esponenti dell'architettura contemporanea olandese. Il municipio trova la sua naturale collocazione in un ampio parco, circondato da una strada pavimentata in mattoni che si snoda tra prati all'inglese punteggiati da abitazioni a due piani; alberi che cingono l'ampio spazio aperto sul quale sorge l'edificio formano una sorta di cortina naturale che isola la monumentale costruzione dell'abitato circostante. La definitiva ubicazione aveva profondamente influito sulle scelte compositive del progetto finale: non pi\u00f9 costretto tra cortine preesistenti, l'edificio avrebbe potuto ora svincolarsi da forme e soluzioni imposte in qualche modo da situazioni predeterminate, per articolarsi con un pi\u00f9 alto grado di libert\u00e0 e raggiungere un risultato plastico mai conseguito prima. In un articolato gioco di volumi, fino a culminare nell'alta torre, vero apice visivo e simbolico dell'intera costruzione. Il programma \"funzionale\" incise non poco sul concepimento della forma. Il municipio, destinato in tempi passati unicamente all'organizzazione amministrativa, veniva ora chiamato a una duplice funzione, che Dudok garantisce senza compromettere l'unit\u00e0 architettonica. Oltre a fungere da principale centro amministrativo della comunit\u00e0, il municipio deve poter esprimere tutta l'efficienza di un moderno palazzo per uffici, assolvendo tutti i servizi tecnici e comunali al funzionamento della citt\u00e0. Il municipio appare ora come simbolo di una comunit\u00e0 capace di raccogliersi e identificarsi \u2013 in un unico grande edificio. In tal senso, la fertile tradizione delle sedi comunali e dei palazzi delle gilde olandesi e delle Fiandre costituiva il riferimento obbligato cui ispirarsi. In processo di critica rivisitazione alla luce delle moderne aspettative. A Hiversum tutti gli edifici pubblici progettati da Dudok si armonizzano e si integrano con le abitazioni private in un'atmosfera prevalentemente domestica. \u00c8 probabilmente questa la ragione per cui Dudok, per l'edificio, \"la casa\" di tutti i cittadini, aveva previsto coperture a falde inclinate. Nella fase definitiva, Dudok opter\u00e0 per un programma simbolico pi\u00f9 profondo e colto in cui il grande tetto a capanna lascia il posto a una soluzione pi\u00f9 raffinata, che trova adeguata espressione nella tipologia a copertura piana. I volumi si articolano intorno a due corti, una \"reale\", squadrata e sistemata a giardino, attorno alla quale si dispongono le parti che accolgono le funzioni amministrative e rappresentative: l'altra \"virtuale\", attraversata dalla strada che consente l'accesso simbolicamente all'intera citt\u00e0 \u2013 delimitata dai corpi pi\u00f9 bassi contenenti le attrezzature di servizio. Dudok opera una netta separazione della zona rappresentativa da qualit\u00e0 operativa dell'edificio, riconoscibile all'esterno attraverso una graduale amplificazione volumetrica degli elementi compositivi. Internamente l'articolazione planimetrica e la distribuzione spaziale rispecchiano la medesima distinzione: le sale destinate al grosso pubblico vengono sistemate al piano terra, spesso con ingresso distante dalla zona rappresentativa. Le parti rappresentative (l'ingresso, la Sala del Consiglio) si dispongono tutte sul lato sud dell'edificio, non a caso l'ala pi\u00f9 segnata da quella monumentale ambita da Dudok \u00e8 raggiunta ora non pi\u00f9 tramite affannose ricerche stilistico-decorative, ma attraverso l'intrinseco valore degli elementi costitutivi. Gli aggetti, i balconi, le finestre alte e sottili, la stessa torre ne enfatizzano la facciata e risolvono la questione della riconoscibilit\u00e0, senza il ricorso ad una ornamentazione \"applicata\", ma tramite una diretta associazione della forma. L'ingresso principale merita, tuttavia un discorso pi\u00f9 approfondito. Il municipio \u00e8 anche il luogo dove si svolgono le cerimonie ufficiali. L'ingresso \u00e8 stato pensato per assolvere a questa funzione specifica: l'accesso \u00e8 sottolineato da un portico che conferisce solennit\u00e0 all'ingresso. I volumi dell'edificio scaturiscono logicamente dalla pianta, e seguono, nella loro organizzazione gerarchicamente piramidale, la stessa sistematica distinzione in funzione della specifica destinazione d'uso; ogni prospettiva \u00e8 dominata dalla torre. Alla gerarchia dei volumi corrisponde una rigorosa classificazione delle bucature, che sottolinea le diverse funzioni degli interni. Sul lato ovest, la destinazione sociale del municipio \u00e8 sottolineata dalle lunghe finestre orizzontali del corridoio. La suddivisione dei nastri di vetro in pannelli, conferisce all'edificio un carattere quasi industriale. Laddove il De Stijl esalta la qualit\u00e0 di un edificio, attraverso l'uso dei diversi colori primari applicati ai diversi piani che chiudono uno spazio. Dudok enfatizza il carattere scultoreo dell'edificio attraverso il dato unificatore. La variet\u00e0 della composizione, l'articolazione della pianta, la complessit\u00e0 delle facciate, gli aggetti dei volumi vengono \"tenuti insieme\" attraverso la trama monocroma del laterizio, conferendo all'edificio un carattere al contempo unitario e articolato. La scelta dei materiali da costruzione, funzionale all'esaltazione della monocromia delle facciate e della chiarezza compositiva dell'unitariet\u00e0 della massa, avviene pertanto in modo preciso e mirato: il municipio venne realizzato con mattoni prodotti sul posto, con dimensioni appositamente alterate rispetto a quelle in uso. Gli infissi delle finestre, i piastrini smaltati, le pensiline, i cornicioni interrompono la monocroma della facciata, alleggerendone la compattezza. Ogni singolo dettaglio, dal mobilio alle lampade, dai tessuti ai tappeti, dai materiali ai colori, fu disegnato e scelto accuratamente da Dudok. Ci\u00f2 valse non solo per gli spazi pi\u00f9 rappresentativi, ci\u00f2 spiega la fermezza con la quale Dudok si opporr\u00e0 sempre a qualsiasi cambiamento che avrebbe potuto a parer suo alterare la qualit\u00e0 degli interni. \nIl municipio riscosse successo e popolarit\u00e0 che andarono ben oltre le previsioni di Dudok. A parte le numerosissime pubblicazioni che fecero immediatamente seguito alla sua inaugurazione e oltre all'appoggio entusiastico della maggior parte della critica. Tuttavia, gli accadimenti che in questi lunghi dieci anni avevano accompagnato la laboriosa definizione dei disegni si erano col tempo rivelati decisivi nella lenta maturazione di un progetto che risultava alla fine scarnificato e razionalizzato rispetto alle incerte versioni iniziali, e che poteva essere ora considerato, non solo come l'apice del lavoro di Dudok, ma come una delle opere pi\u00f9 significative prodotte dall'architettura moderna, il nuovo progetto ha un ruolo determinante nel panorama architettonico olandese. Nello sviluppo di un'architettura moderna olandese, il municipio \u00e8 l'apice di un processo del quale pu\u00f2 nascere un equilibrio armonico. Dudok aveva creato un codice compositivo al contempo ricco ed elementare, espressivo e comunicativo, un linguaggio facilmente codificabile che provoc\u00f2 l'immediato propagarsi di irritazioni e propria \"produzione\" in serie di municipi con dichiarate analogie con quello di Hilversum. Acutamente sottolineava nel 1931 Van der Steur \"oggi manca quella base intellettuale, sulla quale si fonda uno stile, e quindi non esiste uno stile\". Ad esso si sostituisce la moda. Alla moda \"Scuola di Amsterdam\" \u00e8 seguita la moda \"Dudok\". Pur ammettendo alcune oggettive qualit\u00e0 spaziali del Municipio, si preoccuper\u00e0 di sottolineare le sue perplessit\u00e0. Questo funzionalismo si \u00e8 espresso in una delle forme geometriche pi\u00f9 insignificanti, il rettangolo \"bislungo\", che Dudok tenta di \"vivacizzare\" attraverso disposizioni, proporzioni e dettagli inaspettati e non giustificati e in genere con \"accenti\" che non derivano dalla costruzione e dalla pratica."}
{"id": "2300759", "revid": "125760827", "url": "https://it.wikipedia.org/wiki?curid=2300759", "title": "The Fox and the Hound", "text": "The Fox and the Hound \u00e8 un romanzo scritto dallo scrittore statunitense Daniel P. Mannix. \u00c8 stato pubblicato per la prima volta nel 1967. Racconta le vicende di Red, (in originale Tod) una volpe rossa, e Toby, (Copper nella versione originale) un cane; \u00e8 ambientato in una zona rurale degli Stati Uniti. \nPer scrivere il libro, Mannix ha osservato una coppia di volpi addomesticate che aveva in casa, ha studiato inoltre le volpi selvatiche ed ha interrogato cacciatori e guardiacaccia, per descrivere nella maniera pi\u00f9 realistica possibile sia il comportamento delle volpi che le tecniche di caccia. Lo stesso autore ha tuttavia ammesso di aver leggermente umanizzato i due animali protagonisti.\nTrama.\nCopper, un cane segugio, era il preferito dal suo padrone cacciatore, (indicato come \"Il Padrone\" e mai per nome) ma ora \u00e8 geloso del nuovo arrivato Chief, un cane pi\u00f9 giovane e veloce, che diviene il preferito del cacciatore difendendolo da un grizzly. Nel frattempo, una volpe di nome Tod \u00e8 stata allevata dagli uomini dopo che la madre \u00e8 stata uccisa in una battuta di caccia; raggiunto un anno di et\u00e0, Tod ormai adulto fugge ed impara a sopravvivere nel bosco dove stabilisce il suo territorio. Una notte, la volpe si avvicina alla casa del cacciatore, Chief spezza la sua catena per inseguirla, ma Tod lo attira sulle rotaie, facendolo investire dal treno. Il cane perde la vita nell'incidente e \"Il Padrone\", deciso a vendicarsi, addestra Copper a seguire solo le tracce di Tod, ignorando quelle delle altre volpi. Il cane e la volpe si scontrano diverse volte, imparando continuamente nuovi trucchi, ma Tod riesce ogni volta a scappare. Tod fa coppia con una volpe femmina con la quale ha dei cuccioli, ma il cacciatore scopre la tana, uccide prima i cuccioli e l'inverno successivo, cattura anche la madre con una tagliola. In seguito Tod trova una nuova compagna, ma anche questa e i cuccioli vengono uccisi dal \"Padrone\".\nCol passare degli anni, vengono costruite nuove strade e case, Tod ha sempre maggiori difficolt\u00e0 a cacciare, tuttavia non si arrende, mentre le altre volpi diventano spazzine, cercando il cibo tra i rifiuti. Anche \"Il Padrone\" \u00e8 in crisi, ha dovuto vendere gran parte della sua terra ed \u00e8 diventato alcolizzato; solo durante l'inverno, con l'apertura della caccia, si consola cacciando Tod. I paesani cercano di convincere il cacciatore a recarsi in una clinica per curare il suo problema con l'alcool, ma lui si rifiuta.\nUn'estate, si diffonde un'epidemia di rabbia tra le volpi ed una volpe infetta attacca alcuni bambini. I paesani stessi chiedono al \"Padrone\" di aiutarli e questo dissemina il bosco di trappole ed esche avvelenate. Il veleno uccide per\u00f2 anche gli animali domestici e persino un bambino, le esche rimaste vengono quindi raccolte. Il cacciatore cambia tattica e con l'aiuto di altre persone che fanno da battitori stana le volpi e ne uccide gran parte. Tod per\u00f2 sopravvive e sfugge anche all'inseguimento dei levrieri sguinzagliatigli contro.\n\"Il padrone\" manda allora Copper sulle tracce di Tod, e questo la insegue senza soste per un giorno ed una notte. La mattina successiva, Tod \u00e8 morto per la stanchezza e Copper, anch'esso in fin di vita, \u00e8 crollato accanto al corpo della volpe. \"Il padrone\" si occupa di Copper che torna in salute, ed entrambi godono della loro nuova popolarit\u00e0, ma dopo qualche mese l'eccitazione per l'impresa di Copper si spegne. \"Il padrone\" viene lasciato di nuovo solo, e torna a bere. Gli si chiede ancora una volta di prendere in considerazione la possibilit\u00e0 di vivere in una casa di cura, e questa volta \u00e8 d'accordo. Piangendo, prende il fucile da caccia dal muro, porta fuori Copper e lo accarezza gentilmente prima di ordinargli di sdraiarsi. Copre gli occhi del cane mentre Copper gli lecca la mano con fiducia.\nVersioni cinematografiche.\nNel 1981 la Walt Disney Pictures si \u00e8 vagamente basata sul libro per realizzare il film d'animazione \"Red e Toby - Nemiciamici\". La versione animata ha aggiunto l'amicizia tra i due animali protagonisti ed entrambi sopravvivono nel finale. Nell'idea originale Chief (chiamato in italiano Vecchio Fiuto) sarebbe dovuto morire investito dal treno, come nel libro, ma il produttore e regista del film Art Stevens, contrario all'idea, ha modificato la scena ed anch'esso sopravvive all'incidente. Le et\u00e0 dei due cani, nel film, sono inoltre invertite.\nIl film ha avuto un midquel, intitolato \"Red e Toby 2 - Nemiciamici\" del 2006, che riprende le vicende dei due animali ancora cuccioli."}
{"id": "2300762", "revid": "1502831", "url": "https://it.wikipedia.org/wiki?curid=2300762", "title": "Heer (Bundeswehr)", "text": "Lesercito tedesco () \u00e8 la componente terrestre delle forze armate della Germania. L'esercito tedesco venne fondato nel 1955, nel quadro del programma di riarmo tedesco all'interno della NATO, come parte delle nuove forze armate della Germania Ovest, la \"Bundeswehr\", insieme con la Marine (Marina tedesca) e alla Luftwaffe (Aeronautica tedesca).\nDopo aver costituito per decenni, durante la guerra fredda, l'esercito europeo pi\u00f9 moderno ed efficiente della NATO, preparato, equipaggiato e addestrato per fronteggiare un'eventuale invasione del Patto di Varsavia, dopo la fine del confronto tra i due blocchi, la riunificazione della Germania e la dissoluzione dell'Unione Sovietica, ha ridotto grandemente i suoi organici e i suoi armamenti, impegnandosi a partecipare a operazioni internazionali di pacificazione nel quadro delle Nazioni Unite.\nNell'aprile 2020, l'esercito ha una forza di 64.036 soldati.\nStoria.\nPanoramica.\nUn esercito tedesco equipaggiato, organizzato e addestrato a seguito di una sola dottrina, ed unificato permanentemente sotto un comando, risale al 1871 e all'unificazione della Germania sotto la guida della Prussia. Dal 1871 al 1919 il titolo di \"Deutsches Heer\" fu il nome ufficiale delle forze terrestri tedesche. Dopo la sconfitta nella prima guerra mondiale e la fine dell'Impero tedesco la complessa organizzazione si sciolse. Dal 1921 al 1935, il nome delle forze terrestri tedesche fu \"Reichsheer\" e dal 1935 al 1945 venne usato il nome \"Heer\". L\"Heer\" era una delle due forze di terra del Terzo Reich durante la seconda guerra mondiale ma, a differenza dell\"Heer\", il Waffen-SS non era un ramo del \"Wehrmacht\" ma era una forza di combattimento sotto le forze \"Schutzstaffel\" del Partito nazista. L\"'Heer\" venne formalmente sciolto nell'agosto 1946.\nDopo il conflitto la Germania venne divisa in Repubblica federale di Germania (Germania Ovest) e Repubblica Democratica Tedesca (Germania Est), che entrambi formarono le proprie forze armate: il 12 novembre 1955 le prime reclute iniziarono il loro servizio nell\"'Heer\" della Germania Ovest, mentre il 1 marzo 1956 vennero fondate le Forze terrestri dell'Armata Popolare Nazionale della Germania Est (\"Landstreitkr\u00e4fte der NVA\"). Durante la guerra fredda, l'esercito della Germania Ovest venne completamente integrato nella struttura di comando della NATO mentre le Landstreitkr\u00e4fte facevano parte del Patto di Varsavia. In seguito al processo di riunificazione tedesca nel 1990, le \"Landstreitkr\u00e4fte\" vennero parzialmente integrate nell'esercito tedesco. Da allora, l'esercito tedesco \u00e8 stato impiegato in operazioni di mantenimento della pace in tutto il mondo e dal 2002 anche in operazioni di combattimento in Afghanistan come parte dell'International Security Assistance Force della NATO.\nLa fondazione dell'esercito.\nDopo la seconda guerra mondiale gli Alleati sciolsero la Wehrmacht con tutte le sue armi il 20 agosto 1946. Tuttavia, gi\u00e0 un anno dopo la fondazione della Repubblica Federale di Germania, nel maggio 1949, e per i suoi crescenti legami con l'Occidente sotto il cancelliere tedesco Konrad Adenauer, l'Assemblea consultiva dell'Europa cominci\u00f2 a prendere in considerazione la formazione di una Comunit\u00e0 europea di difesa con la partecipazione tedesca l'11 agosto 1950. Gli ex ufficiali di alto rango tedeschi della Wehrmacht delinearono nel Memorandum di Himmerod un piano per un \"contingente tedesco in una forza internazionale per la difesa dell'Europa occidentale\". Per le forze terrestri tedesche, il memorandum prevedeva la formazione di un esercito forte di 250\u00a0000 uomini. Gli ufficiali tedeschi ravvisavano la necessit\u00e0 della formazione di dodici Panzer-Division e sei stati maggiori di corpo d'armata con l'accompagnamento di truppe di corpo d'armata, in quanto essi ritennero, nelle tradizioni della classica dottrina tedesca sulla guerra corazzata, che solo le divisioni fortemente equipaggiate con carri armati e mezzi corazzati potessero disporre della sufficiente potenza di combattimento per respingere le forze numericamente superiori del Patto di Varsavia.\nIl 26 ottobre 1950 Theodor Blank venne nominato \"ufficiale del Cancelliere Federale per le questioni sul Rafforzamento delle Truppe Alleate\". Questo precursore del Ministero della Difesa era noto un po' eufemisticamente come Ufficio Blank (\"Amt Blank\"), ma esplicitamente utilizzato per preparare il riarmo della Germania Ovest (\"Wiederbewaffnung\"). Entro marzo 1954 l'Ufficio Blank aveva piani finiti per un nuovo esercito tedesco. I piani prevedevano la formazione di sei divisioni di fanteria, quattro corazzate e due di fanteria meccanizzata come contributo tedesco alla difesa dell'Europa occidentale nel quadro di una Comunit\u00e0 europea di difesa. L'8 febbraio 1952, il Bundestag approv\u00f2 un contributo tedesco alla difesa dell'Europa occidentale e il 26 febbraio 1954 la Costituzione della Repubblica venne modificata con l'inserimento di un articolo riguardante la difesa della sovranit\u00e0 del governo federale. A seguito di una decisione alla Conferenza delle Nove Potenze di Londra dal 28 settembre al 3 ottobre 1954, l'ingresso della Germania nella NATO in vigore dal 9 maggio 1955 venne accettato come un sostituto per il fallito piano di Comunit\u00e0 europea di difesa. Successivamente l'Ufficio Blank venne convertito in Ministero della Difesa e Theodor Blank divenne il primo ministro della Difesa. Il nucleo dell'esercito fu la cosiddetta Sezione \"V\" del Dipartimento della Difesa. Le suddivisioni incluse erano\" VA Comando e Addestramento\",\" VB Organizzazione \"e\" VC Logistica\".\nL'esercito non si vide esplicitamente come un successore della sconfitta Wehrmacht, ma legato alle tradizioni dei riformatori militari prussiani del 1807 al 1814 e dei membri della resistenza militare durante il nazionalsocialismo; come ad esempio gli ufficiali che s'impegnarono nel fallito complotto del 20 luglio per assassinare Adolf Hitler nel 1944. Tuttavia, per mancanza di alternative, il corpo degli ufficiali era composto in gran parte da ex ufficiali della Wehrmacht. Il primo capo dell'esercito fu l'ex general der Panzertruppe della Wehrmacht Hans R\u00f6ttiger, che era stato coinvolto nella stesura del memorandum di Himmeroder.\nLa data ufficiale della fondazione dell'esercito \u00e8 il 12 novembre 1955, quando i primi soldati cominciarono il loro servizio ad Andernach. Nel 1956 i primi soldati istituirono sette compagnie d'addestramento ad Andernach e cominciarono la formazione di scuole e centri d'addestramento. Il 1\u00ba aprile 1957, arrivarono i primi coscritti per il servizio nell'esercito. Le prime organizzazioni militari create erano battaglioni didattici, scuole ufficiali e l'Accademia militare, predecessore della \"F\u00fchrungsakademie der Bundeswehr\" ad Amburgo. In totale, vennero stabilite dodici divisioni corazzate e di fanteria nel 1959, come previsto nella Struttura Esercito I. Per raggiungere questo obiettivo le unit\u00e0 esistenti vennero divise ogni sei mesi circa. Tuttavia, la creazione di tutte le dodici divisioni non ebbe luogo fino al 1965. Alla fine del 1958 la forza dell'esercito era di circa 100\u00a0000 uomini. L'esercito era equipaggiato inizialmente con materiale americano, come il carro armato da combattimento M47 Patton. Vennero formati tre comandi di corpo d'armata a partire dal 1957: il I Corpo d'armata, il II Corpo d'armata ed il III Corpo d'armata.\nNel 1957 venne anche stabilito l'\"Ufficio per la difesa territoriale\" come massima autorit\u00e0 territoriale dell'esercito. L'Ufficio per la Difesa Territoriale era sotto il comando diretto del Ministero federale della Difesa e comandava l'Esercito territoriale (\"Territorialheer\"), una formazione di riserva. Mentre lo \"Heer,\" con la \"Marine\" e la\" Luftwaffe\", era saldamente integrato nella struttura di comando militare della NATO, il \"Territorialheer\" rimase sotto il comando nazionale. La funzione principale del \"Territorialheer \"era quella di mantenere la libert\u00e0 operativa delle forze NATO fornendo difesa nella zona posteriore contro sabotatori, forze speciali nemiche, e simili. C'erano tre comandi territoriali (\"Territorialkommandos\"): Nord, e Schleswig-Holstein, e fino a sei \"Wehrbereichskommandos\" (WBKs), comandi regionali militari. Nel 1985 ciascuno dei WBKs aveva due \"Heimatschutzbrigades \"(HSBS, brigate della difesa nazionale).Lo sviluppo di armi nucleari tattiche sovietiche richiese lo sviluppo di una nuova struttura militare anche prima che la struttura dell'esercito fosse pienamente raggiunta. Per ridurre al minimo gli effetti degli attacchi con armi nucleari tattiche contro le forze ammassate, le divisioni dello \"Heer\", forti di 28\u00a0000 uomini, furono suddivise in brigate pi\u00f9 piccole e pi\u00f9 mobili. Queste unit\u00e0 pi\u00f9 piccole erano anche capaci di autosostentamento su un campo di battaglia atomico per diversi giorni, e in grado di muoversi rapidamente sia in difesa sia in attacco. Le nuove brigate corazzate e meccanizzate erano in grado di combattere armi combinate. Ogni divisione era composta da tre brigate. Le brigate corazzate consistevano in un battaglione di fanteria corazzata, due battaglioni corazzati, un battaglione di artiglieria corazzata e un battaglione di rifornimenti. Le brigate meccanizzate consistevano in un battaglione di fanteria motorizzata, due battaglioni di fanteria meccanizzata, un battaglione corazzato, un battaglione d'artiglieria e un battaglione di rifornimenti. Le brigate motorizzate consistevano di tre battaglioni di fanteria motorizzata, un battaglione anticarro, un battaglione d'artiglieria e un battaglione di rifornimenti. Le brigate alpine consistevano di tre battaglioni alpini, un battaglione d'artiglieria da montagna e un battaglione di rifornimenti. Nel 1959 lo Heer consisteva in 11 divisioni di 27 brigate, quattro \"Panzer\" (corazzate), quattro \"Panzergrenadier\" (meccanizzate), due \"J\u00e4ger\" (motorizzate), e una \"Gebirgsj\u00e4ger\" (alpina).\nAlla fine della guerra fredda l'esercito tedesco schierava 12 divisioni con 38 brigate: sei \"Panzer\" (corazzate), quattro \"Panzergrenadier\" (meccanizzate), una \"Fallschirmj\u00e4ger\" (aviotrasportata), e una \"Gebirgsj\u00e4ger\" (alpina). Nove divisioni erano raggruppate in tre corpi d'armata: I Corpo d'armata tedesco nell'ambito del NORTHAG, II Corpo d'armata tedesco della NATO e III Corpo d'armata tedesco nell'ambito del CENTAG. Le altre tre divisioni erano parte dell'Allied Forces Baltic Approaches (6. Panzergrenadier Division) e del I Corpo d'armata dei Paesi Bassi del NORTHAG (3. Panzer Division), mentre la 1. \"Fallschirmj\u00e4ger\"-Division venne assegnata in tempo di pace al II Corpo d'armata tedesco ma le sottounit\u00e0 vennero impegnate in varie contingenze, incluse come parte dell'Allied Command Europe Mobile Force - Land.\nDopo la guerra fredda.\nNell'ottobre 1990, lo \"Heer\" assorb\u00ec il Landstreitkr\u00e4fte der NVA, l'esercito della Germania Est, ma solo una parte degli effettivi tedesco-orientali transit\u00f2 nei ranghi dell'Heer della Germania riunificata. Le ex forze militari della Germania Est vennero inizialmente messe sotto il controllo del Comando Est della Bundeswehr sotto il comando del tenente generale J\u00f6rg Sch\u00f6nbohm e sciolte il 30 giugno 1991.\nA seguito della fusione, l'esercito tedesco venne costituito da quattro corpi d'armata (tra cui il IV Corpo d'armata a Potsdam nell'ex DDR), con una forza lavoro di 360.000 uomini. Venne progressivamente ridimensionato da questo punto. Nel 1994 il III Corpo d'armata venne riorganizzato come Comando delle forze dell'esercito tedesco. Nel 1996, la 25\u00aa Brigata aviotrasportata venne trasformata in un nuovo comando principale delle forze speciali dell'esercito, noto come Kommando Spezialkr\u00e4fte.\nDal 2001 in poi la ristrutturazione dell'esercito tedesco vide passare a una struttura di sette divisioni - 5 meccanizzate (ognuna con due brigate meccanizzate), 1 di forze speciali, e una aeromobile.\nNel 2003 esistevano ancora tre corpi d'armata, ognuno con varie formazioni di combattimento e una brigata di manutenzione. Il I Corpo d'armata tedesco-olandese, un'organizzazione congiunta tedesco-olandese, venne usato per controllare in tempo di pace la 1\u00aa e la 7\u00aa Panzer Division cos\u00ec come le formazioni olandesi. La 1\u00aa Panzer avrebbe riferito al corpo d'armata in tempo di guerra, mentre la 7\u00aa avrebbe riferito all'Allied Rapid Reactions Corps. II corpo d'armata era tedesco in tempo di pace, ma avrebbe scambiato una divisione con il V U.S. Corps in tempo di guerra (la 5\u00aa Panzer). La 5\u00aa Panzer venne sciolta il 30 giugno 2001. In tempo di pace comand\u00f2 anche la 10. Panzer Division, che era assegnata all'Eurocorps e che controllava parte tedesca della Brigata franco-tedesca. Anche la 1. Gebirgs-Division a Monaco era sotto questo quartier generale.\nIl IV Corpo d'armata era situato a Potsdam, nella Germania orientale, e controllava due Panzergrenadier Division, la 13\u00aa e la 14\u00aa. La 14. Panzergrenadier Division prese anche il controllo di unit\u00e0 in Germania occidentale risubordinate dalla 6\u00aa Panzergrenadier Division quando essa perse la sua funzione di comando. Sarebbe stato il contributo tedesco al Multinational Corps Northeast in tempo di guerra. Il IV Corpo d'armata venne usato anche per avere sotto il suo comando il Comando del I Distretto Militare, la 1\u00aa Brigata aeromobile, e il Comando di Berlino (Standortkommando Berlino).\nL'esercito tedesco oggi.\nTutti i corpi sono stati ora sciolti o trasferiti a un livello multinazionale come il Multinational Corps Northeast. Il IV Corpo d'armata \u00e8 stato riorganizzato e il 31 marzo 2002 \u00e8 diventato un comando di schieramento all'estero, l\"'Einsatzf\u00fchrungskommando der Bundeswehr\", come quartier generale congiunto permanente britannico. Nessuna brigata pesante \u00e8 stata sciolta, ma le due rimanenti divisioni pesanti sono costituite da tre piuttosto che due brigate.\nNell'aprile 2020 c'erano un totale di 63.293 soldati in servizio attivo nell'esercito tedesco. Tuttavia, l'originale struttura militare tedesca del Servizio di supporto congiunto \u00e8 costituita da un significativo grado di \"Heeresuniformtr\u00e4ger\" (personale che indossa l'uniforme dell'esercito). Questo \u00e8 anche contribuito dal Servizio medico congiunto, che ha altre contropartite filiali esclusivamente medico-militari (come ad esempio in Sud Africa).\nConformemente alle normative sull'ora dell'UE, la normale settimana lavorativa \u00e8 di 41 ore, anche se esistono numerose eccezioni per es. schieramenti in missioni d'oltremare, esercitazioni d'addestramento, emergenze e bisogni militari simili.\nEquipaggiamento moderno.\nAltri veicoli includono:\nVeicoli trasporto truppe e da combattimento:\nCamion:\nStruttura ed organizzazione.\nL'esercito tedesco \u00e8 comandato dall'ispettore dell'esercito (\"Inspekteur des Heeres\") basato sul comando dell'esercito (\"Kommando Heer\") a Strausberg vicino a Berlino. I centri d'addestramento sono supervisionati dal comando d'addestramento dell'esercito a Lipsia.\nLe unit\u00e0 di combattimento dell'esercito includono due divisioni corazzate, una divisione delle forze rapide e la Brigata franco-tedesca, che \u00e8 sotto la supervisione diretta del comando dell'esercito. A differenza di altri eserciti europei come la vicina Francia, i reggimenti non sono una forma comune di organizzazione e sono quindi rari nell'esercito tedesco. I battaglioni sono direttamente subordinati alle brigate o alle divisioni come truppe divisionali. I battaglioni di fanteria tedeschi schierano 1.000 uomini, considerevolmente pi\u00f9 grandi della maggior parte degli eserciti della NATO, (ad esempio due volte la dimensione di un battaglione dell'esercito statunitense).\nTruppengattungen.\nL'esercito tedesco ha undici diverse branche di truppe, designate come \"Truppengattungen\". Ogni \"Truppengattung\" \u00e8 responsabile dell'addestramento e della prontezza delle sue unit\u00e0 e dispone delle proprie scuole e centri di eccellenza per farlo. Visivamente questa distinzione pu\u00f2 essere effettuata dal colore della branca, chiamato \"Waffenfarbe\", che viene visualizzato da una corda collegata alle insegne del grado e al colore del loro berretto con un distintivo specifico allegato ad esso.\nColore del berretto (Solo unit\u00e0 dell'esercito e di sicurezza della Marina e dell'Aeronautica)\nBerretto da montagna grigio (\"Bergm\u00fctze\"): Fanteria da montagna \"Gebirgsj\u00e4ger\"\n\"Waffenfarbe\" (Solo esercito e branche di supporto dell'esercito)\nGradi militari.\nIl pi\u00f9 alto grado dell'esercito tedesco \u00e8 tenente generale (\"Generalleutnant\"), omologo del generale di corpo d'armata dell'Esercito Italiano. Il grado di generale \u00e8 affidato al comandante delle forze armate se generale dell'esercito."}
{"id": "2300774", "revid": "321906", "url": "https://it.wikipedia.org/wiki?curid=2300774", "title": "Corte Sconta detta Arcana", "text": ""}
{"id": "2300776", "revid": "46291", "url": "https://it.wikipedia.org/wiki?curid=2300776", "title": "Ceiba (botanica)", "text": "Ceiba \u00e8 un genere di piante della famiglia Malvaceae che comprende grandi alberi distribuiti nelle zone tropicali di America e Africa. Il rappresentante pi\u00f9 conosciuto di questo genere \u00e8 il \"kapok\" (\"Ceiba pentandra\").\nDescrizione.\nNel loro habitat molti di questi alberi raggiungono dimensioni ragguardevoli, a volte anche pi\u00f9 di 70 metri. Il tronco \u00e8 spesso dritto e privo di ramificazioni fino in cima, dove si sviluppa una grande chioma. Alla base del fusto sono presenti delle radici di sostegno larghe ed alte (a volte anche pi\u00f9 di 2 metri).\nDistribuzione e habitat.\nIl genere \"Ceiba\" \u00e8 diffuso in un areale che comprende Messico, America centrale, Sud America, Caraibi e Africa occidentale; il kapok cresce anche in India, nel Sud est Asiatico e in diverse isole del Pacifico, ma si ritiene che in questi territori sia stato introdotto dall'uomo.\nTassonomia.\nIl Sistema Cronquist assegnava il genere \"Ceiba\" alla famiglia Bombacaceae. La classificazione filogenetica non riconosce questa famiglia e assegna il genere alle Malvaceae (sottofamiglia Bombacoideae).\nRecenti studi hanno incorporato in questo genere anche il genere \"Chorisia\", facendo cos\u00ec crescere il numero di specie ad una ventina:\nStoria.\nQuesti alberi facevano parte della mitologia delle civilt\u00e0 precolombiane, in particolare dei Maya che dipingevano i loro alberi sacri come delle grandi \"Ceiba\" che con le loro radici e la loro chioma collegavano il cielo, la terra e lo \"Xibalba\" l'oltretomba.\nUsi.\nLe due specie \"Ceiba insignis\" e \"Ceiba speciosa\" (conosciute anche come \"Chorisia insignis\" e \"Chorisia speciosa\" o come alberi bottiglia) sono frequentemente coltivate come piante ornamentali in Italia dove il clima lo permette, e sono tra le specie pi\u00f9 popolari dell'Orto botanico di Palermo.\n\"C. pentandra\", \"C.insignis\" e \"C.speciosa\" vengono incluse nell'infuso allucinogeno \"ayahuasca\" preparato dagli sciamani di popolazioni dell'Amazzonia e della cordigliera delle Ande."}
{"id": "2300782", "revid": "36426", "url": "https://it.wikipedia.org/wiki?curid=2300782", "title": "Erittone", "text": ""}
{"id": "2300784", "revid": "486946", "url": "https://it.wikipedia.org/wiki?curid=2300784", "title": "Red &amp; Toby - Nemiciamici 2", "text": ""}
{"id": "2300786", "revid": "1543377", "url": "https://it.wikipedia.org/wiki?curid=2300786", "title": "Da-Wen Sun", "text": "Biografia.\nNato in Cina meridionale, il Professore Da-Wen Sun \u00e8 un'autorit\u00e0 a livello mondiale sia nella ricerca che nell'istruzione inerenti all'ingegneria alimentare. Le sue maggiori attivit\u00e0 di ricerca includono il raffreddamento dei prodotti, i processi ed i sistemi di essiccazione e refrigerazione, la qualit\u00e0 e la sicurezza dei prodotti alimentari, l'ottimizzazione e la simulazione di processi biologici e le tecnologie di computer vision. In particolare, gli studi innovativi sul raffreddamento sottovuoto della carne precotta, il controllo qualitativo della pizza mediante computer vision, i film edibili per il prolungamento della conservabilit\u00e0 di frutta e verdura sono stati ampiamente riportati dai media a livello nazionale ed internazionale. I risultati dei suoi lavori sono stati pubblicati in oltre 180 articoli su riviste internazionali con IF (Impact Factor) e pi\u00f9 di 200 atti di convegni.\nDa-Wen Sun ha ricevuto la Laurea con lode, ha svolto un master in Ingegneria meccanica ed ha svolto un Dottorato di Ricerca in Ingegneria Chimica in Cina prima di iniziare a lavorare in diverse universit\u00e0 in Europa. Presso la National University of Ireland, Dublin (University College Dublin) \u00e8 stato la prima persona di nazionalit\u00e0 cinese impiegata a tempo indeterminato, ottenendo un Lettorato Universitario nel 1995 ed avendo successivamente conseguito un avanzamento di livello nel pi\u00f9 breve tempo possibile a Lettore Senior, Professore Associato ed infine Professore Ordinario. Dr Sun \u00e8 al momento Professore di Ingegneria Alimentare e dei Sistemi Biologici e Direttore del gruppo di ricerca di Tecnologia Computerizzata degli Alimenti e Refrigerazione degli Alimenti presso la University College of Dublin.\nAvendo raggiunto massimi livelli nel campo dell'Ingegneria Alimentare, il Professore Sun ha apportato significativi contributi all'insegnamento; ha istruito molti Dottorandi, permettendogli di raggiungere risultati propri sia in ambito industriale che accademico. Egli ha inoltre tenuto lezioni e conferenze presso istituti internazionali sulle nuove proposte dell'Ingegneria Alimentare su una base accademica e tenuto discorsi di apertura e relazioni di base in convegni internazionali. Come riconosciuta autorit\u00e0 nel campo dell'Ingegneria Alimentare gli sono state conferite le cariche di Professore Incaricato, Professore in visita e consulente presso le migliori dieci Universit\u00e0 in Cina includendo Zhejiang University, Shanghai Jiaotong University, Harbin Institute of Technology, China Agricultural University, South China University of Technology, Jiangnan University ed altre. Come riconoscimento del suo significativo contributo all'Ingegneria Alimentare a livello mondiale e per l'eccezionale leadership nel settore, la International Commission of Agricultural Engineering (CIGR) gli ha conferito il CIGR Merit Award nel 2000 e nuovamente nel 2006; lo Institution of Mechanical Engineers (IMechE) lo ha nominato \u201cFood Engineer of the Year 2004\u201d; nel 2008 la CIGR gli ha conferito il CIGR Recognition Award come riconoscimento per i risultati raggiunti come primo scienziato in assoluto al mondo nel campo dell'ingegneria agraria.\nDr Sun \u00e8 inoltre socio (Fellow) della Institution of Agricultural Engineers ed ha ricevuto numerosi altri riconoscimenti per l'insegnamento e l'eccellenza scientifica incluso il President's Research Fellowship; ha ricevuto due volte il President's Research Award dalla National University of Ireland, Dublin (University College Dublin). Da-Wen Sun \u00e8 membro dell'Executive Board e Vicepresidente onorario della CIGR, Editor-in-Chief della rivista Food and Bioprocess Technology \u2013 an International Journal (Springer Verlag), Series Editor per i libri \u201cContemporary Food Engineering\u201d (CRC Press / Taylor &amp; Francis), Former Editor del Journal of Food Engineering (Elsevier), membro dell'Editorial Board per le riviste Journal of Food Engineering (Elsevier), Journal of Food Process Engineering (Wiley-Blackwell), Sensing and Instrumentation for Food Quality and Safety (Springer) e Czech Journal of Food Sciences. Il Dr. Sun \u00e8 inoltre Chartered Engineer registrato presso il UK Engineering Council.\nPizza Innovazioni.\nLe pi\u00f9 moderne teorie matematiche possono aiutare a sfornare una pizza a regola d'arte. Ad esserne convinti sono i ricercatori dell'University College di Dublino, che hanno disegnato la \"pizza perfetta\" utilizzando la cosiddetta \"logica fuzzy\", un processo matematico che consente di prendere decisioni in condizioni di incertezza, quando non sono disponibili tutte le informazioni necessarie.\nPer ottenere questo risultato, Da-Wen Sun e Tadhg Brosnan hanno inserito nel computer le immagini di 25 diverse pizze ricavandone i dati relativi alle loro caratteristiche, come forma, dimensioni, quantit\u00e0 di salsa e altro ancora. Da questi dati, ricorrendo a quelle regole di logica fuzzy che hanno consentito al calcolatore di poter \"decidere\", hanno fornito i parametri standard per una \"buona\" pizza.\n\"La Logica fuzzy assume in un certo senso la natura della mente umana\" hanno affermato i ricercatori nell'articolo pubblicato sul Journal of Food Engineering. E ci\u00f2 \u00e8 possibile perch\u00e9 la Logica fuzzy pu\u00f2 usare informazioni approssimative e prendere decisioni in condizioni di incertezza, proprio come fa quotidianamente ognuno di noi.\nI ricercatori di Dublino hanno fornito i valori dei parametri per una \"buona pizza\" e...sorpresa...in alcuni casi quelli stabiliti dalla Logica fuzzy sono paragonabili solo a quelli stabiliti dai veri \"intenditori\" di pizza, quelli cio\u00e8 che chiedono ad esempio una percentuale di superficie coperta dalla salsa di pomodoro pari al 92% (proprio come ha stabilito la Logica fuzzy).\nBibliografia.\n1. UCD Professor tops the world rankings in Agriculture Sciences\n2. New Scientist: Soya film has fresh fruit all wrapped up\n3. Irish Times: Chilling without the pressure\n4. The Times: Pizza's perfect with chips\n5. New Scientist: We hear that...\n6. \n7. LifeGate: Matematica, logica fuzzy e pizza\n8. \u795e\u5dde\u5b66\u4eba: \u534e\u4eba\u5b66\u8005\u5b59\u5927\u6587\u5c45\u519c\u4e1a\u79d1\u5b66\u4e16\u754c\u6392\u540d\u524d\u5217\n9. \n10. \u4eba\u6c11\u65e5\u62a5: \u7231\u5c14\u5170\u56fd\u7acb\u5927\u5b66\u6559\u6388\u5b59\u5927\u6587\u83b7\u82f1\u56fd\u201c\u98df\u54c1\u5de5\u7a0b\u5e08\u5e74\u5ea6\u4eba\u7269\u201d \n11. \u65b0\u534e\u7f51: \u6211\u5fc3\u4f9d\u7136\u662f\u4e2d\u56fd\u5fc3\n12. \u65b0\u534e\u7f51: \u5b59\u5927\u6587\u5f53\u9009\u82f1\u56fd\u7687\u5bb6\u201c\u98df\u54c1\u5de5\u7a0b\u5e08\u5e74\u5ea6\u4eba\u7269\u201d"}
{"id": "2300797", "revid": "1305772", "url": "https://it.wikipedia.org/wiki?curid=2300797", "title": "Deutsches Heer", "text": "Deutsches Heer (\"esercito tedesco\") pu\u00f2 riferirsi a:"}
{"id": "2300811", "revid": "1573940", "url": "https://it.wikipedia.org/wiki?curid=2300811", "title": "Bruno Julie", "text": "Si \u00e8 infatti aggiudicato il bronzo a Pechino 2008 nei pesi gallo. Nell'occasione, in semifinale \u00e8 stato sconfitto dal cubano Yankiel Le\u00f3n.\nNel suo palmar\u00e8s anche un argento ai XVIII Giochi del Commonwealth, a Melbourne nel 2006 ed il bronzo ai IX Giochi Panafricani, ad Algeri nel 2007."}
{"id": "2300818", "revid": "124898546", "url": "https://it.wikipedia.org/wiki?curid=2300818", "title": "Martello forestale", "text": "Il martello forestale \u00e8 un particolare tipo di martello utilizzato dal personale dei diversi Corpi forestali delle Regioni a statuto speciale e delle Province autonome, nonch\u00e9 dai dottori agronomi e dai dottori forestali iscritti al relativo albo professionale, munito di sigillo recante: per gli appartenenti ai Corpi forestali, la sigla della qualifica e un numero progressivo separati da una stella; per gli iscritti all'albo dei dottori agronomi e dei dottori forestali, la sigla della Provincia dell'Ordine territoriale dell'iscritto, il numero di iscrizione all'albo e la sezione. La martellata \u00e8 richiesta per i boschi governati a fustaia, al fine di contrassegnare gli alberi destinati ad essere abbattuti. Il soggetto preposto al servizio mette a nudo una parte del legno con la parte \"ad accetta\" (specchiatura), quindi con un colpo deciso dell'estremit\u00e0 \"a martello\" imprime il sigillo che sar\u00e0 visibile e riconoscibile dal boscaiolo addetto al taglio."}
{"id": "2300822", "revid": "767487", "url": "https://it.wikipedia.org/wiki?curid=2300822", "title": "Cleaner", "text": "Cleaner \u00e8 un film del 2007 diretto da Renny Harlin.\n\"Thriller\" poliziesco interpretato da Samuel L. Jackson, Ed Harris, ed Eva Mendes.\nTrama.\nL'ex-poliziotto Tom Cutler, dopo la morte della moglie, \u00e8 diventato titolare d'una piccola ditta di pulizie, che ripulisce scene del crimine e, in generale, ambienti sporchi di sangue. Un giorno Cutler \u00e8 chiamato a ripulire il salotto d'una lussuosa residenza, scoprendo poi che il presunto omicidio consumatosi in realt\u00e0 non \u00e8 stato denunciato.\nNorcut, l'uomo inizialmente dato per scomparso, intendeva denunciare dei colleghi poliziotti. L'indagine degli affari interni, volta a individuare un giro di mazzette all'interno della polizia, stava scoprendo un complicato giro di loschi affari tenutosi negli anni, in cui lo stesso Tom rischiava d'essere coinvolto. L'amico investigatore Eddie Lorenzo aiuta Tom a indagare sulla vicenda, mentre Ann, moglie dell'uomo scomparso/ucciso, dopo le iniziali diffidenze, diventa la sua prima alleata.\nTom, che vive con la giovane figlia Rose, entra quindi in un pericoloso gioco, nel quale scopre poi che \u00e8 stato lo stesso Eddie a immischiarlo: infatti, quello che si sarebbe voluto fare passare come l'omicidio d'un testimone scomodo, in realt\u00e0 \u00e8 stato un omicidio passionale commesso proprio da Eddie, amante di Ann. L'avere voluto fare abortire la moglie, uccidendo quello che era suo figlio, \u00e8 alla base del gesto di Eddie.\nAccordatosi con l'agente Vargas per catturare l'assassino, Cutler accorre immediatamente a casa, quando scopre che Eddie non solo ha capito il suo piano, ma ora tiene sotto minaccia l'ignara figlia. Nel concitato rientro a casa, Cutler non riesce a bloccare Eddie che, nonostante sia ormai circondato, lo minaccia con la pistola puntata. Quando sta per sparare, viene freddato da un colpo alla testa partito dalla sua figlioccia Rose, che aveva raccolto la pistola del padre e, avendo gi\u00e0 visto da piccolissima uccidere la madre, stavolta ha trovato la forza di salvaguardare in prima persona i propri cari."}
{"id": "2300831", "revid": "124978733", "url": "https://it.wikipedia.org/wiki?curid=2300831", "title": "Confraternita (Chiesa cattolica)", "text": "Per confraternita della Chiesa cattolica s'intende, ai sensi dei canoni 298 e seguenti del vigente Codice di diritto canonico, un'associazione pubblica di fedeli della Chiesa cattolica che ha come scopo peculiare e caratterizzante l'incremento del culto pubblico, l'esercizio di opere di carit\u00e0, di penitenza, di catechesi.\nStoria.\nLe origini.\nLe Confraternite, esistenti fin dall'epoca romana, subirono un'evoluzione in epoca carolingia. Nel X secolo alle Confraternite appartenevano solo persone di ambito ecclesiastico. Le prime Confraternite erano composte dal clero della citt\u00e0, mentre per quelle formate da laici, si inizia ad avere prove sicure solo nel XII secolo, nel pieno vigore dell'epoca comunale in Italia. A seconda dell'importanza della Confraternita, i membri si ritrovavano (e si ritrovano ancor oggi) in una Chiesa consacrata, o in una cappella, o un oratorio, per compiere le liturgie religiose cattoliche prescritte analiticamente dal Vescovo della Diocesi competente, sotto la guida di un Maestro della Confraternita e comunque sempre di un Sacerdote diocesano. Durante questi incontri spesso venivano, e vengono lette ancora oggi, le sacre Scritture in lingua italiana e venivano fatte delle rappresentazioni della sacra Scrittura per il popolo, spesso analfabeta soprattutto in materia religiosa. Oltre a queste pratiche, i Confratelli avevano ed hanno specialmente il compito di assistere gli infermi, del suffragio dei defunti, di organizzare i funerali cattolici dei morti, soprattutto se con pochi mezzi economici, di provvedere alla carit\u00e0 verso i poveri e gli stranieri, di raccogliere somme da destinare alle elemosine per gli orfani o di provvedere alla dote delle ragazze prive di una minima possibilit\u00e0 economica; inoltre facevano, un tempo, grande assistenza religiosa ai condannati a morte ed ai carcerati. Una pratica diffusa nelle Confraternite pi\u00f9 ricche fu spesso quella di raccogliere fondi cospicui per poter riscattare persino i prigionieri di guerra, o coloro che venivano catturati durante le incursioni saracene e portati in Africa come schiavi. In quegli anni i Confratelli, durante le processione, vivevano spesso la \"Passione di Cristo\" in tutti gli aspetti, anche i pi\u00f9 cruenti. \u00c8 in quel periodo che si formarono, sempre con l'approvazione del Vescovo della Diocesi competente, le Confraternite dette dei \"disciplinanti\" o dei \"flagellanti\", dette anche dei \"battuti\". Il movimento delle Confraternite nacque a Perugia e si diffuse rapidamente in tutte le regioni d'Italia ed in parte dell'Europa cattolica. Durante le pubbliche processioni religiose, spesso, oltre a flagellarsi in segno di devozione personale e di preghiera pubblica, i membri delle Confraternite invocavano (ed invocano ancor oggi) ovviamente la bellezza della infinita misericordia di Dio per le sue Creature: gli uomini stessi.\nLa diffusione.\nNel 1399, per il Giubileo del 1400, molti uomini appartenenti al movimento laicale dei \"bianchi\", con indosso una cappa bianca ed incappucciati, passarono per tutta la Liguria diretti a Roma. A Genova arrivarono il 5 luglio e per il periodo che stettero nella citt\u00e0, furono ben accolti, ed i genovesi parteciparono alle iniziative proposte da questi. Questi portavano in testa alla processione il crocifisso.\nNel XIV secolo nacquero le compagnie del \"Corpo di Cristo\" e della \"Misericordia\", le seconde per assistere i condannati a morte; sotto l'esempio di queste, sorsero confraternite votate all'assistenza ospedaliera. L'importanza continu\u00f2 ad aumentare, andando ad essere dei veri e propri centri di potere non direttamente sotto l'autorit\u00e0 vescovile. Le confraternite presero il nome del santo a cui sono state dedicate.\nQuesto sviluppo delle confraternite e della loro funzione sociale, port\u00f2 al rinnovamento della vita cristiana, difatti nel XVI secolo nacquero nuove confraternite come le \"compagnie della carit\u00e0\" e le \"compagnie del Divino Amore\" che fondarono ospedali e ricoveri per i bisognosi. Sempre nello stesso periodo i frati Carmelitani fondarono confraternite del Carmine ma di carattere puramente devozionale, affiancate dagli Eremitani di Sant'Agostino che fondarono quelle della \"Cintura\", i Domenicani fondarono quelle del Rosario, diffuse anche quelle devote al Santissimo Sacramento a cui Papa Paolo III concesse numerose indulgenze e privilegi. Nelle zone rurali per combattere l'usura e poter controllare le sementi, vennero spesso fondate dei Monti di Piet\u00e0 e del Grano.\nOriginariamente i confratelli indossavano cappe bianche di materiale povero aperte sulla schiena. Solo nel XVI secolo, con l'affievolirsi del fenomeno della flagellazione, si ebbe un arricchimento delle vesti, con la creazione di tabarini di raso e tessuti preziosi, anche ricamati in oro e argento.\nRiguardo ai numeri di queste confraternite, abbiamo dei dettagliati elenchi per quanto riguarda Genova: dal 1480 al 1582 le confraternite erano 134, di cui 70 ancora vive nel settecento; dal 1582 al 1811 ne furono fondate 124. Molte erano votate al Santissimo Sacramento ed al Rosario; famosa fu quella dei \"72 apostoli\".\nPer le confraternite, ora come allora, il momento pi\u00f9 importante \u00e8 senza dubbio quello della processione, organizzate per le feste dei propri santi, o per alcune feste particolari, o come pellegrinaggi. Durante questi eventi i confratelli portano le \"casse processionali\" i crocifissi, mazze, stendardi, candele. I libri contabili conservati negli oratori ci danno l'esatto riscontro delle spese che venivano fatte per le processioni: candele per illuminare l'oratorio, compenso per la banda musicale, un compenso per i prelati che partecipavano, ed infine un rinfresco, spesso anche molto umile, con solo pane e vino, per chi aveva partecipato alla funzione, anche per le confraternite vicine che avevano voluto unirsi ai festeggiamenti.\nLa controriforma.\nPrima del Concilio di Trento accadeva che nelle confraternite venivano letti testi, come quello dell'Ufficio della Beata Vergine o dei Defunti, in lingua volgare, tuttavia la loro traduzione non era sempre buona. Nel 1571 Papa Pio V ordin\u00f2 che si dovessero leggere i testi in latino ufficiali della Chiesa e da lui definitivamente approvati con la bolla \"Quod a Nobis\".\nDurante il Concilio di Trento la cultura penitenziale cambi\u00f2, diventando molto pi\u00f9 spirituale: fu richiesto di ridimensionare la pratica di flagellarsi, cosa che provoc\u00f2 un vuoto devozionale. Durante questo periodo, detto della \"riforma cattolica\", o \"controriforma\", le confraternite liguri condussero una vasta opera di difesa della Chiesa ed il suo operato. L'arcivescovo genovese Antonio Sauli 1587 impose nuove regole alle confraternite, simili a quelle emanate da San Carlo Borromeo nel 1573 ma con l'aggiunta di qualche capitolo, poich\u00e9 la mancanza di regole precise per le confraternite era stata una lamentela fatta da monsignor Bossio. Venne perci\u00f2 imposto alle confraternite di insegnare la catechesi soprattutto ai giovani, i parroci furono spinti a creare confraternite dove ancora non esistessero.\nNel 1562, durante la sua XXII sessione del Concilio di Trento, si tratt\u00f2 la questione delle confraternite, riconfermando la dipendenza spirituale dai vescovi e lo \"ius visitando hospitalia\" dell'autorit\u00e0 diocesana. Durante il Concilio si decise inoltre che la continuit\u00e0 amministrativa, cio\u00e8 il passaggio di consegne tra le varie amministrazioni, dovesse avvenire sotto il controllo del parroco. Vennero bandite alcune pratiche che rischiavano di portare a eccessi e deviazioni; vennero inoltre bandite le pratiche, consuete ai tempi, di organizzare pranzi e rappresentazioni teatrali negli oratori. La partecipazione della confraternita a tutte le processioni fu resa obbligatoria. Si accese per\u00f2 un forte dibattito proprio riguardo a questa disposizione, le insegne da portare e il modo di vestire. Solo dopo alcuni anni, nel 1583, Papa Gregorio XIII decise che il posto d'onore lo si dovesse concedere alla pi\u00f9 antica, a quella che per prima indoss\u00f2 i \"sacchi\", ribadendo che la partecipazione dovesse avvenire senza ostentazione e in maniera gratuita.\nDopo il 1530 si vanno formando le arciconfraternite, cio\u00e8 confraternite che fanno parte di una rete di confraternite, che assolvevano a pi\u00f9 opere pie ed a pi\u00f9 obblighi, nonch\u00e9 godevano di maggiori indulgenze. La maggior parte delle arciconfraternite si trovano a Roma. Solo una confraternita di un posto poteva essere collegata ad un'arciconfraternita, ci doveva essere una buona distanza tra due compagnie perch\u00e9 entrambe si potessero legare alla stessa arciconfraternita. Il Papa Clemente VIII comand\u00f2 che per ottenere l'aggregazione si dovette presentare statuti e una lettera del vescovo provante l'erezione canonica.\nLe confraternite pi\u00f9 popolari erano quelle di devozione alla Vergine Maria, che chiedevano il suo aiuto contro la peste e gli eretici, oltre che a chiedere aiuto durante la processione per incoraggiarsi nel momento della penitenza corporale. Nel 1571 si ebbe una notevole diffusione del culto di Maria, quando Papa Pio V associ\u00f2 la vittoria di Lepanto da parte della Lega Santa contro i Turchi.\nDal XVII al XVIII.\nCome nei secoli precedenti, anche in questi due secoli si ebbe una grande fioritura delle confraternite, con alti numeri di iscritti, fondazione di alte confraternite. Si sviluppano le confraternite elitarie, quelle di pi\u00f9 antica fondazione, mentre le nuove erano pi\u00f9 popolari e aperte.\nNel Seicento si ebbe un notevole impegno da parte dell'autorit\u00e0 vescovile di aumentare il controllo sulle confraternite. Non tante confraternite furono disposte alla revisione dei propri statuti e ne chiesero l'approvazione da parte delle autorit\u00e0 ecclesiastiche. Esempio fu il controllo sulle nuove confraternite, difatti non si volle che venissero a crearsi troppe compagnie nella stessa zona, soprattutto se simili. Il 7 dicembre 1604 il Papa Clemente VIII eman\u00f2 la bolla \"Quaecumque\", il pi\u00f9 forte atto di controllo episcopale: tutte le associazioni dovevano sottomettersi al controllo dell'autorit\u00e0 vescovile, nessuna poteva nascere senza il nulla osta dell'autorit\u00e0 ecclesiastica e senza sottomettersi alla disciplina, inoltre nessuna confraternita poteva unirsi ad un'arciconfraternita senza l'autorizzazione episcopale.\nIn questo periodo si ha il consolidarsi delle confraternite e della loro funzione sociale, difatti ricevevano beni, terreni, facevano questue, organizzavano messe in suffragio dei defunti. Tuttavia accadeva che invece di seguire i criteri di onest\u00e0 ed umilt\u00e0, nonch\u00e9 avere un impegno continuo nell'organizzare le processioni e le feste, la situazione decadeva in disordini, risse, ubriachezza ed atti di disonest\u00e0. Difatti le casacce genovesi diventano luogo di \u00e9lite sociale, diventando in molte realt\u00e0 controparte ed ostacolo all'attivit\u00e0 di guida dei parroci e dei vescovi, proprio nel momento in cui dopo la controriforma si cercava di ricentrare il potere attorno alle chiese.\nI missionari fondavano spesso confraternite come opera di evangelizzazione, donando tutti i paramenti e i beni necessari perch\u00e9 queste potessero sorgere.\nI cosiddetti \"principi riformatori\" furono tra i primi avversari delle confraternite, infatti questi decisero di intervenire nell'attivit\u00e0 di beneficenza di cui essi gedevano a favore delle autorit\u00e0 statali.\nIl XIX secolo.\nNel 1811 il governo Napoleonico decise di sopprimere tutte le confraternite con l'eccezione di quelle del \"Santissimo Sacramento\" e prescrisse l'unione dei beni confraternali alle chiese parrocchiali. Dove tali leggi furono applicate alle confraternite fu confiscato il loro patrimonio. Solo quelle che hanno un carattere prettamente di culto riescono a sopravvivere. Solo dopo il 1820 le confraternite riprendono la loro attivit\u00e0.\nLe legislazione italiana fu contraria fin dall'inizio alle confraternite come istituzione, difatti non le consider\u00f2 come possibili enti religiosi, non considerando nemmeno quelle che non avessero un patrimonio immobiliare. La legge n. 753 del 3 agosto 1862 distingueva le confraternite che avevano scopo di beneficenza da quelle che avevano scopo di culto, le confraternite che facevano opere di beneficenza vanno sotto il controllo dell'autorit\u00e0 statale. La legge n. 3848 del 15 agosto 1867 sopprimeva gli enti ecclesiastici risparmiando per\u00f2 le confraternite che vennero considerate alla pari delle opere pie, quindi associazioni laiche. La n. 6972 del 17 luglio 1890, detta \"legge Crispi\", confiscava a tutte le confraternite aventi scopo di culto tutti i beni che producevano ricchezza lasciando solo oratori e chiese, sopprimendo gli \"uffici di beneficenza\" e la \"congregazione di carit\u00e0\".\nDurante il periodo Fascista con il decreto n. 1276 del 28 giugno 1934 veniva data alle confraternite la personalit\u00e0 giuridica.\nCaratteristiche.\nLe confraternite cattoliche presentano:\nEssa viene eretta con apposito decreto dell'autorit\u00e0 ecclesiastica competente (Pontefice, Conferenza Episcopale, Vescovo, Superiore di Istituto religioso). La confraternita pu\u00f2 avere sede in una chiesa o in un oratorio, oppure un altare della chiesa parrocchiale o di altra chiesa (santuario, convento, ecc.) della localit\u00e0 dove la confraternita opera.\nLe norme ecclesiastiche che le regolano si trovano nel Codice di Diritto Canonico, al titolo V denominato \"Le Associazioni dei fedeli\" (CIC 298-329).\nStruttura.\nLe confraternite sono gestite da un'amministrazione, denominata \"consiglio\" o \"governo\" formata da:\nTale organo, le cui deliberazioni pur non essendo imperative per il consiglio, difficilmente vengono disattese, viene convocato dal Priore o dall'Assistente spirituale con cadenza periodica per le problematiche ordinarie e saltuariamente per eventi contingenti o problemi di particolare rilevanza.\nEsse devono avere un sacerdote o religioso (debitamente nominato dall'autorit\u00e0 ecclesiastica competente) quale \"Assistente Spirituale\", il cui compito non \u00e8 di natura amministrativa ma di seguire il sodalizio, celebrare i suoi atti di culto, guidare la vita spirituale della confraternita e dei suoi singoli iscritti.\nTra le diverse categorie di iscrizione, in base alla partecipazione alla vita associativa, si possono poi distinguere confratelli e consorelle effettivi oppure semplici aderenti, che si impegnano a sostenere moralmente e materialmente la confraternita senza essere pienamente inseriti nel suo organico.\nTutte le cariche sono esercitate in forma collegiale, non possono essere conferite a vita e possono essere ricoperte per un mandato determinato, che di solito dura per un periodo da un anno a tre anni, in cui di norma si pu\u00f2 essere riconfermati solo una volta, ma - non mancando le eccezioni - \u00e8 possibile che gli statuti prevedano la rieleggibilit\u00e0 senza altre condizioni.\nSe diviene impossibile eleggere o rinnovare il Consiglio, l'autorit\u00e0 ecclesiastica competente nomina un Commissario straordinario che ha il compito di ristabilire gli organi associativi.\nL'organigramma sopra descritto \u00e8 puramente indicativo e le denominazioni delle singole cariche - cos\u00ec come il loro numero e natura - variano molto da sodalizio a sodalizio, in quanto molto spesso discendono da tradizioni ultrasecolari. A puro titolo di esempio, il \"presidente\" dell'associazione (che il Codice di Diritto Canonico definisce \"Moderatore\") - oltre che col nome di \"Priore\" - pu\u00f2 essere denominato \"Governatore\", \"Camerlengo\", \"Rettore\", \"Superiore\" ecc. Gli \"assistenti\" (consiglieri) nell'amministrazione possono essere chiamati Guardiani, Officiali, Banchieri, ecc. La stessa durata degli incarichi, come si \u00e8 visto, pu\u00f2 variare.\nL'Autorit\u00e0 ecclesiastica competente pu\u00f2 conferire ad un sodalizio l'ulteriore appellativo di distinzione di \"Venerabile\": \u00e8 quindi importante chiarire che esso spetta solo se espressamente conferito e non per il solo fatto di essere una pur rispettata Confraternita.\nPer il Codice di Diritto Canonico la Confraternita acquista personalit\u00e0 giuridica distinta da quella dei suoi singoli aderenti. Ma non \u00e8 la persona giuridica secondo il diritto civile, se non \u00e8 riconosciuta anche dallo Stato. La Confraternita munita di personalit\u00e0 giuridica ecclesiastica - ai sensi del Canone 120 \u00a7 1 del Codice di Diritto Canonico - si estingue o per soppressione da parte dell'Autorit\u00e0 o per scioglimento volontario, altrimenti per inattivit\u00e0 dopo cento anni dalla morte dell'ultimo iscritto.\nLa Conferenza Episcopale Italiana, con proprio decreto in data 14 aprile 2000, ha eretto la \"Confederazione delle Confraternite delle Diocesi d'Italia\", associazione che oggi comprende gran parte delle Confraternite italiane. La Confederazione ha anche un proprio organo d'informazione, la rivista trimestrale \"Tr\u00e0dere\", il cui primo numero \u00e8 uscito nel mese di ottobre 2007.\nRituali.\nDiversi sono i rituali che caratterizzano le confraternite, tra questi quello dell'accettazione dei novizi, dell'entrata dei nuovi confratelli, del rinnovo annuale, delle messe per i confratelli, dei pellegrinaggi e delle processioni.\nIl noviziato.\nChi desidera entrare in una confraternita \u00e8 obbligato da statuto a fare un anno di noviziato, nel quale deve partecipare alla vita della confraternita. Se durante l'anno il comportamento \u00e8 esemplare, il consiglio vota per farlo entrare a far parte della confraternita. Durante il rito con cui diviene \"novizio\" gli viene consegnato lo statuto della confraternita, e il candidato dovr\u00e0 prestare giuramento. Dopo l'anno durante una messa i nuovi novizi dovranno giurare solennemente davanti a Dio ed a tutti i confratelli, vengono benedetti e gli viene consegnata la cappa consacrata che potranno indossare durante le processioni.\nRaduni.\nOgni anno le confraternite organizzano e partecipano a vari incontri di pellegrinaggio devozionale, detti \"Raduni\" o \"Cammini\". Questi vanno dal locale all'internazionale. I Cammini Nazionali vengono organizzati dalla Confederazione delle Confraternite delle Diocesi d'Italia organismo eretto dalla Conferenza Episcopale Italiana con decreto del 14 aprile 2000. Quelli regionali sono organizzati o supervisionati sempre dalla Confederazione tramite le sue strutture periferiche, mentre quelli diocesani e locali sono organizzati in proprio ma, in genere, con la consulenza e il supporto della Confederazione medesima.\nArciconfraternita.\nLe \"arciconfraternite\" sono confraternite che fanno parte di una rete di confraternite, che assolvevano a pi\u00f9 opere pie ed a pi\u00f9 obblighi, nonch\u00e9 godevano di maggiori indulgenze. La maggior parte delle arciconfraternite si trovano a Roma. Solo una confraternita di un posto poteva essere collegata ad un'arciconfraternita, ci doveva essere una buona distanza tra due compagnie perch\u00e9 entrambe si potessero legare alla stessa arciconfraternita. Il Papa Clemente VIII comand\u00f2 che per ottenere l'aggregazione si dovette presentare statuti e una lettere del vescovo provante l'erezione canonica. Il titolo di \"Arciconfraternita\" viene attribuito anche per essersi distinte per piet\u00e0 ed anzianit\u00e0, cui veniva concessa la facolt\u00e0 di aggregare a s\u00e9 tutte le confraternite, ovunque erette, aventi il medesimo fine e la medesima denominazione. Fra i vari benefici di cui godevano in particolare le Arciconfraternite romane, non era infrequente la possibilit\u00e0 di chiedere ogni anno al Papa - in occasione della propria festa titolare - la liberazione d'un condannato a morte o di un carcerato. Alcune di queste vengono denominate Reale Confraternita o Reale Arciconfraternita nel caso in cui lo statuto venga promulgato da un regnante.\nArciconfraternita del Gonfalone.\nNata nel 1264 a Roma con il nome di \u00abRaccomandati di Madonna S. Maria\u00bb, fu riconosciuta da papa Clemente IV nel 1267. Sede del pio sodalizio era la basilica di Santa Maria Maggiore. Nel 1351 mut\u00f2 nome in \u00abRaccomandati del Gonfalone\u00bb.\nNella seconda met\u00e0 del XV secolo la compagnia dei Raccomandati di Madonna S. Maria si un\u00ec alla confraternita che aveva sede nella basilica. L'unione gener\u00f2 un nuovo pio sodalizio, Confraternita del Gonfalone, che fu riconosciuta da papa Innocenzo VIII nel 1486. Alla nuova confraternita fu concessa la cura della chiesa di S. Lucia Nuova in Parione, sita nell'omonimo rione. La fusione di pi\u00f9 societ\u00e0 apport\u00f2 notevoli benefici alla nuova Confraternita, che col passare degli anni accrebbe la propria influenza.\nIl XVI secolo fu un periodo molto florido per le confraternite italiane, ma soprattutto per le Arciconfraternite. Queste erano confraternite che venivano elevate tramite bolla o breve papale. chiamate anche \"confraternite madri\", avevano, ed hanno tuttora, il diritto di aggregare a s\u00e9 le compagnie locali, le quali ricevono tutte le indulgenze ed i privilegi concessi all'Arciconfraternita madre di riferimento.\nIl momento dell'elevazione ad Arciconfraternita per il Gonfalone giunse nel 1579 grazie a papa Gregorio XIII. Due anni dopo il pontefice affid\u00f2 ad essa \"l'opera pia del riscatto degli schiavi\", attivit\u00e0 fino allora svolta dall'ordine dei \u00abTrinitari\u00bb e dai \u00abPadri della Mercede\u00bb. Si trattava della redenzione delle persone catturate dai corsari barbareschi nella penisola italiana i quali, per restituirli alle loro famiglie, pretendevano il pagamento di un riscatto.\nL'opera pia della raccolta fondi per la restituzione dei prigionieri divenne di fatto l'attivit\u00e0 principale del sodalizio per tutto il XVII secolo e il XVIII, fino all'esaurimento della guerra di corsa, che scomparve nei primi decenni del XIX secolo. Nel 1713 l'arciconfraternita pubblic\u00f2 un documento dal titolo \"Catalogo delli Schiavi Cristiani nativi dello Stato Ecclesiastico, ri[s]cattati dalla Ven. Archiconfraternita del Confalone di Roma dalla barbara servit\u00f9 de' Turchi nello spazio di quindici anni, cio\u00e8 dal 1697 a tutto l'anno 1713\".\nGli inizi del 1800 sono anni bui per le confraternite e gli ordini religiosi in Italia. Napoleone Bonaparte, con la sua Francia illuminista e relativista, sopprime le istituzioni religiose; solo quelle che hanno un carattere prettamente di culto riesco a stento a sopravvivere. Il Gonfalone di Roma riprende le sue attivit\u00e0 nel 1823, ma ormai \u00e8 segnato dal passo dei tempi e piano piano si ridimensiona fino a divenire dormiente e a essere ricordata solo dallo splendido oratorio a Via Giulia. Solo nel dicembre 2010, dopo anni di inattivit\u00e0, l'Arciconfraternita romana torna all'attivit\u00e0, su decreto del Cardinale Vicario, aggiornando gli antichi statuti e ricominciando da dodici confratelli fondatori, in memoria della fondazione originaria.\nIn Italia, a tutt'oggi, vi sono numerosissime Confraternite che incorporandosi con l'arciconfraternita del Gonfalone, ne portano ancora il nome e continuano la tradizione di carit\u00e0 e di culto.\nArciconfraternita dei Cinturati di Santa Monica e Sant'Agostino.\nTutto nacque a Bologna, nel 1318, quando fu istituita la Confraternita di S. Maria madre di Consolazione. Tale Compagnia era ospitata nella Chiesa di S. Giacomo, l\u00ec dove era l'Ordine Agostiniano, di cui la Confraternita ne far\u00e0 parte integrante.\nIn seguito, il 14 agosto 1439, con il decreto \"Solet pastoralis sedes\", il vicario generale di papa Eugenio IV, approvava la fondazione della \"Confraternita della Cintura\", movimento che comunque gi\u00e0 era in atto in Italia e promosso dai conventi agostiniani. In quella data fu fondata la \"Compagnia della Centura\", sempre a Bologna, sempre nella chiesa di S. Giacomo Maggiore.\nPer comprendere il significato della \"cintura\" e perch\u00e9 essa fu associata al culto della Madonna della Consolazione, bisogna far cenno ad una tradizione agostiniana. Essa vuole che la Beata Vergine, per consolare e sostenere le ansie di Santa Monica a causa della vita piena di tribolazioni di Sant'Agostino, suo figlio, le don\u00f2 una Cintura, simbolo di forza e costanza nella fede.\nLe Compagnie che si rifacevano alle figure dell'Ordine, cio\u00e8 a quelle di S. Agostino, Santa Monica e della Madonna della Consolazione, dopo il decreto del 1439, entrarono numerose nell'Associazione dei cinturati che rappresentavano il \"Quart'ordine agostiniano\", ben distinto dal terz'ordine. Queste Compagnie del quart'ordine assunsero spesso, in tutto il Paese, il nome di \"Societ\u00e0 di Santa Monica\"; necessita ricordare che le Confraternite vennero denominate anche Societas, Compagnie, Fraternit\u00e0 o Scholae.\nLa diffusione delle Confraternite dei Cinturati di Santa Monica fu notevole, soprattutto grazie alla capillare presenza agostiniana nella penisola.\nNel XVI secolo, precisamente nel 1575 papa Gregorio XIII approv\u00f2 l'unione e l'incorporazione delle due Confraternite agostiniane presenti nella Chiesa di S. Giacomo a Bologna, elevandola poi ad Arciconfraternita, nacque cos\u00ec l'arciconfraternita dei Cinturati di S. Agostino e di S. Monica sotto l'invocazione di Nostra Signora della Consolazione.\nNel 1576 lo stesso Papa concesse all'arciconfraternita il diritto di aggregare a s\u00e9 qualsiasi Compagnia o Confraternita che lo volesse, concedendole quindi tutte le indulgenze, i privilegi e le prerogative.\nNei due anni successivi ben 12 confraternite furono aggregate, negli anni successivi furono moltissime ancora quelle che lo fecero. Nel corso del XVI e XVII secolo furono elargite tante indulgenze a questa corrente confraternale che essa arriv\u00f2 ad essere una delle pi\u00f9 influenti, e con il maggior numero di privilegi. Fu tale la diffusione dell'incorporazione a Bologna delle Compagnie del Quart'ordine che quest'ultimo fu considerato un tutt'uno con l'arciconfraternita dei Cinturati.\nNell'Ottocento anche l'arciconfraternita bolognese fu vittima delle leggi napoleoniche e cos\u00ec fu molto ridimensionata, ma le sue aggregate in Italia continuarono ad esistere e sono tuttora numerose nel continuare il culto della Madonna della Cintura, e nel diffondere il messaggio di pace di Sant'Agostino.\nArciconfraternita del SS Sacramento.\nCon il nome di arciconfraternite del Santissimo Sacramento (o venerabili arciconfraternite del Santissimo Sacramento) si indica un tipo di confraternite cattoliche esplicitamente dedicate alla venerazione e alla preservazione del culto eucaristico. Le confraternite legate al culto eucaristico furono molto diffuse ed ebbero un forte riscontro nel popolo, soprattutto nel Meridione d'Italia (Sicilia e Puglia).\nArciconfraternita del SS Crocifisso.\nNel 1589 la sede vescovile di Agrigento resto' vacante per la traslazione all'arcivescovato di Palermo del suo vescovo Mons. Diego de Haedo. \nL'Arciconfraternita del SS. Crocifisso venne eretta dal vicario capitolare Girolamo Zanghi con la bolla del 10 gennaio 1591 presso la Cattedrale di Agrigento. \nEssa, per\u00f2, gi\u00e0 esisteva di fatto, per lo meno l\u2019anno precedente, perch\u00e9 in nella bolla si dice \"noviter fundata\", cio\u00e8 fondata ultimamente. \nIl motivo della fondazione fu la grande devozione nutrita dai confrati per Ges\u00f9 Crocifisso. \nLa denominazione ufficiale della confraternita era del \"SS. Crocifisso della carit\u00e0\"per sottolinearne anche l\u2019aspetto caritativo; essa infatti, alla devozione al Crocifisso aggiungeva l\u2019opera speciale di carit\u00e0 in favore dei carcerati e in soccorso dei escarcerati, e altre opere di bene. \nE fin da subito venne chiamata con il titolo di Arciconfraternita che fin dalla sua costituzione che erano state approvate e confermate sia dalla Curia Vescovile che dalla Santa Sede ed ancora riconosciuta dall\u2019autorit\u00e0 civile perch\u00e9 esecucutoriate nel Regno di Sicilia, e sia stata riconosciuto legalmente sia dall\u2019autorit\u00e0 religiosa che politica. \nFin dal 7 Agosto del 1591 la nostra Arciconfraternita \u00e8 stata aggregata all\u2019Arciconfraternita del SS. Crocifisso di S. Marcello in Roma che era stata fondata nel 1522.Tra i fondatori della Confraternita vi erano tanti Canonici (tra cui il governatore era Canonico) e sacerdoti e nel corso dei secoli vi sono stati anche tre confrati Vescovi: Mons. Angelo Ficarra, Mons. Antonio Cantarella e Mons. Filippo Jacolino. \nLa prima sede dell\u2019Arciconfraternita si trovava nella navata a sinistra dell\u2019altare maggiore della Cattedrale fu la cappella o altare si S. Margherita \" delli Galli\" poi fu dedicata la cappella di S. Giuseppe a tramontana. \nIn essa oggi, per una fortunata coincidenza, si onora la statua del SS. Redentore portata in processione la mattina del Venerd\u00ec Santo.\nNegli Atti Capitolari al 5 giugno 1622 si legge un\u2019ulteriore concessione del dammuso: \"si concesse alla compagnia del Crocifisso lo dammuso sotto il campanile per fare della sua cappella una sacrestia la quale anco sar\u00e0 in servitio dello capitulo medesimo mentre officia nella cappella del Crocifisso detta d\u2019inverno\".\nA tutt\u2019oggi la sede dell\u2019Arciconfraternita \u00e8 quella concessa agli inizi, sotto il Campanile della Cattedrale a cui si accede per una porta accanto all\u2019altare del Coretto della Cattedrale dove i canonici gli abbiano voluto dedicare la Cappella destinata a coro d\u2019inverno, onorandovi il Crocifisso dell\u2019Arciconfraternita, anche per la loro devozione personale, come membri di essa, almeno di buon numero.\nAl Beato Matteo di Agrigento e ai suoi frati si attribuisce il Calvario di Agrigento costruito sulla collina sulla quale sorgeva il convento di S. Vito (presso a poco, nella zona dietro il Genio Civile di Agrigento) e durato sino agli anni attorno al 1870. \nE gi\u00e0 prima \u00e8 successo nel 1810 che il Calvario e le funzioni sono state fatte dentro la Cattedrale. \nArciconfraternita della Morte ed Orazione.\nLe radici di questa Confraternita presero nutrimento dalla scarsit\u00e0 di servizi \"funebri\", dal fatto che i morti venivano seppelliti dai familiari benestanti, oppure dalle confraternite nel caso in cui essi ne facevano parte. In questo spaccato sociale, nel 1527, i Lanzichenecchi, al soldo di Carlo V di Borbone, attaccarono Roma e la saccheggiarono. Gli scontri furono violentissimi, e sul selciato e nei campi dell'Urbe giacquero una moltitudine di cadaveri. Gi\u00e0 in quest'occasione vi furono alcuni laici che, di loro volont\u00e0, cominciarono a raccogliere i corpi dei combattenti, dando loro cristiana sepoltura.\nFu nel 1538 tuttavia, che, secondo una tradizione tramandata dagli statuti confraternali priva tuttavia di prove documentali, tali iniziative caritatevoli cominciarono ad assumere caratteri organizzativi pi\u00f9 definiti. Ci\u00f2 avveniva nel corso di una grave carestia che, nell'inverno 1538-39, unitamente ad un abbassamento delle temperature inusitato per la citt\u00e0, mieteva vittime specie nelle fasce pi\u00f9 disagiate della popolazione. L'attenzione della neonata \"compagnia della Morte\" era indirizzata prevalentemente ai cadaveri rimasti insepolti, ricercati e raccolti a Roma e nelle campagne circostanti. Si trattava di vagabondi e di pellegrini che spesso rimanevano senza identit\u00e0, ma anche rappresentanti di quel largo strato di popolazione urbana e rurale che pur lavorando viveva ai limiti della sussistenza, le cui famiglie non erano pertanto in grado di pagare le spese del servizio funerario offerto dal clero. Tale benemerenza, arriv\u00f2 all'attenzione del soglio pontificio, e nel 1552, papa Giulio III ne approv\u00f2 ufficialmente la costituzione, concedendole molti privilegi, ma obbligandola ad affiancare al proprio titolo originale quello dell'Orazione, probabilmente perch\u00e9 oltre a seppellire i morti, attorno al 1551 la confraternita aveva introdotto in Roma, su impulso della predicazione cappuccina, la celebrazione pubblica della devota pratica delle Quarantore.\nDopo vari cambi di sede, nel 1575 l'arciconfraternita edific\u00f2 la chiesa di Santa Maria dell'Orazione e Morte, che nel 1733, divenuta troppo angusta in ragione dell'accrescersi del numero dei fratelli, fu ricostruita su disegno del celebre architetto - e confratello - Ferdinando Fuga. Ancora oggi, nella sacrestia di questa chiesa, si possono ammirare arredi e manufatti, la cui materia prima consta di ossa di cadaveri.\nIl 17 novembre del 1560, inoltre, papa Pio IV, con bolla \"Divina providente clementia\" elev\u00f2 la compagnia ad \"arciconfraternita\". Gi\u00e0 dagli anni Sessanta del XVI secolo cominciarono dunque le aggregazioni di varie confraternite italiane all'Arciconfraternita della Morte romana. Dallo statuto del 1590 si legge: \"Item detta Archiconfraternita &amp; suoi offitiali hanno facolt\u00e0 di aggregare a essa Archiconfraternita qualsivoglia Compagnia &amp; concedergli la partecipazione, &amp; communicatione di tutte le indulgenze concesse all'Archiconfraternita.\"\nLo svilupparsi delle Compagnie della Morte in Italia fu impetuoso, tant'\u00e8 che oggi sono ancora presenti ed attive decine di Confraternite che furono aggregate all'arciconfraternita di Santa Maria dell'Orazione e Morte di Roma.\nArciconfraternita della Morte dal Sacco Nero.\nL\u2019Arciconfraternita Madonna del Pianto sotto il titolo della \"Morte dal Sacco Nero\" \u00e8 un\u2019associazione pubblica di fedeli che persegue fini di religione e di culto.\nFondata con Decreto Vescovile nel 1613 a Molfetta, gode di personalit\u00e0 giuridica canonica ed \u00e8 soggetta alle norme del Codice di Diritto Canonico e ai decreti emessi dal Vescovo Diocesano.\nHa sede in Molfetta al Corso Dante presso la Chiesa di Santa Maria Consolatrice degli Afflitti vulgo \"Purgatorio\".\n\u00c8 Ente Ecclesiastico civilmente riconosciuto con Decreto Regio del 28 novembre 1935 ed \u00e8 stata iscritta nel Registro delle Persone Giuridiche presso il Tribunale di Bari il 25 maggio 1987 al n. 242.\nNon si sa con certezza chi l\u2019abbia fondata poich\u00e9, secondo Ph. Ari\u00e8s, gli uomini caritatevoli fra il Trecento e il Seicento, in una societ\u00e0 gi\u00e0 relativamente urbanizzata, iniziarono a fondare le confraternite al fine di dare degna sepoltura in terra consacrata a chi non poteva permettersela cercando di rimediare alla mancanza di soccorso da parte della Chiesa.\nLa data di fondazione, invece, viene fatta risalire al 26 aprile 1613 grazie a uno Statuto delle Confraternite di Molfetta, non datato, ma ritrovato fra le carte della Curia Vescovile nell'anno 1838 nell'Archivio Diocesano.\nLe attuali statue in cartapesta dell'Arciconfraternita della Morte non sono n\u00e9 statue qualsiasi, n\u00e9 il loro autore, il grande maestro prof. Giulio Cozzoli, pu\u00f2 essere considerato un qualsiasi scultore, perch\u00e9 effettivamente tale non \u00e8, in virt\u00f9 della sua arte da sempre riconosciuta che va ben al di l\u00e0 della realizzazione di una serie di immagini processionali.\nEsse sono in tutto otto, meglio ancora sette pi\u00f9 una, l'Addolorata, in quanto quest'ultima viene portata in Processione da sola il venerd\u00ec di Passione, antecedente quindi la domenica delle Palme. Le altre sette vengono portate in processione tutte insieme il Sabato Santo, costituendo quella che popolarmente a Molfetta viene chiamata la \"Processione della Piet\u00e0\".\nIn ordine di uscita in processione sono: San Pietro, la Veronica, Santa Maria Cleofe, Santa Maria Salom\u00e8, Santa Maria Maddalena, San Giovanni e la Piet\u00e0.\nArciconfraternita del SS Rosario.\nLa Confraternita del Santo Rosario \u00e8 un'associazione di fedeli della Chiesa cattolica, uniti nello scopo della recita di quell'insieme di preghiere detto appunto Rosario. Questo tipo di confraternita nacque sotto la spinta dei Domenicani.\nIl cardinale Alessandro Nanni Malatesta, legato pontificio e vescovo di Forl\u00ec \u00e8 il primo ad approvare, a nome del Pontefice, una Confraternita del Rosario nel 1476. Lo stesso Cardinale Nanni si iscrisse alla confraternita. Per questo, il Cardinale \u00e8 spesso associato a Papa Sisto IV nell'opera di diffusione del movimento del rosario. Un esempio \u00e8 nella tela di Pier Paolo Menzocchi, raffigurante la Madonna del Rosario (1593): tra i personaggi compaiono infatti, oltre a San Domenico e Santa Caterina, Sisto IV e il Cardinal Nanni.\nArciconfraternita della SS Immacolata.\nNacquero sotto la spinta dei Francescani primissimi sostenitori del dogma dell'Immacolata Concezione. Generalmente le insegne dei sodalizi intitolati all'Immacolata sono azzurre o celesti.\nNel comune di Martina Franca dal 1570 esiste l'arciconfraternita Immacolata degli Artieri. La sede \u00e8 annessa all'interno di un suggestivo chiostro della Chiesa di Sant'Antonio da Padova.- Cenni storici: Il 4 gennaio 1474,con Bolla di Papa Sisto IV, si autorizzava i frati minori conventuali a erigere una propria casa a Martina Franca; il convento \u00e8 intitolato a San Filippo e San Giacomo. Nel 1497, con bolla di Papa Alessandro VI, si autorizzava la \"Perdevota Martiniana Comunitas\", a costruire il convento dei frati minori osservanti sotto il titolo di Santa Maria delle Grazie, con annessa chiesa, che pi\u00f9 tardi prese il nome di Santo Stefano. Nel 1927, riattandosi una stanza di quel secolare edificio, per adibirla a ufficio della nascente Parrocchia di S.Antonio, venne alla luce una lapide su cui si legge: \"SUB TUTELA S\" MARIAE CORATIARUA A. FUND. ERECTUS D.1497.\"\nNel 1499 sorse, a spese del Signor Giovanni De Mita, una cappella in onore dell'Immacolata concezione di Maria SS. Il 1570, per il culto di questa cappella i Frati minori diedero vita ad una fratellanza, un tipo particolare di confraternita dedicata all'Immacolata Concezione.\nNel 1577 il pio sodalizio venne aggregato all'omonima arciconfraternita romana della Santissima Concezione che, fondata nella chiesa di Santa Maria di Grotta Pinta, si era spostata nella Chiesa di San Lorenzo in Damaso. Nel 1594 con l'autorizzazione di Papa Clemente VIII, chiesa e convento, che avevano ripreso il nome di Santo Stefano, passarono nelle mani dei frati riformati, costola derivata dagli osservanti che, col nome di \"Serafica Riforma\", proponevano una pi\u00f9 rigida osservanza delle regole francescane.\nNel 1710 il medico Salvatore Scialpi (pi\u00f9 volte Sindaco di Martina, gi\u00e0 Governatore della Congrega di Santa Maria della Pace), anche al fine di evitare situazioni incresciose, pens\u00f2 di riorganizzare l'antica fratellanza dando vita insieme a poche persone ad una vera e propria confraternita, sempre sotto il titolo dell'Immacolata Concezione, con una divisa (sacco, mozzetta e insegne), uno statuto e patti ben definiti con i frati, che prevedevano fra l'altro l'assegnazione ai confratelli di alcuni locali del convento con funzione di oratorio: Conseguita l'autorizzazione dal padre provinciale dei Riformati, fra' Serafino da Parabita, sorgeva la Confraternita dell'Immacolata, poi detta degli Artieri, cos\u00ec chiamata per la prevalenza di artigiani nel numero totale degli aderenti. Il 29 dicembre 1709, infatti, i confratelli si erano tradizionalmente riuniti per procedere all'elezione del Priore, ma l'intervento di numerosi popolani aveva determinato lo scoppio di tumulti, che si conclusero con l'arresto di diverse persone. Nel 1738 i Confratelli, in maggioranza Artieri, avendo acquisita la consapevolezza che l'elezione di un galantuomo a Priore non era in sintonia con lo spirito dello Statuto, elessero come loro guida un artiere, il pittore Bonaventura Fighera, a Gravina ma da anni residente a Martina Franca. Ma i galantuomini non accettarono questa decisione ed imposero come Priore il Duca di Martina Francesco II Caracciolo, che rimase in carica per due anni. Nel 1740 ci fu un nuovo tentativo di eleggere un artiere alla guida del sodalizio che produsse una nuova contesa legale avviata dai galantuomini. Tale situazione si trascin\u00f2 per anni e alla fine vide questi ultimi abbandonare definitivamente la congrega e iscriversi ad un'altra confraternita gi\u00e0 esistente, quella dell'Immacolata Concezione dei Nobili. Il 23 luglio 1759, arriv\u00f2 la sentenza definitiva del Tribunale Misto collegata a questi contrasti e al dissolvimento della precedente Fratellanza:fu espulsa dal Chiostro dei Riformati la Confraternita degli Artieri, poich\u00e9 priva di autorizzazione regia e venne negato ad essa ogni diritto sulla Cappella.Quanto alla Fratellanza, essa venne considerata inadeguata perch\u00e9 non risultava possibile determinare il numero degli aderenti. Il giusto patronato della Cappella dell'Immacolata, divenuta ente laico e priva ormai di confratelli,fu attribuito definitivamente all'Universit\u00e0: da allora in poi ai suoi amministratori sarebbe toccato il compito d'individuare il Priore, il cassiere e i responsabili del collegio Revisori dei conti nella gestione dei beni. Questa situazione perdur\u00f2 fino alla vigilia della Seconda guerra mondiale. La Confraternita degli Artieri, dal canto suo, sopravvisse, ospitata temporaneamente presso l'oratorio inferiore della Chiesa del Sacro Monte del Purgatorio, superando i comprensibili momenti di difficolt\u00e0 a seguito alla sentenza e si dette nuove norme statutarie che ottennero finalmente il Regio assenso il 9 gennaio 1760. Ristabil\u00ec, inoltre, buoni rapporti con i frati Riformati che, memori dell'appoggio ricevuto dai confratelli nella controversia vinta con i Conventuali circa l'attribuzione del diritto di celebrare il 13 giugno la festa di Sant'Antonio, concessero il 24 maggio 1762,con attestato del loro Responsabile generale dell'Ordine, Fra' Clemente da Palermo, l'uso perpetuo dell'oratorio nei locali del Chiostro del convento. Il 13 gennaio 1767 venne nuovamente aggregata all'arciconfraternita di San Lorenzo in Damaso di Roma, con bolla di Papa Clemente VIII (ADT 9,III,3.11). Il 1858 la Confraternita,con disposizione reale, riusc\u00ec ad ottenere la facolt\u00e0 di usare il cappello celeste stellato e nel 1864 il bordone. Dal 6 marzo 1902 la Confraternita ha avuto come punto di riferimento i valori della spiritualit\u00e0 francescana ed in particolare alla Madonna e a Sant'Antonio da Padova. Il suo oratorio \u00e8 rimasto situato in un braccio del suggestivo e storico chiostro del Convento dei Riformati,i cui altri locali divenuti di propriet\u00e0 del Comune, sono stati utilizzati in passato per ospitare scuole, uffici ed abitazioni private.\nA Casarano la Confraternita dell'Immacolata esiste dal 1619 ed era chiamata \"confraternita dei nobili\".\nA Trani l'Arciconfraternita dell'Immacolata Concezione fu autorizzata con Regio Decreto da Ferdinando II, re delle De Sicilie, nel 1774, ma verosimilmente era preesistente da circa un secolo. Ha sede nella Chiesa di S. Francesco ed \u00e8 formata da professionisti.\nArciconfraternita Santa Maria Maggiore.\nArciconfraternita Santa Maria Maggiore di Ispica.\nL'Arciconfraternita Santa Maria Maggiore di Ispica viene fondata nel XIV secolo nella citt\u00e0 di Ispica, in Provincia di Ragusa, sotto la Diocesi di Noto. \u00c8 devota a Santa Maria Maggiore e si occupa delle feste e della celebrazione del Gioved\u00ec santo, con devozione al Simulacro del SS. Cristo Flagellato Alla Colonna, tradizionalmente chiamato \"U Patri a Culonna\", traducibile come \"Il Padre alla Colonna\". L'Arciconfraternita ha scopo di culto, formazione cristiana, assistenza e carit\u00e0. Si propone di promuovere nei confratelli una vita cristiana autentica, con la catechesi, gli esercizi di piet\u00e0, la frequenza ai sacramenti e all'eucaristia domenicale. Collabora validamente per il decoro del culto liturgico e la celebrazione delle feste religiose; promuove lo scambievole aiuto spirituale e materiale dei confratelli secondo lo spirito della carit\u00e0 evangelica. Provvede all'organizzazione della Festa del Gioved\u00ec santo e di Maria SS. Assunta in Cielo, custodisce le antiche tradizioni, la loro osservanza e si impegna nel tramandarle intatte alle future generazioni.\nAltre confraternite.\nConfraternita dei Disciplinanti e dei Battenti.\nLe prime manifestazioni si trovano verso il 1230, ma il movimento vero e proprio sorse verso il 1260, per impulso di Ranieri Fasani. Ebbe grande successo a Perugia, da l\u00ec si diffuse a Spoleto, a Roma, in Toscana e in Emilia, mentre fu proibito a Milano, Cremona, Venezia e in Sicilia. I confratelli si flagellavano durante le cerimonie pubbliche e le processioni in segno di penitenza. Nelle confraternite di disciplinati furono messe insieme grandi raccolte di laudi, specialmente nel Trecento.\nA Genova giunsero poco prima del Natale del 1260, provenienti da Tortona al seguito di Sigembaldo degli Opizzoni, questa turba di gente, giunta davanti alla Chiesa di S. Francesco, inizi\u00f2 a flagellarsi al grido di \"pace\" \"misericordia\", dapprima derisi, ma non passarono pochi anni che molti genovesi si unirono alla Compagnia spargendosi nelle riviere.\nConfraternita dell'Immacolata di Casarano.\nDopo l'elargizione, ad opera di papa Clemente VIII, di una serie di indulgenze ai fedeli della chiesa dell'Immacolata, nel 1619 nella stessa chiesa su iniziativa del Padre domenicano fra' Reginaldo da Martina Franca fu fondata la Confraternita omonima. Si trattava originariamente di una confraternita maschile, aggregata all'Arciconfraternita dell'Immacolata Concezione, eretta presso la Basilica di San Lorenzo in Damaso, a Roma. Gli statuti furono elaborati sulla base di quelli gi\u00e0 disposti per la Congregazione della S. Concezione di Napoli. Secondo l'uso, le finalit\u00e0 della confraternita furono l'organizzazione delle cerimonie liturgiche, la cura della chiesa e la raccolta delle elemosine da distribuire ai bisognosi. Con l'edificazione della nuova chiesa dell'Immacolata (1751) e la successiva consacrazione (1760), si trasfer\u00ec al 26 novembre il lucro dell'indulgenza.\nSolo a fine Ottocento furono ammesse ad iscriversi anche le consorelle, limitatamente alla fruizione dei privilegi spirituali e al diritto di sepoltura nella cappella funeraria: solo nel 1945 fu concesso loro di partecipare all'amministrazione della Congrega con annessi diritti e doveri. Dopo la costituzione della sezione femminile, si raggiunsero, negli anni cinquanta, i mille iscritti. Attualmente gli iscritti sono circa cinquecento, in prevalenza donne. Compiti della confraternita sono organizzare le celebrazioni in onore dell'Immacolata e i riti della Settimana Santa, in particolare l'imponente processione del venerd\u00ec Santo.\nConfraternita dei Bianchi.\nLa prima notizia della Confraternita dei Bianchi si ha nel 1399, quando, il 5 marzo, a Chieri vicino a Torino, una moltitudine di donne ed uomini, assaccati di bianco, con una croce rossa sul petto, ed il volto coperto dal cappuccio, si flagellarono in segno di penitenza. In realt\u00e0 tale movimento nasce da quello precedente dei Battenti e Disciplinati, tantevvero che spesso furono chiamati \"Bianchi Disciplinati\", quindi le loro origini si intrecciano con quelli dei battenti.\nA poco alla volta la Confraternita si espanse fino al Sud, coinvolgendo migliaia di persone; a quel punto papa Bonifacio IX, concesse indulgenze e perdoni dei peccati a chi facesse attivamente parte di questa corrente penitenziale.\nSe da un lato i Bianchi furono catalizzatori di un diffuso sentimento di penitenza, dall'altro il loro contributo dur\u00f2 molto poco, in quanto la peste del 1399, ne decim\u00f2 i confratelli a tal punto che la confraternita stessa mor\u00ec.\nSebbene la sua vita fu estremamente breve, il segno lasciato da questo movimento \u00e8 tuttora ben visibile, infatti ancora oggi, molte confraternite affiancano al loro nome quello de \"i Bianchi\", per sottolineare il loro legame a quell'antica compagnia.\nFratellanza Penitenziale della Santa Eucaristia.\nFondata il 6 maggio 1959, \u00e8 una delle nove confraternite di Bilbao, anche conosciuta come la fratellanza dei gesuiti.\nCuriosit\u00e0.\nNelle vesti \u00e8 talvolta presente un foro sulla schiena dove si poteva vedere la carne sulla schiena martoriata per penitenza dallo stesso confratello.\nA Vico del Gargano, in provincia di Foggia, esistono cinque confraternite tra le quali si annovera l'Arciconfraternita del Santissimo Sacramento con sede attualmente nella Chiesa di San Nicola. \nUn primo sodalizio venne fondato nel novembre del 1539? ma la fonte non \u00e8 certa. L'atto di costituzione presso il notaio Scipione Petreo, di cui rimangono solo i repertori ma non gli atti (dispersi) presso l'archivio di stato di Foggia- Arch.Notarile di Lucera, risalirebbe, infatti, al 1584 quando fu istituita una prima confraternita col nome di CORPO DI CRISTO. Di essa si ha notizia certa solo nel 1675 allorquando \u00e8 citata con questo nome negli atti della visita apostolica ad limina del Vescovo della diocesi di Manfredonia F.VincenzoMaria Orsini, il futuro papa Benedetto XIII, che la dichiarava come fondata nel 1634 non escludendo tuttavia una sua costituzione \"ab immemorabili\" (il pontefice Paolo III nel 1539 aveva istituito in Roma in Santa Maria sopra Minerva una prima confraternita di questo nome). \nPaolo III aveva inteso cos\u00ec operando promuovere e diffondere nel popolo il culto dell'Eucaristia attirando l'attenzione dei cattolici sulla presenza reale del corpo e del sangue di Cristo sotto le spoglie del pane e del vino nel momento stesso della consacrazione da parte del sacerdote officiante e quindi sul concetto di \"transustanziazione\", diffondendone la conoscenza e la dottrina nel popolo, in opposizione al concetto di \"consustanziazione\" allora sostenuto e predicato da Lutero e dalla chiesa protestante che negavano una tale possibilit\u00e0 specie se operata per via di un intervento quasi di carattere magico da parte del celebrante al momento della consacrazione del pane e del vino. Per la chiesa luterana Cristo era comunque presente senza ricorso a rituali od a formule di consacrazione ritenuti inutili e rigettate. Molte confraternite,in seguito, dietro la spinta dei vescovi pi\u00f9 zelanti che intendevano combattere le tesi riformiste, iniziarono a cambiare la denominazione originaria dei sodalizi che dismettevano il nome originario di Corpo di Cristo trasformandosi in confraternite del SS. Sacramento, denominazione ritenuta pi\u00f9 consona ed adeguata a diffondere ed a \"propagandare\" nel popolo quella verit\u00e0 di fede. Verosimilmente avvenne che anche a Vico la confraternita del Corpo di Cristo che aveva la sua sede originaria nella chiesa dell'Assunta cambiasse denominazione dopo essere passata per motivi diversi nella chiesa di San Nicola il 9 giugno 1810 come risulta da alcuni atti. \nNessuna confraternita del Sacramento risulta esistente nel 1675 ma solo quella del Corpo di Cristo che potrebbe risalire finanche al secolo XVI come gi\u00e0 detto. Solo da un documento datato 4.2.1700 si ha notizia documentale di una confraternita del SS.Sacramento a Vico che risulta per\u00f2 \"aggregata\" all'omonima confraternita-madre di Roma nella basilica di Sant'Eustachio, un'aggregazione che contraddice per\u00f2 il preteso titolo di arciconfraternita del sodalizio vichese. Non risultano poi nemmeno casi di affiliazione od aggregazione di altre confraternite con quella vichese come sarebbe naturale aspettarsi. \nEssa deve perci\u00f2 ritenersi solo semplice confraternita che non gode di potere di affiliazione attiva riservata, come \u00e8 naturale, solo alla omonima arciciconfraternita romana e solo ad essa. \nSpesso la denominazione di A. viene ritenuta (erroneamente) di dignit\u00e0 o rango superiore, mentre invece tutto si riduce a semplice prerogativa di affiliarne altre dello stesso nome, mediante l'accettazioine dello statuto unico, perch\u00e9 esse, accettandone norme e principi, possano godere anche delle stesse indulgenze riservate, degli stessi privilegi concessi alla confraternita-madre romana. A differenza delle altre, ed il motivo \u00e8 fin troppo chiaro, l'arciconfraternita madre per ragioni legate ad un pi\u00f9 severo controllo centralizzato e diretto -destinato tra l'altro a controllare l'abuso delle vendite delle indulgenze- viene eretta con speciale decreto papale e non col semplice decreto vescovile come per tutte le altre. Si tratta di norme particolari e di un principio giuridico inserito nel Diritto della Chiesa e nella legislazione specifica dal Concilio di Trento e ribadito come norma inderogabile da Clemente VIII nel 1604 con la bolla \"Quemcunque ab sede apostolica\", che stabilisce in maniera chiara che solo le confraternite di Roma possano essere erette in Arciconfraternite non certo perch\u00e9 superiori alle altre dello stesso nome ma operanti altrove ma solo come \"primae inter pares\". Il titolo di Arc. fa riferimento, quindi, solo ad una \"condizione giuridica\" particolare e diversa rispetto alle altre(Codice di Diritto Canonico, Canone N.725).Talvolta si \u00e8 confuso la concessione del \"regio assenso\" (un istituto previsto dal Concordato tra la Chiesa ed il Sovrano di Napoli inteso al riconoscimento giuridico in campo civile della confr. e senza del quale la Conf. non avrebbe potuto operare) come consenso sulle cosiddette \"suppliche\" intese ad ottenere dal re finanche cose non certamente di sua competenza come appunto il riconoscimento del \"titolo\" di Arciconfraternita, quello pi\u00f9 frequente. Si trattava naturalmente di richiesta presentata \"irritualmente\" al re,ad autorit\u00e0 incompetente che certo non poteva occuparsene perch\u00e9 era questione appartenente alla giurisdizione riservata al Pontefice. Non si pu\u00f2 affermare, quindi, che in mancanza di esplicita risposta o di esplicito riconoscimento, si sia inteso riconoscere de facto (silenzio-assenso) la nascita di una arciconfraternita.\nA Civitanova Marche esiste la Confraternita del Santissimo Sacramento di Civitanova Marche Alta (MC), \u00e8 stata istituita con Bolla del Papa Gregorio XIII il 14 aprile 1575, il patrono della stessa Confraternita \u00e8 San Pasquale Baylon. \u00c8 stata riconosciuta ufficialmente dallo Stato come Ente ecclesiastico gi\u00e0 dal 1939: fra i suoi scopi il culto, l'impegno religioso,l'assistenza ai bisognosi e le opere di servizio alla comunit\u00e0.\nA Catanzaro esiste la Reale Arciconfraternita dei Santi Giovanni Battista e Giovanni Evangelista, i cui membri, per sovrana disposizione del Re Carlo VII di Sicilia, possono fregiarsi del titolo di \"Cavalieri di Malta ad honorem\".\nA Roma il pi\u00f9 antico sodalizio di ispirazione mariana ancora in attivit\u00e0 \u00e8 l'Arciconfraternita di Santa Maria dell'Orto, istituita da papa Alessandro VI nel 1492.\nA Trani esistono una quindicina di Confraternite, fra cui l'Arcinconfraternita del SS.mo Sacramento o dei Bianchi (formata da discendenti di famiglie nobili) risalente al XV secolo, con sede nella cattedrale, e l'arciconfraternita dell'Immacolata Concezione, autorizzata con regio decreto del 1774 da Ferdinando II Re delle due Sicilie, ma preesistente forse da un secolo, con sede nella chiesa di San Francesco. \u00c8 formata da professionisti. Ciascuna di esse attua una processione nel giorno della festa \"esterna\" del proprio Titolare, che non sempre coincide con quella liturgica, e tutte insieme (o loro rappresentanze) partecipano alle grandi Processioni cittadine della Festa Patronale di S. Nicola Pellegrino (ultima settimana di luglio), del Corpus Domini e, ciascuna con un Mistero, alla Processione dei Misteri della sera del Venerd\u00ec Santo. Quindi Trani pu\u00f2 essere definita a buona ragione una piccola Siviglia. Del resto tali usanze sono state importate dalla dominazione spagnola.\nA Crotone, in virt\u00f9 dell\u2019antico culto mariano che trova le sue radici storiche documentate almeno a partire dal 1519, si inserisce l\u2019iniziativa proposta da parte di un gruppo di fedeli, guidati dall\u2019avvocato Federico Ferraro di costituire una vera e propria istituzione dedicata alla patrona dell'Arcidiocesi di Crotone \u2013 Santa Severina, dedita sia alla promozione della Festa della Madonna, nell\u2019ambito delle nostre tradizioni locali e nell\u2019ottica dello sviluppo turistico e culturale, che all\u2019incremento della conoscenza storica legata al culto mariano, soprattutto presso i giovani, sia nel territorio locale che in una prospettiva di pi\u00f9 ampio raggio.\nIl 1 gennaio 2016, in occasione del Giubileo Straordinario della Divina Misericordia, voluto da papa Francesco, \u00e8 stato promulgato dall\u2019Arcivescovo di Crotone \u2013 Santa Severina Mons. Domenico Graziani il Decreto con il quale \u00e8 stata disposta la costituzione della \u201cMariana Confraternitas Beatae Virginis De Capite Columnarum\u201d (Confraternita Mariana della Beata Vergine di Capocolonna) ai sensi dei cann. 117 e 314. Con il medesimo documento \u00e8 stato approvato lo Statuto di Fondazione.\nIl Consiglio Direttivo \u00e8 composto dalle seguenti cariche: Priore, Vice priore, Cancelliere, Tesoriere e tre Consiglieri.\nIl motto della Confraternita esprime bene l\u2019anima del sentimento popolare pi\u00f9 profondo e genuino: Mater Domini, praesidium e cor huius vrbis -Madre del Signore, presidio e cuore di questa citt\u00e0.\nCaratteristiche sono anche le insegne: la cappa azzurra ricorda il colore mariano per eccellenza, mentre il collare dorato \u00e8 arricchito dalle medaglie in argento, raffiguranti la Madonna e la colonna \ndi Capocolonna, un ricordo a quel passaggio dal passato di glorie pagane al culto religioso. Le Insegne del Sodalizio sono costituite dal Quadricello della B.V. e dalla Mazza Priorale.\nLe pi\u00f9 antiche confraternite italiane ancora esistenti.\nLa maggior parte delle confraternite sono state fondate tra il XIII e XVI secolo. Vale la pena citare quelle che, risalenti a quell'epoca, sono ancora attive: \nCasacce.\nCasacce o Casacce de' disciplinanti \u00e8 il nome dato alle antiche e radicate confraternite della Liguria o nei territori sotto l'influenza della Repubblica di Genova. Tali associazioni nascono come confraternite cattoliche, come prassi normale hanno sede fisse in un oratorio dedicato ad un Santo a cui \u00e8 dedicata anche la confraternita. Nate dai battuti per rivivere la Passione di Cristo, si \u00e8 introdotto e consolidato nel corso dei secoli la tradizione del cristezante, cio\u00e8 coloro che sono atti a portare il crocifisso durante le processioni a cui la confraternita partecipa."}
{"id": "2300833", "revid": "247222", "url": "https://it.wikipedia.org/wiki?curid=2300833", "title": "Nudo nel mondo", "text": "Nudo nel mondo \u00e8 l'album d'esordio del cantante italiano Luca Laurenti.\nPubblicato nel 1998, contiene 12 canzoni interpretate da Laurenti (voce e tastiere), sette delle quali composte dallo stesso maestro. Le altre cinque sono \"cover\" di noti artisti italiani e stranieri.\nDall'album \u00e8 stato estratto un singolo, \"Innamorarsi noi\", che ha partecipato ad Un disco per l'estate vincendo il premio della stampa."}
{"id": "2300858", "revid": "599013", "url": "https://it.wikipedia.org/wiki?curid=2300858", "title": "Jevhen Lev\u010denko", "text": ""}
{"id": "2300859", "revid": "317499", "url": "https://it.wikipedia.org/wiki?curid=2300859", "title": "Mr. Jekyll e Dr. House", "text": ""}
{"id": "2300860", "revid": "22993631", "url": "https://it.wikipedia.org/wiki?curid=2300860", "title": "J. P. Morgan", "text": ""}
{"id": "2300871", "revid": "1305772", "url": "https://it.wikipedia.org/wiki?curid=2300871", "title": "Vicious", "text": ""}
{"id": "2300876", "revid": "124972301", "url": "https://it.wikipedia.org/wiki?curid=2300876", "title": "Episodi di Benedetti dal Signore", "text": "Questa \u00e8 una lista degli episodi della serie \"Benedetti dal Signore\".\n\"Il trovatello\".\nI frati del convento trovano un bambino abbandonato e iniziano a prendersene cura. Si scopre successivamente che il bambino \u00e8 il figlio di un ragazzo di colore (interpretato dal calciatore Simon Barjie, che all'epoca militava veramente nella Pro Sesto) che gioca in una squadra di calcio di promozione (la Pro Sesto) e della figlia del direttore della squadra (interpretata da Sarah Maestri), da lei abbandonato per il fatto che il padre della ragazza non vuole che lei sposi un cittadino extracomunitario. Fra Martino e Fra Giacomo per\u00f2 riescono con uno stratagemma a strappare il consenso al matrimonio all'uomo, complice la promozione della squadra grazie ai gol del ragazzo nero. Infine avviene il matrimonio tra i due giovani genitori, ai quali viene riconsegnato il loro bambino.\n\"La banda dei frati\".\nMentre Fra Martino e Fra Giacomo sono in banca per ritirare i soldi delle offerte al convento, rimangono coinvolti in una rapina. Fra Giacomo e uno dei rapinatori (Galbusera), per\u00f2, dicono di conoscersi, perch\u00e9 andavano a scuola insieme. I banditi, per distogliere da loro l'attenzione della polizia, decidono di rapire degli ostaggi, scegliendo infine proprio i due frati, coi quali si scambiano i vestiti. A questo punto, la polizia inizia a ricercare la cosiddetta \"banda dei Frati\". I banditi continuano a portare con loro i frati e li costringono a rapinare un'altra banca con loro. Per fortuna, alla fine i frati riescono ad ingannare i banditi e a farli arrestare.\n\"Missione Zara\".\nNel periodo di Natale, durante una cena di beneficenza per i poveri, una signora albanese chiede ai frati del convento di ritrovare sua figlia Zara (Bianca Guaccero), che si \u00e8 persa nel viaggio tra l'Albania e l'Italia. Fra Martino e Fra Giacomo riescono a trovare la ragazza, che nel frattempo era stata costretta a fare la prostituta, la portano al loro convento e la fanno rincontrare con la madre. Il protettore per\u00f2 scopre il fatto. Intanto Fra Martino si innamora di Zara e chiede consigli e spiegazioni a Fra Giacomo, che conosce meglio di Martino il \"mondo esterno\". La sera di Capodanno l'ex-protettore di Zara raggiunge armato il convento desideroso di vendetta. Fra Martino non \u00e8 presente, perch\u00e9 sta pregando il Signore di liberarlo dalle tentazioni. Nella foga dello scontro, al piano sottostante, il crocifisso sotto cui prega Fra Martino cade in testa a quest'ultimo. Lo scontro si conclude quando, fortunatamente, Fra Giacomo riesce con uno scherzo a disarmare l'uomo che viene consegnato alla polizia. Alla fine Zara e le sue amiche che erano state ospitate nel convento insieme a lei vengono mandate in una pensione su ordine del vescovo, testimone dello scontro tra la banda del protettore e i frati. Fra Martino non prova nulla quando, con Fra Giacomo, d\u00e0 l'addio a Zara, a causa del colpo sulla testa prodotto dalla caduta del crocifisso.\n\"Non si truffano le vecchiette\".\nUn truffatore (Flavio Bonacci) vestito da frate deruba le persone sole e le vecchiette indifese, screditando cos\u00ec il buon nome dei frati e del convento di Buonaventura. Fra Martino e Fra Giacomo, per risolvere la situazione, si mettono subito alla ricerca di questo delinquente, e, per farlo, si travestono loro stessi da due ricche vecchiette (Donna Evelina e Betta). Intanto, il commissario di Polizia Alvaro si innamora di Fra Giacomo, travestito da Betta. Alla fine, dopo vari qui pro quo, si scopre che l'autore delle truffe \u00e8 un ipnotizzatore, arrestato dagli uomini di Alvaro, che rimane deluso dopo aver scoperto la vera identit\u00e0 di Fra Giacomo, alias Betta. Quest'ultimo modifica la situazione ipnotizzando il commissario che gli aveva proposto di frequentarlo ancora, nonostante la verit\u00e0 fosse venuta a galla.\n\"Dove sei?\".\nFra Martino e Fra Giacomo trovano un cane e si affrettano a riconsegnarlo alla proprietaria. Nel portare il cane a casa con il furgoncino, un ragazzo chiede loro un passaggio e i frati lo fanno salire sul mezzo fino a destinazione. A casa della donna, i frati vedono in televisione che il ragazzo a cui avevano dato un passaggio era scappato di casa e che i genitori lo cercavano, allora incominciano a cercarlo. Una volta ritrovato il ragazzo, ai frati viene rivelato che il rapimento era stato solo un pretesto per fare soldi e che i genitori sono pesantemente indebitati con uno strozzino. Fra Giacomo si finge un importante uomo d'affari italo-americano e si fa prestare dei soldi dallo strozzino, per\u00f2 le losche trattazioni avvengono sotto una telecamera che i frati hanno appositamente sistemato e che trasmette tutto in diretta TV. Il complice di Don Vincenzo domanda di andare al bagno, ma, quando esce fuori dalla sala del bar, nota in un monitor l'immagine del capo durante le varie trattative che si svolgevano con i frati all'interno del locale. In preda alla rabbia, l'uomo rientra in riunione svelando la verit\u00e0 dei fatti, ma ci\u00f2 viene impedito dai carabinieri che procedono all'arresto di questi ultimi.\n\"Andar per fantasmi\".\nIn un vicino convento di suore appare un fantasma che spaventa le monache, le quali chiamano Fra Martino e Fra Giacomo per far luce sulla situazione. I frati scoprono che il fantasma \u00e8 solo una finzione del giardiniere sardo Gavino, che si era accordato con la proprietaria di una Beauty Farm, la quale spera che, vedendo lo spettro, la badessa venda il monastero a poco prezzo. I frati mettono su una scena nella quale Fra Giacomo si finge il fantasma per spaventare con il suo stesso scherzo la donna. Alla fine, quest'ultima, vedendo il frate travestito da spettro, si spaventa e cessano le sue pretese sulla vendita del convento.\n\"Io confesso\".\nDopo una partita di calcio tra i frati del convento e i detenuti di un vicino carcere, uno dei detenuti, Pericle, confessa a Fra Martino di essere colpevole di un crimine per il quale \u00e8 stato accusato un altro detenuto. Poco tempo dopo, infatti, l'altro detenuto, Jacopo Sannazaro, dichiara ai frati la sua innocenza e dice loro che avrebbe bisogno solo di 24 ore di libert\u00e0 per trovare la prova della sua innocenza. Allora, in occasione di un'altra partita di calcio, Fra Martino si scambia con Sannazaro che pu\u00f2 uscire dal convento. Dopo questo episodio, per\u00f2, arriva un'altra confessione del carcerato Pericle, nella quale dichiara che la storia dell'innocenza di Sannazaro era stata tutta un'invenzione per permettere a quest'ultimo di avere il tempo di vendicarsi del giudice che lo aveva condannato. I frati allora si affrettano a raggiungere il giudice e riescono fortunatamente a salvarlo da Sannazaro, che viene arrestato dalla polizia.\n\"Il demone del gioco\".\nAl convento da alcuni giorni iniziano a sparire tutti i soldi dedicati alla comunit\u00e0, allora Fra Martino e Fra Giacomo iniziano a cercarne la causa. I due scoprono che Fra Luigi, l'addetto all'amministrazione del denaro nel convento, si \u00e8 dato al gioco d'azzardo, sperperando tutto il denaro del convento. Fra Giacomo, per far passare il vizio del gioco a Fra Luigi, con la complicit\u00e0 di un suo amico che gestisce un casin\u00f2, finge di scommettere alla roulette il contratto di tutto il convento e di perderlo. La trovata funziona perch\u00e9 Luigi, spaventato, promette di non giocare d'azzardo mai pi\u00f9. Sfortunatamente c'\u00e8 un problema, poich\u00e9 Luigi ha anche un debito con lo strozzino che gestiva la bisca clandestina in cui andava il frate prima di venire scoperto. Lo strozzino, Tony, richiede il risarcimento del debito (), allora Fra Giacomo propone al malavitoso di giocarsi il debito a poker dando come garanzia il contratto del convento. Lo strozzino, credendo il frate inesperto, accetta, ma Fra Giacomo, che \u00e8 in realt\u00e0 espertissimo, gli infligge una pesante sconfitta cancellando il debito."}
{"id": "2300877", "revid": "106908", "url": "https://it.wikipedia.org/wiki?curid=2300877", "title": "Csapnival\u00f3 Awards", "text": "I Csapnival\u00f3 Awards (in ungherese: \"Arany Csap\u00f3\") sono riconoscimenti cinematografici, assegnati in un'unica cerimonia, tenutasi il 21 gennaio 2000 a Budapest e fondata dalla rivista \"Csapnival\u00f3\".\nLe votazioni sono avvenute attraverso un formato virtuale, ossia attraverso computer, date le differenze cronologiche tra la consegna dei premi e l'uscita dei film. L'Ungheria, infatti, \u00e8 sempre tra gli ultimi Paesi ad accogliere le novit\u00e0 cinematografiche americane. I vincitori furono premiati con il Golden Slate (\"Ciak d'oro\"). \nCategorie.\nI vincitori sono indicati in grassetto. Ove ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2300881", "revid": "36426", "url": "https://it.wikipedia.org/wiki?curid=2300881", "title": "Crociera di Italo Balbo", "text": ""}
{"id": "2300882", "revid": "110157", "url": "https://it.wikipedia.org/wiki?curid=2300882", "title": "I've Seen Films - International Film Festival", "text": "I've Seen Films - International Film Festival \u00e8 stato un festival cinematografico internazionale che si teneva a Milano dal 2008 al 2012.\nSi occupava principalmente di premiare la creativit\u00e0 e la fantasia tecnologica dell'arte del Cinema e del cortometraggio. Il fondatore del festival \u00e8 l'attore di origine olandese Rutger Hauer in collaborazione con il direttore artistico di \"CortoWeb\" PierPaolo De Fina. La manifestazione mira a lanciare una sfida alla creativit\u00e0 dei filmmaker invitandoli a mostrare \"cose che voi umani non potreste immaginarvi\".\nIl progetto.\n\"I've Seen Films\" offre ai filmmakers di tutto il mondo una nuova forma di diffusione, unita a delle innovative piattaforme di visibilit\u00e0 in cui gli autori possono confrontarsi sul terreno comune del linguaggio filmico.\nI partecipanti che hanno scelto di partecipare anche al Concorso Internet hanno avuto un'ulteriore possibilit\u00e0 di promozione e visibilit\u00e0.\nA ci\u00f2 si aggiungono le Masterclass ed i Workshop con Rutger Hauer e i suoi colleghi, il cui scopo \u00e8 trasmettere un prezioso patrimonio di conoscenze cinematografiche ai talenti emergenti della cinematografia mondiale.\nQuesta piattaforma di nuova concezione crea ulteriori opportunit\u00e0 ai professionisti del mondo cinematografico, offrendo inoltre al pubblico una vastissima scelta artistica su scala mondiale.\nI've Seen Films, grazie alla sua originale formula innovativa, pu\u00f2 vantare una serie di prerogative che lo rendono un evento culturale unico nel suo genere.\n\u00c8 uno dei pochi festival cinematografici al mondo fondato e guidato da un artista di fama internazionale. Il suo scopo principale \u00e8 la promozione, su base mondiale, anche grazie allo streaming su internet, dei lavori dei filmmakers che meritano tale visibilit\u00e0 ma che spesso non riescono ad ottenerla tramite la formula classica dei festival cinematografici.\n\u00c8 la prima volta al mondo che una competizione di cortometraggi riesce ad avvalersi di una giuria composta da un numero cos\u00ec elevato di insigni talenti artistici e professionisti del settore e ci\u00f2 rappresenta chiaramente un punto di svolta in questo campo.\nLa lingua ufficiale del Festival \u00e8 l'inglese, lingua franca che consente di superare l'ostacolo rappresentato dalla multietnicit\u00e0 linguistica degli autori e di un pubblico internazionale.\nSin dalla prima edizione del Festival nel 2008, i lavori degli autori sono stati proiettati - per la prima volta in assoluto in un festival di cortometraggi - in una versione ad alta definizione. Una caratteristica non comune in altri festival, che richiede una conoscenza tecnica di altissima professionalit\u00e0 e che ha raccolto consensi entusiastici sia da parte degli autori che del pubblico.\nLa spettacolare Serata di Gala, durante la quale Rutger Hauer premia personalmente i vincitori, \u00e8 un momento molto particolare e speciale per gli autori che, con le loro opere, diventano i veri protagonisti del Festival.\nLa nuova formula di manifestazione cinematografica unisce alla miglior tradizione dei festival classici le pi\u00f9 innovative tecnologie dell'alta definizione digitale.\nLa prima edizione del festival del 2008 si \u00e8 svolta all'interno del Multiplex Skyline di Milano dal 22 al 26 settembre.\nPremi.\nAlle opere in concorso viene assegnato uno dei seguenti premi (nella premiazione non \u00e8 contemplato l'ex aequo):\nPremi Internet Contest.\nIl festival assegner\u00e0 anche un \"Premio alla Carriera\" ad un artista internazionale di rilievo.\nSezioni.\nIl programma artistico del festival si divide nelle seguenti sezioni:\nIl \"Concorso Internazionale\" ed il \"Concorso Internet\" comprendono le categorie:\nEdizione 2008.\nGiuria.\nLa giuria dell'edizione 2008:\nPremi assegnati.\nDue Menzioni Speciali assegnate a:\nPremi Internet Contest:\nPremio speciale:\nEdizione 2009.\nL'edizione del 2009 ha avuto luogo dal 24 settembre al 3 ottobre.\nGiuria.\nLa giuria dell'edizione 2009:\nPremi assegnati.\nSei Menzioni Speciali assegnate a:\nPremi Internet Contest:\nPremio speciale:\nEdizione 2010.\nL'edizione del 2010 si \u00e8 tenuta dal 30 settembre al 9 ottobre.\nGiuria.\nLa giuria dell'edizione 2010:\nPremi assegnati.\nPremi Internet Contest:\nMenzioni Speciali assegnate a:\nPremio speciale:\nEdizione 2011.\nL'edizione del 2010 si \u00e8 tenuta dal 30 settembre al 9 ottobre.\nGiuria.\nLa giuria dell'edizione 2010:\nOrigine del nome.\n\"I've seen films\" (\"ho visto film\") \u00e8 un omaggio alla prima frase del famoso monologo \"Ho visto cose che voi umani...\" tratto dal film di fantascienza \"Blade Runner\" di Ridley Scott del 1982 pronunciata proprio dall'attore Rutger Hauer che nella pellicola interpretava il replicante Roy Batty. Lo stesso Hauer ha contribuito personalmente ad alcune modifiche sul monologo che non erano previste dalla versione originale tratta dal libro \"Il cacciatore di androidi\" di Philip K. Dick."}
{"id": "2300886", "revid": "486946", "url": "https://it.wikipedia.org/wiki?curid=2300886", "title": "I've Seen Films", "text": ""}
{"id": "2300889", "revid": "767487", "url": "https://it.wikipedia.org/wiki?curid=2300889", "title": "Maguing", "text": "Maguing \u00e8 una municipalit\u00e0 di Terza classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nMaguing \u00e8 formata da 34 baranggay:"}
{"id": "2300893", "revid": "36426", "url": "https://it.wikipedia.org/wiki?curid=2300893", "title": "TF 104 G", "text": ""}
{"id": "2300896", "revid": "628767", "url": "https://it.wikipedia.org/wiki?curid=2300896", "title": "Uomo Lungo di Wilmington", "text": "L\u2019Uomo Lungo di Wilmington (in inglese \"The Long Man of Wilmington\") \u00e8 una figura di uomo incisa sul calcare marnoso della collina di Windower, situata a Wilmington, East Sussex in Inghilterra, 9,6 km a nord-ovest di Eastbourne.\nIl geoglifo misura 69,2 metri di lunghezza ed \u00e8 stato progettato per mostrarsi nelle giuste proporzioni se osservato dal basso.\nL'Uomo Lungo \u00e8 una delle due figure umane, in Inghilterra, disegnata su colline. L'altra figura si trova a nord di Dorchester e si chiama il Gigante di Cerne Abbas.\nOrigini.\nCi sono documenti e mappe di John Rowley e William Borrow che testimoniano la sua esistenza risalenti al 1710 e al 1766. Tradizionalmente, chi sostiene l'antichit\u00e0 dell'opera pensa che sia stato scolpito 2000\u20132500 anni fa. Tuttavia ci sono stati studi archeologici dell'Universit\u00e0 di Reading che suggeriscono che l'Uomo Lungo, o il \"Long Man\", che dir si voglia, sia risalente a un periodo che oscilla dal XVI secolo al XVII secolo d.C. La sua forma attuale risale a un restauro effettuato nel 1874.\nIpotesi.\nLa figura \u00e8 stilizzata e non ha dettagli interni; si \u00e8 ipotizzato che possa rappresentare un gigante che sarebbe esistito nei dintorni del luogo. Altri, che sostengono l'origine antica, hanno pensato a una raffigurazione di san Paolo, di un soldato romano, di un falciatore sassone oppure anche di un agrimensore, che utilizzava i pali ai lati come strumenti di rilevamento. Altri ancora lo hanno collegato al \"teinm l\u00e1ida\", una delle tre arti di divinazione della cultura celtica-britannica menzionate nell\u2019\"Auraicept na n-\u00c9ces\", per cui l'Uomo Lungo rappresenterebbe uno sciamano o un indovino."}
{"id": "2300901", "revid": "834", "url": "https://it.wikipedia.org/wiki?curid=2300901", "title": "Hair of the Dog (Nazareth)", "text": ""}
{"id": "2300902", "revid": "87305", "url": "https://it.wikipedia.org/wiki?curid=2300902", "title": "Ferdinando I di Castiglia", "text": ""}
{"id": "2300903", "revid": "357738", "url": "https://it.wikipedia.org/wiki?curid=2300903", "title": "Primachina fosfato", "text": ""}
{"id": "2300904", "revid": "547034", "url": "https://it.wikipedia.org/wiki?curid=2300904", "title": "Cicatelli", "text": "I cicatelli sono un tipo di pasta corta lavorata a mano ricavata da un impasto di farina e acqua e hanno una forma allungata ottenuta schiacciando l'impasto sulla spianatoia. Ricordano lontanamente la forma di una barca, sono simili ai cavatelli ma un po' pi\u00f9 lunghi, senza apertura centrale, e con un'incavatura all'interno.\nViene generalmente servita con sughi di un certo spessore, salse a base di carne o di verdure fortemente saporite (rucola, cima di rapa, radicchio, ecc.)\nL\u2019area di origine, in Puglia, non \u00e8 precisa.\nProbabilmente vengono associati alla provincia di Foggia, soprattutto al Comune di San Nicandro Garganico (nel Gargano). Infatti, questo comune garganico, ha una particolare denominazione: \u201c\"Citt\u00e0 dei fiori secchi e dei cicatielli\u201d\".\nVariet\u00e0: cicatelli di grano arso"}
{"id": "2300906", "revid": "709406", "url": "https://it.wikipedia.org/wiki?curid=2300906", "title": "Giuda Iscariota", "text": "L'Iscariota \u00e8 stato quindi una figura chiave durante la passione di Ges\u00f9 (la notte del gioved\u00ec santo) e successivamente si \u00e8 suicidato, essendo perseguitato dalla colpa, tuttavia le fonti che riportano tali eventi sono in contraddizione e non riconosciute come storicamente valide. La comunit\u00e0 cristiana lo ritiene l'uomo simbolo del tradimento, l'esatto significato del nome Iscariota \u00e8 sconosciuto, anche se alcune interpretazioni hanno suggerito che il termine potrebbe indicare \u00abuomo di Kariot\u00bb (\"ish Kariot\"). Secondo altri potrebbe derivare dal persiano Isk Arioth, ovvero \u00abcolui che serve\u00bb oppure \u00abcolui che sa\u00bb. \nGiuda Iscariota non va confuso con Giuda Taddeo (fratello di Giacomo il Minore) e nemmeno con il quarto figlio di Giacobbe fondatore della trib\u00f9 di Giuda.\nEventi narrati nei testi canonici.\nTra i testi canonici Giuda \u00e8 menzionato nei vangeli sinottici, nel \"Vangelo secondo Giovanni\" e all'inizio degli \"Atti degli Apostoli\".\nNel \"Vangelo secondo Marco\" \u00e8 esplicitamente incluso tra i dodici apostoli e indicato come \u00abquello che poi lo trad\u00ec\u00bb. Questa versione \u00e8 ripresa con precisione dagli altri due vangeli sinottici, \"Matteo\" () e \"Luca\" (). Assieme all'episodio dell'arresto di Ges\u00f9 e della morte di Giuda, questi sono gli unici riferimenti a Giuda nei sinottici.\nNel \"Vangelo secondo Giovanni\" invece ci sono diversi riferimenti a Giuda. Ges\u00f9 in particolare definisce Giuda \u00abun diavolo\u00bb, cio\u00e8 \"un bugiardo\", riferendosi al suo futuro tradimento ().\nGli eventi relativi alla figura di Giuda narrati nel Nuovo Testamento non sono considerati storici da molti studiosi, anche cristiani, stante anche le differenti tradizioni che si intrecciano nei resoconti; infatti, si osservano - oltre a quelle riportate nella sezione sottostante in merito alla sua morte - una serie di discrepanze; ad esempio, per il \"Vangelo secondo Giovanni\", Satana sarebbe \"entrato\" in Giuda durante l'ultima cena, mentre invece, secondo \"Luca\", qualche giorno prima della stessa cena. Anche riguardo al modo in cui Giuda fu identificato come il traditore vi sono delle divergenze: per i \"vangeli sinottici\", Giuda viene riconosciuto perch\u00e9 intinge la mano nel piatto insieme a Ges\u00f9, mentre invece, secondo \"Giovanni\", perch\u00e9 Ges\u00f9 intinge un boccone e glielo porge; infine, in merito al momento di tale riconoscimento, secondo \"Marco\" e \"Matteo\" questo avviene prima che Ges\u00f9 istituisca l'Eucaristia, a differenza del \"Vangelo secondo Luca\" che lo pone successivamente a questa istituzione. Lo storico e teologo cristiano Rudolf Bultmann evidenzia, inoltre, il carattere leggendario della rivelazione del traditore da parte di Ges\u00f9 durante l'ultima cena, dopo le preoccupate richieste dei discepoli, sottolineando anche come stranamente nessuno dei presenti reagisca a queste sue parole.\nArresto di Ges\u00f9.\nVangelo secondo Marco.\nNel \"Vangelo secondo Marco\" \u00e8 narrato che i sommi sacerdoti volevano arrestare Ges\u00f9, ma temevano che se l'avessero fatto durante la festa, la gente si sarebbe rivoltata (). Mentre Ges\u00f9 era a Betania, una donna vers\u00f2 dell'olio profumato sul capo di Ges\u00f9, tra lo scandalo di alcuni apostoli (); a seguito di questo episodio:\nAlla fine dell'episodio della preghiera nell'orto di Getsemani, Ges\u00f9 dice ai suoi discepoli che colui che lo tradisce \u00e8 vicino e subito avviene l'arresto di Ges\u00f9:\nVangelo secondo Matteo.\nAnche nel \"Vangelo secondo Matteo\" si narra della congiura contro Ges\u00f9 da parte dei sommi sacerdoti e degli anziani del popolo, e del loro timore che l'arresto avrebbe causato tumulti.\nDopo l'episodio della donna che versa l'olio prezioso sul capo di Ges\u00f9, l'evangelista riporta il tradimento di Giuda, precisando il prezzo del tradimento:\nL'evangelista inserisce Giuda anche all'interno della narrazione dell'Ultima cena. Messosi a tavola con i dodici discepoli, Ges\u00f9 afferma:\nCome nella narrazione marciana, segue l'episodio dell'orto dei Getsemani, al termine del quale avviene l'arresto di Ges\u00f9, da parte di una folla capeggiata da Giuda:\nVangelo secondo Luca.\nAnche il \"Vangelo secondo Luca\" riprende l'impianto dei due precedenti (dai quali deriva, come suggeriscono moderne teorie di critica biblica come l'ipotesi delle due fonti). Anche qui sono i sommi sacerdoti e gli scribi che cercano il modo di togliere di mezzo Ges\u00f9, \u00abpoich\u00e9 temevano il popolo\u00bb.\nNella narrazione lucana non c'\u00e8 riferimento all'episodio di Betania, con la donna che versa olio prezioso sul capo di Ges\u00f9, come ragione del tradimento di Giuda. L'evangelista propone una lettura che trascenda da un evento materiale: fu Satana a entrare in Giuda, prima che questi si recasse dai sommi sacerdoti a tradire Ges\u00f9:\nDurante l'Ultima cena, Ges\u00f9 fa un riferimento al tradimento, ma in termini differenti dalla narrazione di \"Matteo\" e senza nominare esplicitamente Giuda:\nDopo l'orazione nel Getsemani, Ges\u00f9 viene arrestato. La versione in \"Luca\" \u00e8 simile alle altre due:\nVangelo secondo Giovanni.\nAnche in \"Giovanni\" \u00e8 \nLA I 16TH e 11\nAnche il quarto vangelo contiene un riferimento a Satana come istigatore di Giuda (\u00abgi\u00e0 il diavolo aveva messo in cuore a Giuda Iscariota, figlio di Simone, di tradirlo\u00bb ). Durante la cena, Ges\u00f9 indica esplicitamente Giuda come il traditore e gli dice di fare presto ci\u00f2 che deve fare; Giuda si allontana:\nL'ultimo riferimento a Giuda nel quarto vangelo \u00e8 presente nell'episodio dell'arresto, in cui Giuda arriva a capo di una coorte di soldati e non bacia Ges\u00f9, che invece si fa avanti da solo:\nLa descrizione del Vangelo secondo Giovanni appare, per\u00f2, storicamente inverosimile: per trarre in arresto un predicatore non violento, accompagnato da uno sparuto gruppo di seguaci in un ritiro notturno di preghiera, \u00e8 molto improbabile che il governatore Ponzio Pilato, l'unico titolato a far muovere tale contingente, inviasse un'intera coorte - composta da 600 legionari, comandata da un tribuno e corrispondente all'intera guarnigione romana stanziata permanentemente in Gerusalemme - oltretutto anche con l'aiuto delle guardie fornite dai sommi sacerdoti e dai farisei. &lt;br&gt;Secondo alcuni, il problema \u00e8 una traduzione impropria che arriva a compromettere la storicit\u00e0 del testo originale: la stessa parola greca \u03c3\u03c0\u03b5 \u03c1\u03b1 (speira) ricorre due volte, e in greco classico e ellenistico significa : corda, fune, spira, cesto per il pugilato (Teocrito), coorte ma anche manipolo, composto da 60-80 soldati, dieci volte di meno (Rocci fa equivalere al latino \"manipulus\": manipolo, che ha una estensione di significato anche per un gruppo non armati: \"congrega, banda\"); la versione Diodati (1649) e qui con l'italiano \"schiera\". \nLa parola greca pu\u00f2 indicare una precisa unit\u00e0 dell'esercito che ha una dimensione nota oppure un generico gruppo armato di persone anche eterogeneo (soldati, sacerdoti, ecc): si verifica l\"estensione di significato\" una presente in varie lingue moderne come nell'italiano \"schiera\", o come anche numerose altre traduzioni in inglese dello stesso passo.&lt;br&gt;Questa interpretazione non \u00e8 comunque condivisa da altri studiosi - anche cristiani, come gli esegeti curatori del cattolico \"Nuovo Grande Commentario Biblico\" e lo storico John Dominic Crossan, ex sacerdote cattolico e tra i cofondatori del Jesus Seminar - che rilevano come Giovanni precisi che tale coorte era comandata da un tribuno, ovvero un alto ufficiale dell'esercito romano, al contrario del manipolo che era invece comandato da un centurione, ufficiale di rango inferiore. Secondo tali esegeti, questa aggiunta di Giovanni non \u00e8 storica ma pu\u00f2 essere un errore di trasmissione delle fonti giovannee oppure pu\u00f2 sottolineare la volont\u00e0 dell'evangelista di dimostrare come Ges\u00f9 avesse pieno controllo della situazione, appositamente esagerata, creatasi intorno a lui.\nMorte di Giuda.\nLa morte di Giuda \u00e8 riportata nel Nuovo Testamento da Matteo e Luca (\"Atti\"). Le due versioni sono differenti e in contrasto tra loro: secondo molti teologi cristiani, gli autori forniscono una lettura teologica dell'evento, piuttosto che un resoconto storico dettagliato, anche se altri, come Giuseppe Ricciotti (1890-1964), conciliano le due narrazioni attribuendole a due momenti differenti, l'impiccagione con rottura del ramo o della corda e conseguente caduta mortale. \n&lt;br&gt;Comunque, le versioni della morte di Giuda, impiccandosi o squarciandosi, messe in relazione ai relativi e inconciliabili due resoconti sull'acquisto del Campo di Sangue (terreno comprato dai sacerdoti con i trenta denari del tradimento datigli da Giuda subito prima di impiccarsi, secondo Matteo, mentre invece comprato da Giuda stesso e con gli stessi trenta denari, prima di morire, secondo gli Atti) e con i diversi motivi della denominazione \"Campo di Sangue\" (perch\u00e9 acquistato al \"prezzo di sangue\", secondo Matteo, mentre invece perch\u00e9 Giuda vi si squarci\u00f2, secondo gli Atti), evidenziano come gli autori dei due libri abbiano elaborato le tradizioni pervenutegli, in merito a tali avvenimenti, in modi che non \u00e8 possibile armonizzare tra loro. Anche gli esegeti cristiani notano come tali differenti tradizioni popolari abbiano sottolineato una morte ignominiosa, anche se non storica, per il traditore. &lt;br&gt;Il teologo e sacerdote cattolico Raymond Brown sottolinea, inoltre, come \"queste due versioni non possono essere armonizzate; conseguentemente non possono essere entrambe storiche\" e, \"per quanto possa essere deludente, a nessuno dei differenti resoconti sulla morte [di Giuda] pu\u00f2 essere attribuita una qualche verit\u00e0 storica\".\nAlbero di Giuda.\nNon \u00e8 dato sapere se l'albero presso il quale si impicc\u00f2 Giuda era dentro il cosiddetto \"Campo di sangue\" (Akeldam\u00e0), o esternamente ad esso. \nPer quanto riguarda la tipologia di albero, la tradizione chiamerebbe \"albero di Giuda\" il cosiddetto Siliquastro\nanche se il nome sarebbe pi\u00f9 in riferimento alla regione della Giudea, da dove originerebbe e da presso la quale si diffuse in tutto il Bacino del Mediterraneo. Grazie anche alla sua zona di origine e alla fioritura intensa, approssimativamente in tempo di Pasqua, antiche leggende, legate al primo Cristianesimo, nacquero per spiegare simbolicamente la Passione di Ges\u00f9. Il repentino apparire dei fiori di un intenso colore lilla-violaceo sulla nuda corteccia, ancor prima ancor delle foglie, rappresenterebbe l'episodio presso il quale, sotto questo albero, lo stesso Iscariota avrebbe dato il famoso \"bacio\" traditore a Ges\u00f9 e, pi\u00f9 tardi, tormentato dal rimorso, vi si impicc\u00f2. La forte diffusione di questa credenza popolare, pare inoltre suggerire che il siliquastro avesse comunque un particolare significato passionale presso molti culti precristiani europei.\nTuttavia, per lo stesso motivo, ovvero per le bacche color rosso vivido, lo stesso albero legato alla figura passionale del sangue di Giuda per altre leggende potrebbe essere anche il sambuco mentre, sempre in altre tradizioni popolari, viene proposto anche il fico comune, o anche il fico sicomoro, quest'ultimo appunto diffuso in Palestina, alberi similmente \"traditori\" come Giuda, poich\u00e9 i loro rami appaiono robusti ma, in realt\u00e0, sono fragili fino a spezzarsi facilmente. Nell'ultimo caso comunque, la simbologia negativa del sicomoro non ebbe seguito, poich\u00e9 la tradizione biblica ne attribuiva sempre significati positivi, legati alla vita e ai suoi frutti.\nVangelo secondo Matteo.\nIl solo Matteo narra, all'interno degli eventi del processo di Ges\u00f9, che venuto a conoscenza della condanna di Ges\u00f9, Giuda si pent\u00ec del proprio tradimento, gett\u00f2 via il denaro ricevuto e si and\u00f2 a uccidere.\nNella narrazione del \"Vangelo secondo Matteo\", la morte di Giuda \u00e8 messa in relazione con una profezia di Geremia. Il riferimento a tale profezia \u00e8, per\u00f2, erroneo in quanto questa \u00e8 del tutto assente nel libro di Geremia:\nLe monete, abbandonate nel tempio, vennero utilizzate dai sommi sacerdoti per comprare il cosiddetto \u00abCampo del vasaio\u00bb (in ebraico \"Akeldam\u00e0\"), riservato alla sepoltura degli stranieri. L'evangelista sottolinea che ci\u00f2 avvenne come per adempimento di una profezia di Geremia; in realt\u00e0 la profezia \u00e8 contenuta nel libro di Zaccaria: \u00abEssi allora pesarono trenta sicli d'argento come mia paga. Ma il Signore mi disse: \"Getta nel tesoro questa bella somma, con cui sono stato da loro valutato!\". Io presi i trenta sicli d'argento e li gettai nel tesoro della casa del Signore.\u00bb. (). &lt;br&gt;In merito alla discrepanza su chi fosse il vero autore di tale profezia (Mt27,9-10), molte ipotesi sono state fatte dagli studiosi, pur non essendo stato raggiunto un risultato condiviso: che un copista aggiunse il nome di Geremia al testo matteiano, il quale invece non riportava in origine alcun nome; che fu lo stesso Matteo a confondersi attribuendo a Geremia un passaggio di Zaccaria; che Matteo stava citando uno scritto di Geremia che and\u00f2 poi perso; che il brano era di Geremia ma fu rimosso dagli Ebrei; che Matteo riporti una combinazione di scritti di Zaccaria e Geremia, attribuendoli per\u00f2 solo a quest'ultimo.\nAtti degli Apostoli.\nNegli \"Atti degli Apostoli\" \u00e8 data un'altra versione della morte di Giuda. Nel primo capitolo \u00e8 infatti riferita la storia narrata da Pietro apostolo dinanzi a un centinaio di seguaci, poco tempo dopo la risurrezione di Ges\u00f9. L'occasione \u00e8 l'estrazione a sorte necessaria per decidere il sostituto di Giuda nel gruppo dei Dodici:\nSecondo la versione di Pietro tramandata da \"Atti\", Giuda non gett\u00f2 via il denaro avuto per il suo tradimento, ma ci compr\u00f2 il campo poi noto come \"Akeldam\u00e0\", lo stesso che nella versione riportata dal \"Vangelo secondo Matteo\" era stato acquistato dai sacerdoti. Pietro non parla esplicitamente di impiccagione.\nA seguito dell'estrazione, il posto di Giuda fu preso da Mattia.\nEventi narrati in altre fonti.\nGiuda Iscariota \u00e8 il protagonista del \"Vangelo di Giuda\", un vangelo in lingua greca datato tra il 130 e il 170, avente una spiccata impronta gnostica. In questa opera, \u00abil tradimento dell'apostolo \u00e8 dipinto come un atto di obbedienza\u00bb e poich\u00e9 \u00abil sacrificio del corpo carnale di Ges\u00f9 \u00e8 la chiave della redenzione\u00bb in effetti \u00abGiuda nel testo si profila come un eroe, che finisce per essere invidiato ed addirittura maledetto\u00bb. In questo vangelo, Giuda muore lapidato dagli altri apostoli.\nLo scrittore cristiano Papia di Ierapoli, attivo all'inizio del II secolo, narra che Giuda, dopo il tradimento, and\u00f2 in giro vagabondando, con il corpo cos\u00ec gonfio da non poter passare l\u00ec dove un carro poteva passare con facilit\u00e0; e mor\u00ec travolto da un carro, con le viscere che uscirono dal suo corpo.\nNel IV secolo, il vescovo persiano Afraate narr\u00f2 che Giuda si era legato una pietra al collo e si era gettato nel mare, morendo.\nNell'apocrifo \"Vangelo di Barnaba\", un testo attribuito a Barnaba apostolo, si narra che fu Giuda, e non Ges\u00f9, a essere processato e crocifisso. Anche questo testo riprende la tradizione giovannea secondo la quale Giuda era il depositario delle elemosine ricevute, e come tale Ges\u00f9 si rivolge a lui per avere una moneta nell'episodio del \"Date a Cesare...\", ma che rubava una parte del denaro affidatogli; anche il riferimento al tradimento di Giuda durante l'ultima cena e il suo ruolo giocato nell'episodio dell'olio profumato sono ripresi dal quarto vangelo dall'autore del \"Vangelo di Barnaba\". La narrazione diverge da quella canonica quando Giuda guida le guardie nell'arresto di Ges\u00f9: Dio manda i suoi arcangeli a nascondere Ges\u00f9, e muta le sembianze del traditore in modo che siano uguali a quelle del ricercato, tanto che le guardie lo catturano e lo portano dinanzi al tribunale.\nDiversamente, nella narrazione dei Vangeli, Ges\u00f9 risponde la celebre frase \"Date a Cesare..\", quando \u00e8 interrogato dagli informatori inviati da farisei, scribi e sommi sacerdoti del sinedrio: nessun nome viene fornito, n\u00e9 riferimento ad apostoli, discepoli o traditori. \nIl lancio della moneta (Matteo 22, Marco 12, Luca 20, manca in Giovanni) precede di alcuni capitoli la narrazione dei trenta denari di Giuda e la decisione di tradire (Matteo 26, Marco 14:10, Luca 22:3-6, Giovanni 13:2,30).\nInterpretazioni moderne.\nLa maggior parte dei cristiani moderni, siano essi laici, facenti parte del clero o teologi, considerano ancora Giuda come un traditore, tanto che il termine \"giuda\" \u00e8 entrato nel linguaggio comune come sinonimo di traditore. Tuttavia, alcuni studiosi hanno abbracciato una teoria alternativa secondo cui Giuda sarebbe stato solamente il negoziatore di un prestabilito scambio di prigionieri (susseguente alla rivolta dei cambiavalute) che consegn\u00f2 Ges\u00f9 alle autorit\u00e0 romane di comune accordo, e il successivo ritratto di Giuda come traditore sarebbe una alterazione storica. Nel suo libro \"Il complotto di Pasqua\", il teologo britannico Hugh J. Schonfield sostiene che la crocifissione di Cristo \u00e8 stato un auto-complotto, mirato al riavverarsi della profezia biblica, e che Giuda ag\u00ec di concerto con Ges\u00f9, il quale consent\u00ec al discepolo di consegnare il suo maestro alle autorit\u00e0.\nL'ipotesi di Schonfield - che trova anche riscontro nell'apocrifo Vangelo di Giuda - riconosce nelle note azioni di Giuda l'avverarsi della profezia, senza ammettere che le profezie si siano realmente avverate nella storia. Questa interpretazione divenne molto conosciuta al pubblico dal controverso film \"L'ultima tentazione di Cristo\" di Martin Scorsese. Nel film \"Dracula 2000\", si suggerisce che Dracula fosse Giuda Iscariota.\nNel film di Norman Jewison \"Jesus Christ Superstar\" (1973), tratto dal musical di A. L. Webbern e T. Rice, l'apostolo traditore - interpretato dal cantante afroamericano, Carl Anderson - si mostra dapprima confuso dall'amicizia fra Ges\u00f9 e Maria Maddalena e poi preoccupato dalla commozione generale che il Maestro sta creando a Gerusalemme. Si disse che il film gettava una luce favorevole su Giuda, il pi\u00f9 saggio e moralista dei personaggi che tra l'altro nella scena precedente la crocifissione torna dal paradiso (dove era evidentemente salito in seguito al suicidio di poche ore prima...) e chiede a Ges\u00f9 di spiegargli il perch\u00e9 del suo comportamento da \"superstar\". Ma la scena pi\u00f9 controversa \u00e8 quella dell'ultima cena: quando Ges\u00f9 dice agli apostoli (brilli) che qualcuno di loro sta per andare a tradirlo, Giuda gli risponde: \"Sei tu a volere che lo faccia. Meriteresti che restassi qui a rovinare le tue ambizioni\".\nPerfino lo sceneggiato \"Ges\u00f9 di Nazareth\" (1977) di Franco Zeffirelli, realizzato con la consulenza di un monsignore e di un reverendo, ridimension\u00f2 notevolmente la malvagit\u00e0 presunta dell'apostolo. Giuda (interpretato da Ian McShane) si presenta al Maestro come erudito (traduce testi latini e greci in ebraico e aramaico), lo rappresenta presso gli zeloti (e accoglie per primo il futuro apostolo Simone il Cananeo, dopo la sua decisione di non condividere l'ostilit\u00e0 dei compagni) e desidera che Ges\u00f9 si metta d'accordo con Caifa e i Farisei; per questo decide di costringerlo ad andare con le guardie del tempio. Ma quando chiede allo scriba Zerah di essere ammesso a quello che credeva un dibattito, ottiene come risposta che ci sar\u00e0 invece un processo per bestemmia. In aggiunta, Zerah decide solo in quel momento di consegnargli i trenta denari, facendo capire che non erano stati affatto messi in conto. Dapprima sbalordito e incredulo, poi presa coscienza dell'inganno, Giuda non pu\u00f2 fare a meno di provare rimorso: bench\u00e9 le sue intenzioni fossero buone, la conseguenza \u00e8 stata comunque un tradimento. Giuda si impicca all'alba del giorno della crocifissione. La scena termina col particolare dei trenta denari sparsi sull'erba. Dopo la crocifissione, poi, allorch\u00e9 gli apostoli si trovano nascosti nel cenacolo per sfuggire agli arresti (e sono restii a credere a Maria Maddalena che rivela loro che Cristo \u00e8 risorto), Pietro dice: \"Anche noi abbiamo tradito il Maestro\".\n\u00c8 stato anche ipotizzato che i sacerdoti, per ottenere l'aiuto di Giuda, potrebbero avergli prospettato la minaccia di un arresto di Ges\u00f9 da parte dei Romani e la possibilit\u00e0 di evitarlo se il Sinedrio avesse potuto interrogare preventivamente Ges\u00f9.\nIn una omelia pronunciata il gioved\u00ec santo del 1958, don Primo Mazzolari, pur senza discostarsi dalla tradizionale versione della Chiesa cattolica, propone un'interessante riflessione sulla figura dell'apostolo, appellato \"Giuda, fratello nostro\".\nStudiosi moderni hanno invece tentato di cogliere anche nell'atto del suicidio la ricerca di ripristinare la propria fedelt\u00e0 nei confronti del maestro, pagando persino con la propria vita questa sua ricerca di perdono. Secondo Andrea Tornielli all'origine di questo gesto estremo non ci fu tanto il tradimento di Ges\u00f9, quanto piuttosto il ritenere che il Maestro non l'avrebbe perdonato, al contrario di quanto fece Pietro dopo il triplice rinnegamento. C'\u00e8 addirittura chi riesce a considerare sotto una luce positiva il suicidio, come fa per esempio l'avvocato parigino Remy Bijaoui ritenendo che il suicidio di Giuda fosse non una negazione della misericordia divina, bens\u00ec un atto di speranza e di fede nel perdono.\nAnna Katharina Emmerick, le cui rivelazioni ispirarono Mel Gibson nel suo \"La Passione di Cristo\" svela in una delle sue visioni: \"Giuda giunse in una zona fangosa piena di immondizie e, in questo lurido luogo, Satana la fece finita con lui sussurrandogli: Lo stanno conducendo a morte perch\u00e9 tu l'hai venduto! Miserabile, come potrai sopravvivere?. Spinto dall'estrema disperazione, il traditore prese la cintura e si impicc\u00f2 a un albero. Subito dopo il suo corpo crep\u00f2 e io vidi le sue viscere spargersi per terra\". Secondo la santa tedesca il traditore \u00e8 dunque inevitabilmente dannato.\nPapa Benedetto XVI, nel corso dell'udienza generale di mercoled\u00ec 18 ottobre 2006, cerca di delineare la figura di Giuda Iscariota: colui che \u00e8 sempre nominato per ultimo nelle liste dei Dodici Apostoli.\nIl Romano Pontefice definisce la \"sorte eterna\" dell'apostolo traditore, \"un mistero\" sconosciuto al giudizio dell'uomo in considerazione del fatto che Giuda \"si pent\u00ec e riport\u00f2 le trenta monete d'argento ai sommi sacerdoti e agli anziani, dicendo: \"\u00abHo peccato, perch\u00e9 ho tradito sangue innocente\u00bb\"\" (Mt 27,3-4).\nAnche se il suo pentimento \u00e8 degenerato in disperazione e cos\u00ec \u00e8 divenuto autodistruzione (suicidio), spetta solo a Dio, nella sua Infinita Misericordia, misurare il suo gesto.\nSempre Papa Benedetto XVI, nel corso dell'Angelus del 26 agosto 2012, rintraccia i prodromi del tradimento di Giuda nella volont\u00e0 di Ges\u00f9 di non mettersi a capo di alcuna rivolta armata contro i Romani, (proponendo un'inedita immagine di un Giuda che diventa \"traditore\" in quanto politicamente \"tradito\" dal suo Maestro) allineando di fatto l'apostolo al gruppo politico-religioso degli Zeloti. \"Giuda\", ha affermato il pontefice, \" voleva un Messia vincente, che guidasse una rivolta contro i Romani, ma Ges\u00f9 aveva deluso queste aspettative. Cos\u00ec, sentendosi tradito da Ges\u00f9, Giuda decise che a sua volta lo avrebbe tradito\". Ges\u00f9, consapevole di questo, tuttavia, non fece nulla per allontanare da s\u00e9 il futuro traditore, che quindi rimase con il Maestro \"non per fede, ma con il segreto proposito di vendicarsi\". Una variante di quest'interpretazione \u00e8 che Giuda, consegnando Ges\u00f9 ai sacerdoti, voleva metterlo con le spalle al muro costringendolo a rivelarsi come messia, cosa che non avvenne e che provoc\u00f2 il suo rimorso. La Chiesa Cattolica, comunque, non considera dannato Giuda per il tradimento (Pietro ha rinnegato il maestro, quindi tradito, tre volte, ma ha chiesto perdono), bens\u00ec per il suicidio (conclusione della sua vita sicura) che non gli ha concesso di sperare, ci\u00f2 delinea quanto poco avesse ascoltato il Maestro quando parlava di perdono e misericordia. Negli istituti cattolici di Scienze Religiose c'\u00e8 chi insegna che Giuda aveva comunque il libero arbitrio, come tutti gli uomini, quindi avrebbe anche potuto non tradire il Messia, e pentendosi di aver tradito Ges\u00f9 si sarebbe salvato se non avesse commesso peccato di suicidio, impiccandosi.\nLa difficolt\u00e0 dell'interpretazione teologica risente particolarmente del fatto che Giuda \u00e8 unico, e non ci sono \"precedenti\" nella Bibbia di traditori in cambio di denaro. \nPer quanto riguarda altre forme di infedelt\u00e0, la legge divina \u00e8 della massima severit\u00e0, lasciando per\u00f2 aperta la via del pentimento e del perdono:\nUgualmente, il Signore Dio e Re degli Eserciti nel primo dei dieci comandamenti impone un culto esclusivo (\"non avrai altro Dio fuori di me\"), e punisce con la morte chi pratica l'idolatria (vitello d'oro), o manca di obbedienza ai suoi precetti.\nInfine, le parole di Giovanni gettano una luce completamente diversa sul particolare del Giuda che ruba ai poveri.\nGiovanni sviluppa il concetto di \"agape\" come: \nun altro modo di esprimere i due comandamenti dell'amore insegnati da Ges\u00f9:\nRubare denaro dalle elemosine impedisce di dare ai bisognosi il cibo e l'ospitalit\u00e0 necessari: in s\u00e9 \u00e8 identico ad un \"no diretto\" alla domanda di aiuto dei poveri, fino a lasciarli morire: secondo le parole di Ges\u00f9, questo comportamento non \u00e8 solo un tradire per denaro il prossimo e la sua vita, ma anche un tradire Cristo stesso e la sua vita. Rubando ai poveri il necessario per vivere, Giuda si presenta con lo stesso peccato, che poi ripeter\u00e0 nei confronti del suo Maestro per trenta denari.\nEtimologia di \"Giuda Iscariota\".\nIn greco, nel Nuovo Testamento, Giuda Iscariota \u00e8 chiamato \u0399\u03bf\u03c5\u03b4\u03b1\u03c2 \u0399\u03c3\u03ba\u03b1\u03c1\u03b9\u03c9\u03b8 (Ioudas Iskari\u00f4th) e \u0399\u03c3\u03ba\u03b1\u03c1\u03b9\u03c9\u03c4\u03b7\u03c2 (Iskari\u00f4t\u00eas).\n\"Judas\" \u00e8 la forma greca del nome comune Giuda (\u05d9\u05d4\u05d5\u05d3\u05d4, Yeh\u00fbd\u00e2h, in ebraico \"lodato\"). Cosa significhi \"Iscariota\" non \u00e8 chiaro, a parte il suffisso greco \"-otes\", che \u00e8 simile all'italiano \"-iano\" o \"'-iota\". Tuttavia nessun territorio di nome \"Iscaria\" \u00e8 mai esistito.\nUn possibile luogo di nascita \u00e8 Keriot-Chezron, menzionato solo nel libro di Giosu\u00e8 (15, 25): era una delle \"citt\u00e0 poste all'estremit\u00e0 della trib\u00f9 dei figli di Giuda, verso il confine di Edom, nel Neghev\". Keriot non \u00e8 comunque ricordato in nessun altro testo biblico.\nInvece con strana e fenomenale concordanza, negli scritti della mistica Maria Valtorta, che aveva un curriculum culturale medio, e una presunta descrizione soprannaturale del Vangelo, Giuda Iscariota viene nominato e descritto proprio come Giuda di Keriot, dove Keriot \u00e8 una citt\u00e0-paese.\nCi sono due ipotesi principali sul significato di questo nome, ciascuna delle quali deve soddisfare alcune aspettative per essere credibile: una etimologia deriva \"Iscariota\" dall'ebraico \u05d0\u05d9\u05e9\u05be\u05e7\u05e8\u05d9\u05d5\u05ea, \"\u00ce\u0161\u2013Qr\u00eey\u00f4th\", cio\u00e8 \"uomo di Kerioth\", la citt\u00e0 (o pi\u00f9 probabilmente l'insieme di citt\u00e0) di Kerioth, in Giudea, in nessun altro modo collegata a nessun evento o personaggio nel Nuovo Testamento, n\u00e9 menzionata in alcun documento del periodo. Poich\u00e9 l'aramaico era la lingua del tempo, e tutti gli altri personaggi biblici hanno cognomi e soprannomi aramaici, questo nome ebraico-giudaico avrebbe marcato Giuda come diverso rispetto agli altri discepoli della Galilea.\nNella seconda, \"Iscariota\" sarebbe la traduzione dall'ebraico di \"Ekariot\" (greco: \"sikarios\"; latino: \"sicarius\") che significa sicario. L'epiteto sarebbe risultato comprensibile per le tre maggiori lingue parlate a Gerusalemme in quell'epoca: ebraico, greco e latino. La parola si ricollega anche all'ebraico \"ish-karja'\", che significa \"uomo della falsit\u00e0\", traditore.\nDurante la dominazione romana della Palestina, il soprannome di Ekariots veniva dato agli zeloti pi\u00f9 oltranzisti i quali eseguivano azioni di terrorismo anche in forma isolata.\nAl tempo di Ges\u00f9, anche a seguito della dominazione straniera in atto per opera dell'Impero Romano, la maggior parte di coloro che attendevano il Messia supponeva che si sarebbe trattato di una personalit\u00e0 in grado di restituire l'autonomia politica agli Ebrei e di restaurare il Regno di Israele. La fede in un Messia-Liberatore era propria, probabilmente, di tutte le principali correnti spirituali giudaiche, sebbene con differenti implicazioni e sfumature. Gli Zeloti ritenevano che occorresse in ogni modo favorire le circostanze dell'avvento del Messia, anche con il ricorso alla violenza. Il gesto di Giuda, pu\u00f2 essere allora visto come un metodo per indurre Ges\u00f9 a scatenare la rivolta contro i romani.\nI termini che indicano i combattenti messianisti sono:\n\u00c8 possibile che la voce latina sia stata tradotta in aramaico in un termine simile a \"Iscariota\".\nPer certo sappiamo che su alcuni manoscritti antichi anche a questo apostolo si affianca l'appellativo Zelotes (vedi S.G.F. Brandon, \"Ges\u00f9 e gli Zeloti\", Rizzoli Editore, 1983, Milano e vedi anche \"Novum Testamentum Graece et latine\", E. Nestle, Stuttgart, 1957, in cui l'apostolo \u00e8 definito \u0399\u03bf\u03bd\u03cc\u03b1\u03c2 \u03b6\u03b5\u03bb\u03bf\u03c4\u03b5\u03c2).\nGiuda, assieme a Simone Zelota, \u00e8 il secondo apostolo da annoverare nella cerchia dei messianisti. Inoltre, prova della familiarit\u00e0 con l'uso delle armi nella cerchia degli apostoli, di seguito sono riportate alcune citazioni:\nInfine \"Iscariota\" potrebbe anche derivare dall'aramaico \"sheqarya' \" o \"shiqrai\", che indica una persona che froda; \"un falso\" pu\u00f2 essere tradotto come \"ishqaraya\". Un'altra ipotesi fa derivare il termine da \"sakar\", cio\u00e8 \"colui che consegna\".\nA causa del suo ruolo nel tradimento di Ges\u00f9, il nome di Giuda, che fu molto comune al tempo in cui visse, ha quasi interamente perso il suo uso di nome proprio presso i cristiani, mentre \u00e8 ancora utilizzato in Ebraico (\"Yehuda\") ed esiste il nome Jude, che ha la stessa etimologia.\nDa notare infine, l'interessante assonanza del nome -Giuda- con l'attuale \"giudizio\" o \"judex\" giudice, in latino, ossia \"colui che ha capacit\u00e0 di \"jus\" giustizia, diritto, e \"dic-ere\", dire, pronunciare.\"\nGiuda nei testi sacri ortodossi.\nNegli inni del Mercoled\u00ec santo degli ortodossi (il mercoled\u00ec prima di Pasqua), Giuda \u00e8 messo in contrasto con la prostituta che ha unto Ges\u00f9 con dei profumi costosi e ha lavato i suoi piedi con le proprie lacrime. Secondo i Vangeli Giuda protest\u00f2 a questa apparente stravaganza, insinuando che il denaro speso per il costoso profumo poteva essere dato ai poveri, sebbene fosse in realt\u00e0 seccato di non poterli intascare di nascosto. Dopo di ci\u00f2 Giuda si rec\u00f2 dai Capi del Sinedrio e offr\u00ec di tradire Ges\u00f9 per denaro. L'inno del Mercoled\u00ec santo pone le due figure a contrasto, incoraggiando i fedeli a non seguire l'esempio del falso discepolo e a seguire l'esempio di pentimento della prostituta. Il mercoled\u00ec \u00e8 tradizionalmente un giorno di astinenza da carne, latticini, vino e olio di oliva in memoria del tradimento di Giuda. Le preghiere per prepararsi a ricevere l'Eucaristia menzionano il tradimento di Giuda: \"Non riveler\u00f2 i tuoi misteri ai tuoi nemici, n\u00e9, come Giuda, ti tradir\u00f2 con un bacio, ma testimonier\u00f2 la mia fede in te come il Buon Ladrone\".\nInterpretazioni nell'arte e nella letteratura.\nNella cultura occidentale, Giuda \u00e8 diventato l'archetipo del traditore, con alcuni ruoli in quasi tutte le letterature che raccontano la storia della Passione di Cristo. Nella \"Divina Commedia\" di Dante Alighieri, \u00e8 condannato al pi\u00f9 basso cerchio dell'Inferno (canto XXXIV), la zona dei traditori dei benefattori (che dal suo nome viene battezzata Giudecca), dove \u00e8 una delle tre anime dannate che vengono masticate per l'eternit\u00e0 da Lucifero. Gli altri due sono Bruto e Cassio, traditori di Giulio Cesare che rappresenta la Maest\u00e0 Terrena. Mentre questi due subiscono la masticatura delle gambe e del basso ventre, Giuda, che ha tradito la Maest\u00e0 Divina, \u00e8 infilato al contrario, cio\u00e8 per la testa, nelle fauci del diavolo, e agita all'esterno solo le gambe: \"\"Quell'anima l\u00e0 s\u00f9 c'ha maggior pena\", / disse 'l maestro, \"\u00e8 Giuda Scar\u00efotto, / che 'l capo ha dentro e fuor le gambe mena\"\" (vv. 61-63).\nNe \"Il Riscatto di Adamo nella morte di Ges\u00f9 Cristo\" (popolarmente detto \"il Mortorio\", 1750) di Filippo Orioles Giuda, inseguito dalla Speranza, dal Pentimento, dal Perdono e dalla Fede, mentre s'impicca in preda al rimorso, prega la terra di aprirsi e cos\u00ec accade, sprofondando nell'Inferno.\nNella cultura contemporanea.\nLetteratura.\nAltri autori hanno dato all'apostolo un'immagine diversa, attribuendogli un valore positivo. \u00c8 il protagonista del discusso romanzo \"Memorie di Giuda\" (1870) di Ferdinando Petruccelli della Gattina, in cui viene raffigurato come un rivoluzionario intento a liberare gli Ebrei dai Romani.\nLe \"Tre versioni di Giuda\" di Jorge Luis Borges danno alcune interpretazioni alternative della storia di Giuda e una di esse conclude che Giuda \u00e8 il vero salvatore dell'umanit\u00e0, in quanto essenziale per il sacrificio salvifico di Ges\u00f9 Cristo.\nNe \"Il maestro e Margherita\" di Michail Bulgakov, l'intera storia di Cristo \u00e8 rappresentata in maniera diversa. Per quanto riguarda Giuda, Bulgakov presenta una parodia del traditore di Cristo, come se la Gerusalemme del I secolo fosse la Mosca degli anni venti-trenta. Ponzio Pilato, parlando di Giuda con il capo dei suoi servizi segreti, commenta: \u00abMi aspetto che tu faccia del tuo meglio per aiutarlo\u00bb. Dopo l'uccisione di Giuda (\u00abUn peccato, capisco che hai fatto del tuo meglio...\u00bb), Pilato si chiede retoricamente \u00abpu\u00f2 essersi ucciso?\u00bb, cominciando il racconto biblico del suo suicidio.\nNel romanzo L'ultima tentazione di Nikos Kazantzakis \u00e8 Ges\u00f9 che chiede a Giuda di tradirlo.\nNel romanzo \"La gloria\" di Giuseppe Berto (1978) la figura di Giuda \u00e8 vista come quella di uno strumento di Dio perch\u00e9 si realizzi la storia della salvezza.\nNel romanzo fantastico \"Lo stagno di fuoco\" (2005), vengono riportate tra le altre, le avventure di Giuda, fuggito dall'inferno in seguito all'Apocalisse.\nNel 2007 lo scrittore Jeffrey Archer, aiutato dal professor Francis J. Moloney, dottore in teologia, ha scritto \"Il Vangelo secondo Giuda\", una personale versione immaginaria degli eventi della passione di Cristo visti dal punto di vista di Giuda. Il libro non ha nulla a che vedere, in ogni caso, con i contenuti del \"Vangelo di Giuda\". \nNel romanzo di Amos Oz (2014) \"Giuda,\" lo scrittore israeliano, per bocca del protagonista del suo romanzo, uno studente alle prese con la tesi di dottorato sullo stesso Giuda, spiega come questi fosse, a differenza degli altri discepoli, istruito (per questa ragione fungeva da tesoriere del piccolo gruppo) e di famiglia benestante. Egli dunque non avrebbe avuto alcun bisogno di tradire il maestro per denaro, anche in considerazione del fatto che trenta denari non fosse una cifra importante. Altres\u00ec la scena del bacio non avrebbe alcun senso: Ges\u00f9 era ben noto alle guardie romane, cos\u00ec come ai membri del Sinedrio, avendo egli pubblicamente predicato, perfino nel tempio, ed essendo dunque ben noto il suo aspetto. Giuda dunque avrebbe convinto Ges\u00f9 a presentarsi a Gerusalemme, poich\u00e9 riteneva fosse tempo per quest'ultimo di rivelarsi in tutta la sua natura divina. Giuda \u00e8 dunque tra gli apostoli colui che nutriva maggiore fede nella figura del Nazareno come Messia. Una volta appurata la sofferenza fisica, lo strazio emotivo e la morte effettiva di Ges\u00f9 nel corso dei giorni compresi fra il Seder del gioved\u00ec e la fine dello Shabbat (sabato sera), Giuda, disperato dopo aver compreso di essersi sbagliato, e di aver insistito perch\u00e9 l'amico bevesse il calice della Passione, si toglie la vita.\nMusica.\nNel film musicale \"Jesus Christ Superstar\" (1973) Giuda, impersonato dall'attore afroamericano Carl Anderson, viene rappresentato come un uomo che crede e ama Ges\u00f9, ma vuole un'organizzazione di carit\u00e0 duratura pi\u00f9 che un ordine religioso. Ha paura dell'emergenza che una religione incentrata su Ges\u00f9 causerebbe una reazione dei romani su tutti gli ebrei. Dilaniato dall'amore per Cristo e dalla paura della distruzione imminente, preferisce tradire Ges\u00f9.\nLa canzone di Bob Dylan \"With God on Our Side\" (1964) contiene alcuni versi riferiti a Giuda.\nIl famosissimo gruppo trash metal Metallica ha composto la canzone \"The Judas Kiss\".\nIl gruppo heavy metal Judas Priest prende il nome da Giuda.\nLa power metal band Stratovarius compose il pezzo \"The Kiss of Judas\".\nLa compilation di brani B-side degli Smashing Pumpkins \u00e8 chiamata in suo onore \"Pisces Iscariot\". Nell'album di Rick Wakeman \"Criminal Record\" vi \u00e8 una canzone di 10 minuti chiamata \"Judas Iscariot\".\nJovanotti, nelle canzoni \"Penelope\" e \"Fuori due\" contenute nel doppio album \"Buon sangue-Extra F.U.N.K.\", canta \"...e Giuda non si \u00e8 mai capito bene / se quel bacio fu un tradimento o la pi\u00f9 grande fedelt\u00e0...\".\nAntonello Venditti ha scritto una canzone, Giuda appunto, in cui dall'inferno parla a Ges\u00f9.\nAnche Roberto Vecchioni nell'album Il re non si diverte ha inserito una canzone intitolata Giuda in cui descrive il tradimento come un atto di estrema fedelt\u00e0, pari al sacrificio di Ges\u00f9 stesso in quanto necessario per la redenzione dell'umanit\u00e0. Il ritornello, rivolto idealmente a Ges\u00f9, recita infatti \"il primo a uccidersi per farti re / \u00e8 proprio quello che non salverai\".\nNella canzone del singolo Judas di Lady Gaga (2011) si possono trovare diverse interpretazioni: una pi\u00f9 immediata che vede la cantante ricoprire il ruolo di Maria Maddalena, che segue il prototipo della donna che preferisce il \"bello e maledetto\" (Giuda) al \"virtuoso\" (Ges\u00f9), pur riconoscendo i difetti del primo e i pregi del secondo; la seconda vede invece Giuda come la parte di noi che riteniamo ingiustamente maligna, riallacciandosi quindi alla teoria gnostica che vedrebbe Giuda come un salvatore pi\u00f9 che un traditore.\nLa band del wrestler Chris Jericho, i Fozzy, ha composto una canzone intitolata, appunto, \"Judas\".\nAltro.\nNel manga \"Hellsing\", Iscariota \u00e8 il nome della squadra omicida del Vaticano, conosciuta anche come la \"Sezione XIII\", il \"Giuda Zelota\" e il \"Giuda Assassino\". Questo appare dal loro giuramento.\nNel fumetto \"L'uomo del Sert\u00e3o\", per la collana Un uomo un'avventura, Hugo Pratt presenta la vicenda anche dal punto di vista di uno dei compagni del protagonista: lo tradisce per farlo diventare un martire, un'icona, e nel farlo si richiama alla figura di Giuda, tracciando un parallelo tra s\u00e9 stesso e quest'ultimo.\nNel fumetto \"Vampirella\" il Papa Nero \u00e8 un vampiro che si scopre essere, oltre al primo vampiro, anche l'Iscariota in persona.\nNel film \"Il corvo 2\", il personaggio di Judah \u00e8 l'Iscariota perch\u00e9 il protagonista gli dice \"Va all'Inferno\" e Judah risponde \"Ci sono gi\u00e0 stato!\"\nNel film \"Dracula's Legacy - Il fascino del male\", il personaggio di Dracula \u00e8 la reincarnazione di Giuda Iscariota. Questo spiega perch\u00e9 Dracula teme la croce, l'argento e la Bibbia, e perch\u00e9 sia condannato a stare nel mondo in eterno. L'Adamo dei vampiri \u00e8 interpretato dall'attore scozzese Gerard Butler.\nNella miniserie \"Barabba\" (2012), Giuda Iscariota \u00e8 interpretato dall'attore-cantante Matteo Branciamore."}
{"id": "2300908", "revid": "106908", "url": "https://it.wikipedia.org/wiki?curid=2300908", "title": "Quinto Fabio Vibulano (console 485 a.C.)", "text": "Biografia.\nDue volte console, nel 485 a.C. e nel 482 a.C., con i fratelli Cesone e Marco, fu uno dei maggiori esponenti della \"gens\" Fabia.\nPrimo consolato (485 a.C.).\nQuinto Fabio Vibulano fu eletto console nel 485 a.C. insieme a Servio Cornelio Maluginense.\nDurante il suo consolato Spurio Cassio Vecellino, il console che l'anno precedente aveva proposto di distribuire parte della terra del demanio inimicandosi i patrizi fu condannato e giustiziato.\nMa con la sua morte la questione agraria non venne meno, e si lev\u00f2 da pi\u00f9 parti la richiesta di dare corso alla legge agraria che era stata promulgata.\nI due consoli, temendo l'insorgere di disordini e approfittando di razzie e incursioni nel territorio romano, chiamarono alla leva contro le citt\u00e0 vicine, distogliendo cos\u00ec la plebe dalla questione agraria; Servio avrebbe condotto i romani contro Veio, mentre Quinto Fabio li avrebbe guidati contro i Volsci e gli Equi.\nAlla testa dell'esercito costituitosi, Fabio prima invase il territorio degli Equi, poi da l\u00ec quello dei Volsci, razziando e saccheggiando il territorio. Solo i Volsci provarono a resistere sul campo contro l'esercito romano, venendo per\u00f2 da questo sconfitto.\nFabio per\u00f2 si inimic\u00f2 il popolo, quando tornato a Roma con il bottino di guerra, ordin\u00f2 che questo fosse interamente incamerato nelle casse dell'erario, senza che i soldati ne ricevessero alcuna parte.\nSecondo consolato (482 a.C.).\nQuinto Fabio fu eletto console per la seconda volta nel 482 a.C. insieme a Gaio Giulio Iullo..\nIn quell'anno gli Equi ripresero le armi contro Roma ed espugnarono e saccheggiarono Ortona, mentre i veienti continuavano con le loro scorribande in territorio romano. I due consoli mossero l'esercito contro la citt\u00e0 di Veio, ma poich\u00e9 i veienti non ne uscivano, si limitarono a razziarne le campagne.\nMorte.\nNel 480 a.C., consoli Gneo Manlio Cincinnato e il fratello Marco Fabio Vibulano, partecip\u00f2 come legatus alla battaglia contro Veio, comandando lo schieramento sinistro dell'esercito romano.\nDurante lo scontro, la situazione si fece subito difficile per l'ala sinistra romana, sia per l'inferiorit\u00e0 numerica, sia per la posizione pi\u00f9 elevata, in cui si trovava l'ala destra nemica, con cui si fronteggiava. Completamente circondato Quinto Fabio mor\u00ec trafitto da una lancia nemica."}
{"id": "2300912", "revid": "2184720", "url": "https://it.wikipedia.org/wiki?curid=2300912", "title": "Cervello (gruppo musicale)", "text": "I Cervello sono stati un gruppo di rock progressivo italiano nato nel 1970 a Napoli.\nBiografia.\nIl gruppo nasce nel 1970 sull'onda del rock progressivo per iniziativa di Corrado Rustici, allora diciassettenne, che forma una band di diciannovenni con Antonio Spagnolo, Giulio D\u2019Ambrosio, Renato Lori e Pino Prota, dove Lori e Prota saranno successivamente sostituiti da Gianluigi Di Franco e Remigio Esposito.\nIl gruppo si applica alla ricerca di nuove sonorit\u00e0 che permetteranno loro di costituire una formazione senza tastiere sfruttando l'uso di generatori d'eco abbinanti a pedali di basso per organo per produrre un suono simile a degli archi distorti. Iniziano le loro esibizioni dal vivo e nel giugno 1973, al terzo Festival d'Avanguardia della Musica e Nuove Tendenze, che quell'anno si teneva a Napoli, ottenendo un buon successo di critica.\nAnche grazie al supporto di Danilo Rustici, fratello di Corrado e chitarrista degli Osanna, i Cervello firmano un contratto discografico con la Dischi Ricordi, e nell'estate del 1973 registrano a Milano il loro unico album: \"Melos\", in cui uniscono musica sinfonica a rock progressivo. L'album \u00e8 intriso di manierismi e virtuosismi. Flauti e sassofoni sono spesso usati per sostituire le tastiere e il mellotron, popolari nel genere progressivo.\nNonostante verr\u00e0 poi considerato tra gli album pi\u00f9 rappresentativi del rock progressivo italiano, l'album ha uno scarso successo di vendita ed il gruppo si scioglie nel 1974.\nCorrado Rustici dopo una breve collaborazione con gli Osanna, prosegue la propria carriera nei Nova, e parallelamente porta avanti una carriera di solista e di produttore. Gianluigi Di Franco intraprende l'attivit\u00e0 di solista ed autore, collaborando con il percussionista Toni Esposito sino ai primi anni 1980.\nNel 2017 viene pubblicato l'album \"Live in Tokyo\"."}
{"id": "2300917", "revid": "767487", "url": "https://it.wikipedia.org/wiki?curid=2300917", "title": "Malabang", "text": "Malabang \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nMalabang \u00e8 formata da 37 baranggay:"}
{"id": "2300919", "revid": "1305772", "url": "https://it.wikipedia.org/wiki?curid=2300919", "title": "Razamanaz", "text": ""}
{"id": "2300922", "revid": "287204", "url": "https://it.wikipedia.org/wiki?curid=2300922", "title": "Razamanaz (album)", "text": ""}
{"id": "2300929", "revid": "256896", "url": "https://it.wikipedia.org/wiki?curid=2300929", "title": "Biennale Cinema", "text": ""}
{"id": "2300933", "revid": "109651", "url": "https://it.wikipedia.org/wiki?curid=2300933", "title": "Parole e fatti", "text": ""}
{"id": "2300937", "revid": "357738", "url": "https://it.wikipedia.org/wiki?curid=2300937", "title": "Fenitoina sodica", "text": ""}
{"id": "2300942", "revid": "363629", "url": "https://it.wikipedia.org/wiki?curid=2300942", "title": "Rudolf Kraus", "text": "Biografia.\nRudolf Kraus nacque a Jungbunzlau una cittadina della Boemia appartenente allora all'Impero austro-ungarico e oggi, con il nome di Mlad\u00e1 Boleslav, alla Repubblica Ceca. Studi\u00f2 medicina all'Universit\u00e0 di Praga e si laure\u00f2 nel 1893. Si trasfer\u00ec a Vienna dove divenne assistente di Richard Paltauf all'Istituto di Anatomia Patologia e Batteriologia dell'universit\u00e0 di Vienna. Nel 1903 ottenne l'\"Habilitation\", titolo corrispondente alla libera docenza, in Patologia generale e sperimentale, e venne nominato direttore dell'\"Universit\u00e4tsinstitut f\u00fcr Serotherapie\" (Istituto Universitario di Sieroterapia) dove ebbe come giovani collaboratori Clemens von Pirquet e B\u00e9la Schick. Nel 1910 divenne \"Assistenzprofessor\".\nNel 1913 part\u00ec per il Sud America: divenne direttore dell'Istituto Batteriologico di Buenos Aires e pi\u00f9 tardi dell'\"Istituto Sierologico Butantan\" di San Paolo. Totrn\u00f2 a Vienna dieci anni dopo e succedette a Paltauf come direttore all'Istituto di Anatomia Patologia e Batteriologia. Nel 1928, su invito dal governo cileno, torn\u00f2 in Sud America per fondare l'\u00abIstituto Bacteriologico de Chile\u00bb a Santiago; divenne anche direttore generale della \"International Society of Microbiology\" (Societ\u00e0 Internazionale di Microbiologia) nel 1930. Rimase in Cile fino alla sua morte."}
{"id": "2300943", "revid": "767487", "url": "https://it.wikipedia.org/wiki?curid=2300943", "title": "Marantao", "text": "Marantao \u00e8 una municipalit\u00e0 di Terza classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nMarantao \u00e8 formata da 34 baranggay:"}
{"id": "2300949", "revid": "775372", "url": "https://it.wikipedia.org/wiki?curid=2300949", "title": "Municipalit\u00e0 metropolitana di Nelson Mandela Bay", "text": " \nLa municipalit\u00e0 metropolitana di Nelson Mandela Bay (in inglese \"Nelson Mandela Bay Metropolitan Municipality\") \u00e8 una municipalit\u00e0 metropolitana della provincia del Capo Orientale e il suo codice di distretto \u00e8 NMA.\nLa sede amministrativa e legislativa \u00e8 la citt\u00e0 di Port Elizabeth e il suo territorio si estende su una superficie di ed \u00e8 suddiviso in 60 circoscrizioni elettorali (\"wards\"). In base al censimento del 2001 la sua popolazione \u00e8 di 1.005.978 abitanti.\nGeografia fisica.\nConfini.\nIl municipio metropolitano di Nelson Mandela confina a nord, est e ovest con la municipalit\u00e0 distrettuale di Sarah Baartman e a sud con l'Oceano indiano."}
{"id": "2300956", "revid": "232134", "url": "https://it.wikipedia.org/wiki?curid=2300956", "title": "Scheda di valutazione", "text": ""}
{"id": "2300966", "revid": "1573940", "url": "https://it.wikipedia.org/wiki?curid=2300966", "title": "Rhinopoma hardwickii", "text": "Il pipistrello coda di topo di Hardwicke (Rhinopoma hardwickii ) \u00e8 un pipistrello della famiglia diffuso nell'Africa centrale e settentrionale, nel vicino oriente e nell'Asia meridionale.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 53 e 65\u00a0mm, la lunghezza dell'avambraccio tra 50 e 62\u00a0mm, la lunghezza della coda tra 54 e 78\u00a0mm, la lunghezza del piede tra 10 e 13,5\u00a0mm, la lunghezza delle orecchie tra 16 e 20\u00a0mm e un peso fino a 12\u00a0g.\nAspetto.\nLa pelliccia \u00e8 corta e fine, la groppa e il basso ventre sono privi di peli. Le parti dorsali sono grigio-brunastre con la base dei peli pi\u00f9 chiara, mentre le parti ventrali sono pi\u00f9 chiare e grigiastre, talvolta completamente bianche posteriormente. Il muso \u00e8 rivolto all'ins\u00f9, con una cresta cutanea relativamente grande, il cui margine superiore \u00e8 triangolare e talvolta fornito di una papilla centrale. Gli occhi sono grandi. Le orecchie sono triangolari, unite sulla fronte da una membrana cutanea. Il trago \u00e8 lungo, falciforme e con l'estremit\u00e0 biforcuta. Le membrane alari sono marroni e attaccate posteriormente sulla tibia, ben sopra le caviglie. La coda \u00e8 molto lunga, sottile e si estende ben oltre l'uropatagio il quale \u00e8 ridotto ad una sottile membrana. \u00c8 privo di calcar. Il cariotipo \u00e8 2n=36 FNa=68.\nEcolocazione.\nEmette ultrasuoni sotto forma di impulsi di breve durata a frequenza quasi costante a 36-40\u00a0kHz, multi-armonici con massima energia sulla seconda armonica.\nBiologia.\nComportamento.\nSi rifugia singolarmente o in gruppi di diverse centinaia di individui disposti in piccoli gruppi distanti tra loro all'interno di grotte asciutte, rovine, gallerie sotterranee, moschee e vecchi edifici. I sessi vivono separati solo in estate. Sceglie ricoveri con temperature di 21-34\u00a0\u00b0C ed umidit\u00e0 relativa al disotto del 35%. Sembra tollerare la luce del giorno. Si arrampica e fugge con estrema agilit\u00e0, disponendo la lunga coda ad angolo retto con il corpo. il volo \u00e8 rapido e caratterizzato da continue fluttuazioni alternate a salite e discese. L'attivit\u00e0 predatoria inizia subito dopo il tramonto. \u00c8 attivo tutto l'anno, grazie all'accumulo di grasso corporeo addominale. \nAlimentazione.\nSi nutre di piccoli coleotteri, ditteri e in misura minore di omotteri ed eterotteri catturati a circa 10-15 metri dal suolo sopra spazi aperti.\nRiproduzione.\nDanno alla luce un piccolo alla volta tra maggio e giugno dopo una gestazione di 95-100 giorni. Gli accoppiamenti avvengono da met\u00e0 febbraio ai primi di marzo. I nascituri vengono svezzati dopo 2 mesi.\nDistribuzione e habitat.\nQuesta specie \u00e8 diffusa dall'Africa settentrionale e centrale attraverso la Penisola arabica e il Vicino oriente fino al Subcontinente indiano. La presenza in Indocina e in Indonesia \u00e8 basata su individui catturati molti anni fa, privi di precise indicazioni sulla esatta localit\u00e0 di provenienza.\nVive in ambienti con vegetazione semi-arida e desertica, in boscaglie di \"Acacia\", nelle oasi, nelle gole scavate da uadi con prevalenza di tamerici e oleandri fino a 1.100 metri di altitudine.\nTassonomia.\nSono state riconosciute 4 sottospecie:\nStato di conservazione.\nLa IUCN Red List, considerato che si tratta di una specie ampiamente diffusa, molto comune e priva di minacce rilevanti, classifica \"R.hardwickii\" come specie a rischio minimo (LC)."}
{"id": "2300967", "revid": "767487", "url": "https://it.wikipedia.org/wiki?curid=2300967", "title": "Marogong", "text": "Marogong \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nMarogong \u00e8 formata da 24 baranggay:"}
{"id": "2300968", "revid": "285570", "url": "https://it.wikipedia.org/wiki?curid=2300968", "title": "Municipalit\u00e0 metropolitana di Nelson Mandela", "text": ""}
{"id": "2300973", "revid": "287204", "url": "https://it.wikipedia.org/wiki?curid=2300973", "title": "Nostra signora delle tenebre", "text": "Nostra signora delle tenebre (\"Our Lady of Darkness\", pubblicato anche come \"The Pale Brown Thing\") \u00e8 un romanzo horror del 1977 di Fritz Leiber.\nFu pubblicato originariamente in forma pi\u00f9 breve col titolo \"The Pale Brown Thing\" nella rivista \"The Magazine of Fantasy and Science Fiction\" nel febbraio 1971.\n\u00c8 considerato uno dei migliori romanzi horror di Leiber - che contribu\u00ec con questa e altre opere a definire il futuro genere dell'urban fantasy - e vinse un World Fantasy Award come miglior romanzo nel 1978.\nTrama.\nFranz Westen scrive racconti horror per una serie televisiva. Non ancora del tutto uscito da una crisi profonda, dovuta alla morte della giovane moglie, una sera, affacciandosi dalla finestra del suo appartamento di San Francisco, vede sulla collina prospiciente una sinistra figura. Inizia cos\u00ec per il protagonista un incubo metropolitano, legato ad vecchio libro che postula l'esistenza dei \"paramentali\", esseri mostruosi e infidi, il cui habitat naturale sono proprio le moderne megalopoli."}
{"id": "2300982", "revid": "22475", "url": "https://it.wikipedia.org/wiki?curid=2300982", "title": "Master Chief", "text": ""}
{"id": "2300988", "revid": "1821847", "url": "https://it.wikipedia.org/wiki?curid=2300988", "title": "Giuseppe Lechi", "text": "Figlio primogenito di Faustino Lechi, il generale Giuseppe Lechi fu gi\u00e0 in vita considerato uomo di grandi luci e ombre (\"oscure e torbide\"), temerario e spregiudicato simile in questo allo zio il Conte Galliano Lechi. Il nonno Pietro fu un noto massone ed illuminista.\nNato cittadino della Serenissima Repubblica intraprese la carriera militare nell'esercito austriaco raggiungendo il grado di capitano. All'arrivo di Napoleone Bonaparte in Italia, influenzato anche dal fratello Giacomo, organizz\u00f2 e condusse con i fratelli Teodoro e Angelo ed altri amici, tutti membri della societ\u00e0 segreta del \"Casino dei Buoni Amici\", la Rivoluzione bresciana del 18 marzo 1797 contro il governo veneto.\nGiuseppe entr\u00f2 quindi nel governo provvisorio di Brescia ed organizz\u00f2 la Legione Bresciana che Bonaparte invi\u00f2 in Emilia e nelle Marche e quindi nell'Italia centrale. \u00c8 a Citt\u00e0 di Castello che avviene il famoso episodio della discussa donazione a Giuseppe Lechi da parte della citt\u00e0 del quadro dello Sposalizio della Vergine di Raffaello, oggi conservata a Milano presso l'Accademia di Brera.\nNella primavera del 1799 era in campagna militare in Valtellina intento a domare le rivolte anti-francesi. All'arrivo degli austro-russi Giuseppe si ritir\u00f2 con i suoi soldati a Digione per essere incorporato nella Legione Italica comandata dal Generale Teuli\u00e9. Ritornato in Italia con Napoleone combatt\u00e9 a Marengo (14 giugno 1800) dove fu nominato generale di divisione sul campo.\nDopo la Pace di Luneville (9 febbraio 1801) divenne comandante di divisione sotto Gioacchino Murat e, contemporaneamente, entr\u00f2 nel nuovo Corpo legislativo della Repubblica Italiana.\nSempre pi\u00f9 legato al circolo murattiano, il generale Lechi ader\u00ec alla Massoneria e diverr\u00e0 Gran Maestro del Grande Oriente di Napoli (sar\u00e0 poi insignito del 33\u00ba grado del rito scozzese antico ed accettato e diventer\u00e0 uno dei fondatori del supremo consiglio del rito di Milano) e si un\u00ec a quei gruppi di patrioti che propugnavano l'ideale dell'Unit\u00e0 d'Italia segnando cos\u00ec la nascita del Risorgimento italiano.\nNel 1806, agli ordini del generale Saint-Cyr, Giuseppe Lechi partecip\u00f2 alla conquista del Regno di Napoli combattendo nelle regioni adriatiche. Dallo stesso anno era di nuovo a Napoli al seguito di Murat e Giuseppe Bonaparte al quale anche si legher\u00e0 strettamente di amicizia e fedelt\u00e0 personale.\nNegli anni 1808 e 1809 \"Joseph\" Lechi era in Spagna al servizio di Giuseppe Bonaparte che aveva ceduto il Regno di Napoli a Murat; alla guida di un contingente di truppe italiane conquist\u00f2 la citt\u00e0 di Barcellona e ne divent\u00f2 temporaneamente il governatore.\nSottoposto a processo in Francia nel 1809 (apparentemente per accuse relative a violenze, prevaricazioni, malversazioni e abusi) cadde in disgrazia ma non venne condannato e fu invece rinviato a Napoli al servizio dell'amico, il nuovo Re, Gioacchino Murat.\nFu anche coinvolto nelle cospirazioni del generale Domenico Pino, probabilmente anche come rappresentante di Murat nel complotto.\nIl 31 gennaio 1814 Giuseppe fu nominato governatore della Toscana e in questa veste consegn\u00f2 Livorno ai britannici nel corso del tentativo di Murat di ottenere una pace separata con l'Austria. Nel 1815 era sempre al fianco di Murat nella sua ultima disperata resistenza contro gli austriaci nella battaglia di Tolentino (2-3 maggio 1815). Catturato, rifiut\u00f2 di giurare fedelt\u00e0 al nuovo regime asburgico e rimase prigioniero in carcere a Lubiana fino al 1818.\nLiberato, si stabil\u00ec nella villa di famiglia a Montirone, presso Brescia, e si spos\u00f2 con Eleonora, figlia del Pari di Francia Joseph J\u00e9r\u00f4me Sim\u00e9on. Mor\u00ec di colera a Brescia nel 1836.\nBiografia.\nGiuseppe Lechi nacque all'Aspes di San Zeno, nei pressi di Brescia, il 20 dicembre 1766, primogenito maschio del conte Faustino e della contessa Doralice Bielli.\nEbbe tre sorelle; una, Francesca (detta Fanny), poi sposata Gherardi, condivise le passioni politiche dei fratelli e in seguito fu tra le conoscenze di Stendhal. Quattro dei fratelli (Luigi, Teodoro, Giacomo e, per breve tempo, Angelo) scelsero come lui la carriera delle armi e furono su posizioni rivoluzionarie. Sulla sua formazione giovanile influ\u00ec, parte per contrasto parte per imitazione, lo zio paterno Galliano (nato a Brescia il 1\u00ba agosto 1739). Questi, dopo una vita irregolare, con atti frequenti di vero banditismo nel feudo subalpino della famiglia, che lo portarono alla detenzione nei Piombi di Venezia dal 1779 al 1785 (fu il secondo, dopo Giacomo Casanova, che riusc\u00ec a fuggirne), si era convertito alla causa rivoluzionaria. Durante la Campagna d'Italia, in un periodo in cui il nipote fu talora presso di lui, cerc\u00f2 di incidere sulla collocazione politica della Valtellina, ma fu catturato e passato per le armi il 23 luglio 1797 a Cepina Valdisotto. Stendhal ne present\u00f2 la figura in \"Roma, Napoli e Firenze\" con il nome di conte Vitelleschi.\nLechi effettu\u00f2 gli studi secondari nel collegio Teresiano di Vienna, arruolandosi nel reggimento di ulani a Modena (1785). A Vienna strinse amicizia con il principe J\u00f3zef Antoni Poniatowski, futuro maresciallo di Francia, e con il conte G. Palffy, generale austriaco che sarebbe morto a Marengo. Passato come ufficiale nel reggimento di cavalleria \"Kaiser\", il 7 ottobre 1792 fu all'assedio di Spira, dove fu ferito e ottenne la promozione a capitano. Fu poi temporaneamente a Vienna, dove inizi\u00f2 ad avvicinarsi alle idee rivoluzionarie. Congedatosi nel 1795, Lechi fece ritorno a Brescia, dove con i fratelli Giacomo, Angelo, Bernardino e Teodoro frequent\u00f2 il Casino dei buoni amici, club allora filofrancese. Nell'agosto dello stesso anno fu in Valtellina presso lo zio Galliano e successivamente a Milano, dove strinse maggiormente i contatti con gli ambienti rivoluzionari.\nIl 18 marzo 1797 fu fra i protagonisti dell'insurrezione antiveneta che port\u00f2 alla nascita della Repubblica Bresciana; fu Lechi che lesse la dichiarazione di secessione al provveditore della Serenissima. Nominato dal Governo provvisorio comandante in capo delle milizie rivoluzionarie, guid\u00f2 le truppe che fra la fine di marzo e il giugno del 1797 combatterono con esito incerto nelle valli bresciane e nella Patria di Sal\u00f2 per porre fine alle insurrezioni antirivoluzionarie. Nel luglio, a Milano, entr\u00f2 nei ranghi dell'esercito della Repubblica Cisalpina.\nNel gennaio 1798 venne nominato generale e posto al comando di una brigata; guid\u00f2 la campagna in Romagna, in Umbria e nelle Marche (gi\u00e0 nel dicembre 1797 era stato a capo delle truppe che avevano occupato Pesaro). A Citt\u00e0 di Castello ricevette in dono dalla Municipalit\u00e0 (ma la circostanza \u00e8 stata discussa) lo Sposalizio della Vergine di Raffaello, poi passato nella Pinacoteca di Brera. Nel 1799 fu alla testa di una delle due brigate dell'esercito della Cisalpina che operarono in Valtellina e nei Grigioni, dove contribu\u00ec alla sconfitta degli austriaci del generale G. Laudon a Tubre (Taufers). L'esito non favorevole alle truppe francesi in altri scontri lo costrinse a ritirarsi e a fare ritorno a Milano; tuttavia, il comportamento tenuto nelle operazioni gli valse il conferimento di una spada d'onore.\nDi fronte all'avanzata austro-russa il Lechi lasci\u00f2 la Lombardia e raggiunse la Francia. Su incarico di Napoleone Bonaparte, organizz\u00f2 a Digione una Legione Italica, della quale il 19 dicembre 1799 fu nominato comandante, con il grado di generale di brigata; suo aiutante generale fu Pietro Teuli\u00e9, futuro ministro della guerra della Cisalpina. Da circa effettivi la legione giunse poi a pi\u00f9 di ; incorporata nell'armata di riserva, della quale Bonaparte assunse il comando il 9 maggio 1800, dopo avere passato il Gran San Bernardo batt\u00e9 a Varallo il principe C.-A.-G. de Rohan e il 4 giugno fu a Varese, da dove marci\u00f2 su Lecco e Bergamo. Il 10 giugno entr\u00f2 trionfalmente a Brescia. Lechi, con la legione, contribu\u00ec all'esito della battaglia di Marengo (14 giugno) bloccando i rinforzi austriaci provenienti da Mantova. Riunitosi a Pisogne con le truppe di \u00c9tienne Jacques Joseph Alexandre Macdonald, marci\u00f2 sul Trentino e il 6 gennaio 1801 occup\u00f2 Trento. Dopo la pace di Lun\u00e9ville (9 febbraio 1801) gli fu affidato il comando della divisione di Milano; nel novembre fu eletto deputato ai Comizi di Lione, e nel gennaio 1802 entr\u00f2 a far parte del Corpo legislativo della Repubblica Italiana. Ma la pausa politica nell'attivit\u00e0 militare fu breve, forse anche per incomprensioni con il vicepresidente Francesco Melzi d'Eril.\nNel 1803 Lechi lasci\u00f2 il comando della piazza di Milano e sotto il comando di Laurent de Gouvion-Saint-Cyr partecip\u00f2 alla campagna militare in Puglia. Nel dicembre 1803 part\u00ec da Milano per Parigi dove, nel dicembre 1804, partecip\u00f2 alla cerimonia di incoronazione di Napoleone a imperatore dei francesi. Nel gennaio 1805, alle Tuileries, ricevette la croce di cavaliere della Legion d'onore (prima nomina) e il 26 maggio, a Milano, presenzi\u00f2 all'incoronazione di Napoleone a Re d'Italia. Fra il 13 e il 15 giugno 1805 fu a Montirone (Brescia), dove i Lechi ospitarono l'imperatore. Nel novembre 1805 partecip\u00f2, ancora sotto Gouvion-Saint-Cyr, all'assedio di Venezia, ostacolando a Castelfranco Veneto le truppe austriache; agli ordini del maresciallo Andrea Massena partecip\u00f2 poi, tra la fine del 1805 e il 1806, all'occupazione del Regno meridionale, soggiornando per diversi mesi a Napoli.\nIl 24 novembre 1807 fu incaricato di costituire ad Avignone una Divisione italiana, poi inserita nella Divisione di osservazione dei Pirenei orientali, della quale il 6 dicembre 1807 assunse il comando provvisorio; dal gennaio 1808 partecip\u00f2 all'occupazione della Spagna, e il 29 febbraio occup\u00f2 la cittadella di Barcellona. Il 30 giugno, agli ordini del generale Guillaume Philibert Duhesme, partecip\u00f2 allo scontro del ponte di El-Rey (sul Llobr\u00e9gat), e l'8 novembre a quello di Sant'Andrea. Dal 13 luglio al 10 settembre 1809 fu comandante superiore di Barcellona e il 22 maggio, agli ordini del generale J.A. Verdier, fu all'assedio di Gerona.\nIl 10 settembre 1810, accusato di violenze e concussione, Lechi fu posto in congedo su ordine del maresciallo Pierre Fran\u00e7ois Charles Augereau; il 15 successivo fu chiamato a Parigi, e il 3 ottobre arrestato. Per i servigi resi all'Impero Napoleone gli risparmi\u00f2 il Consiglio di guerra; in seguito Lechi fu liberato senza che vi fosse stata una sentenza, e il fondamento delle accuse resta incerto. Avendo Gioacchino Murat, che dopo il 1800 era entrato in amicizia con lui (si parl\u00f2 anche di influenza di Lechi su Murat, dal 1808 sovrano di Napoli), chiesto i suoi servigi all'imperatore, Napoleone fece scortare Lechi fino alla frontiera del Regno (30 ottobre 1813).\nA Napoli fu nominato tenente generale e aiutante di campo del re, divenendo anche governatore delle Puglie e incaricato di alta polizia. Matur\u00f2 frattanto, anche per effetto del trattamento subito, una crescente ostilit\u00e0 verso Napoleone e simpatia per le posizioni indipendentiste, che forse influenzarono la successiva svolta della politica di Murat. Nel febbraio 1814, nel quadro della campagna murattiana, occup\u00f2 la Toscana, fu nominato governatore di Firenze e cedette Livorno al Regno Unito.\nNel 1815 Lechi partecip\u00f2 alla campagna indipendentista di Murat contro l'Austria e al comando della 3\u00aa divisione si distinse nelle battaglie di Massa (11 aprile), Forlimpopoli, dove fu sconfitto (21 aprile), e Tolentino (3 maggio). Dopo la sconfitta definitiva del Murat tent\u00f2 di riparare in Francia, ma catturato dagli austriaci che presidiavano la Toscana fu processato e condannato a tre anni di fortezza, che scont\u00f2 prima a Timi\u015foara (Transilvania), poi a Lubiana. Liberato nel febbraio del 1818, fece ritorno in Italia stabilendosi nella villa di Montirone. Da allora fu costantemente sorvegliato dalla polizia austriaca, ma il suo comportamento non offr\u00ec alcun motivo di sospetto.\nNegli anni napoleonici Lechi aveva conseguito onorificenze e titoli. Fu conte di Bagnolo, di Nogarole e della Meduna, conte dell'Impero (con concessioni di terre in Pomerania), \"commandeur\" dell'Ordine della Legion d'onore, commendatore dell'Ordine della Corona ferrea, gran dignitario dell'Ordine reale delle Due Sicilie e insignito della medaglia d'Onore e fedelt\u00e0 del Regno di Napoli.\nLechi mor\u00ec di colera a Brescia il 9 giugno 1836.\nIl 15 giugno 1818 Lechi aveva sposato Sextia-El\u00e9onore Sim\u00e9on, figlia del conte Joseph J\u00e9r\u00f4me Sim\u00e9on, pari di Francia e segretario di Stato di Luigi XVIII."}
{"id": "2300989", "revid": "834733", "url": "https://it.wikipedia.org/wiki?curid=2300989", "title": "Cinque soli", "text": "La locuzione cinque soli, nell'ambito dei miti della creazione, indica la credenza religiosa di Aztechi e Nahua, ampiamente descritta negli antichi testi e calendari, in cui il mondo attuale sarebbe stato preceduto da quattro altri cicli di creazione e distruzione.\nOrigine.\nDeriva principalmente dalle credenze mitologiche, cosmologiche ed escatologiche e dalle tradizioni delle prime culture del Messico centrale e, pi\u00f9 in generale, di tutta la Mesoamerica. La societ\u00e0 azteca del tardo postclassico eredit\u00f2 molte tradizioni relative ai racconti mesoamericani sulla creazione, nonostante abbia poi modificato ed integrato alcuni aspetti, aggiungendo interpretazioni romanzesche del tutto.\nNei miti della creazione di Aztechi e Nahua il tema centrale era la presenza di quattro mondi, o \"Soli\", preesistiti all'attuale universo. Questi mondi precedenti ed i loro abitanti erano stati creati, e poi distrutti da eventi catastrofici comandati dalle divinit\u00e0. Il mondo in cui viviamo sarebbe il quinto sole, e gli aztechi amavano definirsi \"il popolo del sole\", il cui compito divino era di fare la guerra per poter fornire al sole il suo \"tlaxcaltiliztli\" (nutrimento). Senza di esso, il sole sarebbe scomparso dal cielo. Per cui la salute e la sopravvivenza dell'universo dipendeva dalle offerte di sangue e di cuori fatte al sole.\nI cinque soli.\nDal vuoto che riempiva l'universo, il primo dio, Ometeotl, cre\u00f2 se stesso. Ometeotl era contemporaneamente maschio e femmina, buono e cattivo, luminoso ed oscuro, fuoco ed acqua, critico e magnanimo, il dio della dualit\u00e0. Ometeotl gener\u00f2 quattro figli, i quattro Tezcatlipocas, ognuno dei quali presiedeva uno dei punti cardinali. Ad est c'era il Tezcatlipoca bianco, Quetzalcoatl, dio della luce, della misericordia e del vento; a sud il Tezcatlipoca blu, Huitzilopochtli, dio della guerra; ad ovest il Tezcatlipoca rosso, Xipe Totec, dio dell'oro, dell'agricoltura e della primavera; e a nord il Tezcatlipoca nero, conosciuto solo col nome Tezcatlipoca, dio del giudizio, della notte, dell'inganno, della magia e della Terra.\nFurono questi quattro dei a creare tutti gli altri ed il mondo come lo conosciamo oggi, ma prima di creare dovevano distruggere. Ogni volta che provavano a creare qualcosa, il loro prodotto cadeva nell'acqua sottostante e veniva mangiato da Cipactli, l'enorme coccodrillo acquatico con fauci ad ogni articolazione. I quattro Tezcatlipocas diedero vita al primo popolo, un'etnia di giganti. Crearono gli altri dei, i pi\u00f9 importanti dei quali furono quelli dell'acqua: Tlaloc, dio della pioggia e della fertilit\u00e0, e Acuecucyoticihuati, dea dei laghi, dei fiumi e degli oceani, ed anche dea della bellezza. Per avere la luce serviva che un dio si trasformasse in sole, e fu scelto il Tezcatlipoca nero. Forse perch\u00e9 aveva perso una gamba, o forse perch\u00e9 era il dio della notte, riusc\u00ec solo a diventare un mezzo sole. Il mondo prosegu\u00ec in questo modo per qualche tempo, ma una rivalit\u00e0 fraterna cresceva tra Quetzalcoatl ed il fratello, il forte sole, che Quetzalcoatl mand\u00f2 via dal cielo con una mazza in pietra. Senza sole il mondo si ritrov\u00f2 al buio, e colmo di rabbia Tezcatlipoca ordin\u00f2 ai propri giaguari di mangiare tutte le persone.\nGli dei crearono un nuovo gruppo di persone che avrebbero abitato la Terra, questa volta di dimensioni normali. Quetzalcoatl divenne il nuovo sole e gli anni passarono, gli uomini sulla Terra crebbero meno e meno civilizzati, smettendo di dimostrarsi grati con gli dei. Per questo motivo Tezcatlipoca dimostr\u00f2 il proprio potere e la propria autorit\u00e0 e, quale dio del giudizio e della magia, trasform\u00f2 gli uomini in scimmie. Quetzalcoatl, che amava gli uomini per quello che erano, si addolor\u00f2 e soffi\u00f2 via tutte le scimmie dalla terra con un terribile uragano. Smise quindi di fare il sole per creare un nuovo popolo.\nTlaloc divenne il nuovo sole, ma Tezcatlipoca lo sedusse e gli rub\u00f2 la moglie Xochiquetzal, dea del sesso, dei fiori e del mais. Tlaloc si rifiut\u00f2 quindi di fare qualsiasi cosa oltre a crogiolarsi nel proprio dolore, tanto che una grande siccit\u00e0 colp\u00ec il mondo. Le preghiere degli uomini che chiedevano la pioggia seccarono il sole addolorato che le rifiut\u00f2, anche se gli uomini continuarono con le loro richieste. Alla fine rispose alle preghiere con una grande tempesta di fuoco, che prosegu\u00ec finch\u00e9 la Terra non fu tutta arsa. Gli dei costruirono una nuova Terra con la cenere rimasta.\nIl nuovo sole e nuova moglie di Tlaloc fu Acuecucyoticihuati. Amava molto gli uomini, ma Tezcatlipoca la pensava diversamente. Sia gli uomini sia Acuecucyoticihuati finirono sotto il suo giudizio quando disse alla dea dell'acqua che non era vero amore, ma che la sua era falsa bont\u00e0 dovuta all'egoismo di ricevere preghiere dagli uomini. Acuecucyoticihuati fu tanto colpita da queste parole che pianse sangue per i successivi 52 giorni, causando una terribile inondazione che anneg\u00f2 tutti gli abitanti della Terra.\nQuetzalcoatl non accett\u00f2 la distruzione di queste persone, ed and\u00f2 nel mondo sotterraneo dove rub\u00f2 le loro ossa dal dio Mictlantecuhtli. Immerse queste ossa nel proprio sangue per farli risorgere, permettendogli di rivedere un cielo illuminato ora dal nuovo sole, Huitzilopochtli, tuttora esistente.\nAlcuni degli ultimi figli di Ometeotl, i Tzitzimitl, o stelle, divennero gelosi della lucentezza e dell'importanza del fratello Huitzilopochtli. Il loro capo, Coyolxauhqui, dea della luna, li guid\u00f2 in un assalto al sole ed ogni notte si avvicinavano alla vittoria brillando nel cielo, ma venivano sconfitti dal potente Huitzilopochtli che poi regnava durante il giorno. Per dare una mano a questo importante dio nella sua lotta quotidiana, gli Aztechi gli offrivano in pasto i sacrifici umani. Facevano gli stessi sacrifici anche a Tezcatlipoca temendone il giudizio, ed offrivano il proprio sangue a Quetzalcoatl che non voleva che uomini morissero per lui, per ringraziarlo del suo sacrificio di sangue, ed offrendo vari tipi di sacrificio a vari dei per diversi motivi. Se questi sacrifici venissero interrotti, o se l'umanit\u00e0 smettesse di ringraziare gli dei per qualsiasi motivo, il quinto sole diventerebbe nero, il mondo sarebbe scosso da un terremoto catastrofico, e gli Tzitzimitl ucciderebbero Huitzilopochtli e tutta l'umanit\u00e0.\nVarianti e miti alternativi.\nMolto di quello che si conosce degli antichi Aztechi deriva dai pochi codici sopravvissuti, molti dei quali furono bruciati dagli spagnoli dopo la conquista. I loro miti possono essere contraddittori non solo a causa della mancanza di documentazione, ma anche perch\u00e9 esistono numerosi miti popolari che sembrano contraddirsi a vicenda per il fatto che sono frutto di tradizione orale, e per il fatto che gli Aztechi erano soliti assorbire gli d\u00e8i delle trib\u00f9 con cui venivano in contatto, dandogli il nome e l'aspetto dei propri fondendone le storie. I vecchi miti possono essere molto simili ai nuovi, o contraddirsi a vicenda affermando che la stessa azione sia stata fatta da dei diversi. Un possibile motivo sarebbe che questi miti cambiarono in correlazione alla popolarit\u00e0 degli dei del tempo.\nSecondo altre varianti del mito Coatlicue, dea della terra, era la madre dei quattro Tezcatlipocas e dei Tzitzimitl. In alcune versioni Quetzalcoatl nacque per primo da lei, mentre era ancora vergine, e spesso si cita il gemello Xolotl, guida dei morti e dio del fuoco. Tezcatlipoca fu poi fatto nascere da lei con un coltello in ossidiana, seguito dai Tzitzimitl e da Huitzilopochtli. Nella variante pi\u00f9 popolare tra quelle che includono Coatlicue, lei d\u00e0 alla luce per prima cosa i Tzitzimitl. Molto dopo nacque Huitzilopochtli, quando le apparve una misteriosa palla di piume. Gli Tzitzimitl decapitarono Coatlicue mentre era incinta, ritenendo offensivo il fatto che stava generando un altro figlio. Huitzilopochtli usc\u00ec dal suo utero maneggiando un serpente di fuoco ed iniziando la sua guerra epica con i Tzitzimitl, che vengono chiamati anche Centzonuitznaua. A volte si dice che Huitzilopochtli abbia decapitato Coyolxauhqui usandone la testa per fare la luna, o da lanciare in un canyon. In altre varianti la palla di piume sarebbe il padre di Huitzilopochtli o quello di Quetzalcoatl, ed a volte Xolotl.\nSecondo altre variazioni solo Quetzalcoatl e Tezcatlipoca nacquero da Ometeotl, sostituito da Coatlicue in questo mito per il fatto che non aveva fedeli o templi al tempo dell'arrivo degli spagnoli. A volte si dice che la parte maschile di Ometeotl si chiamasse Ometecutli, e che la femminile fosse Omecihualt. Oppure che solo Quetzalcoatl e Tezcatlipoca furono generati da Cipactli, nota anche come Tlaltecuhtli, e che Xipe Totec e Huitzilopochtli costruirono il mondo partendo dal suo corpo. Secondo alcune versioni us\u00f2 la propria gamba come esca per Cipactli, prima di smembrarla.\nL'ordine dei primi quattro soli cambia spesso, anche se la versione raccontata nel paragrafo precedente \u00e8 la pi\u00f9 condivisa. Ogni fine del mondo \u00e8 fortemente legata al dio che, in quel momento, era il sole, anche se la colpa della fine di Xochiquetzal non \u00e8 sempre addossata alla pioggia di fuoco di Tlaloc, e a volte si dice che Acuecucyoticihuati abbia inondato il mondo volontariamente, senza l'intervento di Tezcatlipoca. Si dice anche che Tezcatlipoca cre\u00f2 un mezzo sole, che i suoi giaguari mangiarono prima dei giganti.\nA volte si dice che il quinto sole sia un dio di nome Nanauatzin. In questa versione del mito discussero nell'oscurit\u00e0 per scegliere un nuovo sole che avrebbe dovuto autosacrificarsi gettandosi in un gigantesco fal\u00f2. I due volontari furono i giovani figli di Tlaloc e Acuecucyoticihuati, Tecuciztecatl ed il primogenito Nanauatzin. Si crede che Nanauatzin fosse troppo vecchio per diventare un buon sole, ma ad entrambi fu data la possibilit\u00e0 di gettarsi. Tecuciztecatl prov\u00f2 per primo ma non fu sufficientemente coraggioso per camminare sul terreno ardente davanti alle fiamme, e torn\u00f2 indietro. Nanauatzin cammin\u00f2 lentamente fino al fal\u00f2, e poi al suo interno. Tecuciztecatl lo segu\u00ec. Il coraggioso Nanauatzin divenne l'attuale sole e Tecuciztecatl la meno spettacolare luna. Un dio che fa da ponte tra Nanauatzin e Huitzilopochtli \u00e8 Tonatiuh, che era ferito, ma ringiovan\u00ec gettandosi nel fuoco e diventando il sole guerriero, vagando nei cieli con le anime di coloro che sono morti in battaglia, rifiutandosi di muoversi se non riceveva abbastanza sacrifici.\nNella cultura di massa.\nLa versione del mito comprendente Nanauatzin \u00e8 stata usata come framing device per il film messicano del 1991 intitolato \"Retorno a Aztl\u00e1n\", do Juan Mora Catlett."}
{"id": "2300990", "revid": "104458", "url": "https://it.wikipedia.org/wiki?curid=2300990", "title": "Peter Popangelov", "text": ""}
{"id": "2300994", "revid": "729019", "url": "https://it.wikipedia.org/wiki?curid=2300994", "title": "Seal Island", "text": "Seal Island (l'Isola delle Foche) \u00e8 una piccola isola localizzata nella parte nord di False Bay, in posizione centrale, a circa 5,7\u00a0km dalla costa, vicino a Citt\u00e0 del Capo, in Sudafrica. \u00c8 particolarmente rinomata per le interazioni che qui hanno luogo fra il grande squalo bianco e l'otaria orsina del Capo. L'isola prende il nome proprio dalle otarie che qui vengono a riprodursi in gran numero ed ospita anche una piccola colonia di pinguini africani e alcune specie di cormorano.\nMorfologia e insediamento umano.\nSeal Island \u00e8 costituita dall'affioramento di un masso di granito dalla superficie di 2 ettari circa e raggiunge il livello di 6 metri sopra la linea della marea. Non sono presenti n\u00e9 vegetazione n\u00e9 spiagge. Durante la Seconda Guerra Mondiale fu costruita un'antenna radio per le comunicazioni che, per\u00f2, \u00e8 stata divelta da una tempesta invernale durante gli anni settanta. Sono presenti, attualmente, alcuni pezzi d'acciaio di questa antenna, cos\u00ec come i resti di alcune capanne che avevano ospitato i costruttori dell'antenna stessa.\nOtaria Orsina del Capo.\nL'isola e le acque limitrofe possono ospitare circa 75.000 otarie. Fino ai primi anni ottanta era in vigore un sistema di quote che permetteva il contenimento della crescita della popolazione. Nel 1983, inoltre, il mercato dei prodotti ricavati dall'uccisione di questi animali \u00e8 imploso e si \u00e8 registrata una notevole crescita della popolazione, a seguito della quale anche la presenza di squali bianchi \u00e8 aumentata. Le otarie che colonizzano Seal Island hanno sviluppato delle strategie di sopravvivenza sempre pi\u00f9 complesse per sfuggire alla caccia degli squali bianchi. Fra i comportamenti tipici si osservano: il nuotare pi\u00f9 vicini possibile al fondale marino quando si \u00e8 in prossimit\u00e0 delle coste della piccola isola; nuotare in gruppi di 6-8 individui al fine di massimizzare le probabilit\u00e0 di non essere attaccati; e nuotare saltando spesso fuori dall'acqua per disorientare i predatori.\nGrande Squalo Bianco.\n\u00c8 ormai accertato che la zona di Seal Island \u00e8 l'unica al mondo (insieme all'Australia) nella quale si possono osservare grandi squali bianchi che quando cacciano le otarie spiccano letteralmente il volo, uscendo anche col corpo intero dall'acqua, brandendo fra le mascelle le loro prede. Questo comportamento ha portato alcuni ricercatori che hanno studiato sistematicamente il fenomeno a ribattezzare gli squali bianchi della zona come \"Air Jaws\" (mascelle volanti).\nL'Anello della Morte e i diversi tipi di attacco.\nL'Anello della Morte (the Ring of Death) designa una zona compresa fra le coste dell'isola e circa 350 metri dalle stesse nella quale \u00e8 concentrata la quasi totalit\u00e0 degli attacchi da parte di squali bianchi alle otarie che vivono sull'isola. Si possono distinguere 3 tipi di attacco principali (sebbene esistano diverse tipologie di attacco combinate o miste) : "}
{"id": "2300995", "revid": "767487", "url": "https://it.wikipedia.org/wiki?curid=2300995", "title": "Masiu", "text": "Masiu \u00e8 una municipalit\u00e0 di Prima classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nMasiu \u00e8 formata da 35 baranggay:"}
{"id": "2301002", "revid": "1305772", "url": "https://it.wikipedia.org/wiki?curid=2301002", "title": "Together Through Life", "text": "Together Through Life \u00e8 il 33\u00b0 studio album del cantautore e chitarrista Bob Dylan. \u00c8 stato pubblicato il 28 aprile 2009 dalla Columbia Records.\nIl disco.\nLa pubblicazione dell'album \u00e8 stata anticipata dal magazine americano Rolling Stone, senza che fosse stata fatta alcuna pubblicit\u00e0, il 16 marzo 2009, e cio\u00e8 meno di due mesi prima della pubblicazione del disco.\nDylan \u00e8 il produttore del disco sotto lo pseudonimo di Jack Frost, usato negli album discografici registrati in studio a partire dal 1997.\nSecondo i crediti che accompagnano l'album, Dylan \u00e8 tornato a incidere con la sua regolare \"tour-band\", rafforzata da David Hidalgo dei Los Lobos e Mike Campbell, gi\u00e0 in forza alla \"band\" di Tom Petty and The Heartbreakers.\nL'album \u00e8 stato reso disponibile interamente su internet gi\u00e0 il 22 aprile 2009, e due giorni dopo era reperibile sul sito peer-to-peer svedese Spotify.\nNella prima settimana successiva alla pubblicazione il disco ha raggiunto la vetta delle classifiche di vendita negli USA e nel Regno Unito, paese nel quale un disco di Dylan non raggiungeva il primo posto dal 1970, ovvero dal tempo dell'album \"New Morning\".\nVersioni.\nL'album \u00e8 stato pubblicato regolarmente come CD singolo contenente le canzoni scritte dallo stesso Dylan ma \u00e8 stato anche stampato in versione Deluxe in tre dischi. Il primo CD contenente l'album intero; il secondo CD contenente l'episodio \"Friends &amp; Neighbors\" tratto da Theme Time Radio Hour; e un DVD con un'intervista con Roy Silver, il primo manager di Dylan, registrata per il documentario No Direction Home, di Martin Scorsese, ma omessa nella versione finale.\n\u00c8 disponibile anche in due LP.\nSingoli.\nLa traccia \"Beyond Here Lies Nothin\"' \u00e8 stata diffusa gratuitamente, tramite download digitale, sul sito internet dell'artista dalla mezzanotte del 30 marzo a quella del 31 marzo 2009.\n\"I Feel a Change Comin' On\" \u00e8 stata pubblicata il 6 aprile 2009 sul sito ufficiale del Times.\nTracce.\nTutte le tracce sono di Bob Dylan e Robert Hunter eccetto il brano \"My Wife's Home Town\", che ha testo di Dylan e Hunter e musica di Willie Dixon e \"This Dream of You\" le cui parole sono dovute allo stesso Dylan.\nDisco 2 Deluxe edition.\nEpisodio \"Friends &amp; Neighbors\" da \"Theme Time Radio Hour\"\nDisco 3 Deluxe edition.\nDVD con un'intervista omessa dal documentario No Direction Home."}
{"id": "2301009", "revid": "1705737", "url": "https://it.wikipedia.org/wiki?curid=2301009", "title": "Parco nazionale dei Monti Guadalupe", "text": "Il parco nazionale dei Monti Guadalupe (\"Guadalupe Mountains National Park\") \u00e8 un parco nazionale statunitense situato nel Texas occidentale. Preserva la regione dei Monti Guadalupe, e al suo interno \u00e8 presente il Guadalupe Peak, la vetta pi\u00f9 alta dello Stato del Texas (2.667 metri sul livello del mare) e il picco di El Capitan\nIl parco venne istituito il 30 settembre 1972 e si estende su una superficie di 350 km\u00b2."}
{"id": "2301010", "revid": "767487", "url": "https://it.wikipedia.org/wiki?curid=2301010", "title": "John Beatty", "text": "Biografia.\nJohn Beatty ha lavorato per la Marvel Comics e per la DC Comics ed \u00e8 importante soprattutto come rifinitore dei disegni a matita di Mike Zeck su un lungo ciclo di storie di Captain America nei primi anni '80.\nHa inoltre realizzato le chine per la miniserie Guerre segrete, per i fumetti dei Ninja Turtles e per i disegni a matita di Kelley Jones per molte storie di Batman."}
{"id": "2301011", "revid": "247933", "url": "https://it.wikipedia.org/wiki?curid=2301011", "title": "Guadalupe Mountains National Park", "text": ""}
{"id": "2301018", "revid": "767487", "url": "https://it.wikipedia.org/wiki?curid=2301018", "title": "Stemma di Palermo", "text": "Lo stemma della Citt\u00e0 di Palermo \u00e8 l'emblema raffigurativo del comune italiano di Palermo, capoluogo della Sicilia e dell'omonima provincia.\n\u00c8 costituito da uno scudo con lo sfondo rosso, timbrato dalla corona di citt\u00e0, al centro del quale \u00e8 presente un'aquila con le ali aperte di colore oro che tiene tra gli artigli la legenda che riporta la sigla \"S.P.Q.P.\".\nBlasonatura.\nLo stemma, approvato con D.C.G. del 18 maggio 1942 ha la seguente blasonatura:\nLa descrizione del gonfalone \u00e8 la seguente:\nInoltre la citt\u00e0 usa una bandiera trinciata che riprende i colori dello stemma, cio\u00e8 giallo (nella parte superiore) e rosso (nella parte inferiore).\nStoria.\nFino al XVIII secolo.\nNon si conosce per certo quale sia l'origine dello stemma della citt\u00e0, alcune fonti infatti lo fanno risalire ad una concessione del 1154 di re Guglielmo I di Sicilia mentre altre all'epoca romana, quest'ultima ipotesi veniva fatta propria dal prefetto della citt\u00e0 a cui, alla fine del 1860, il governo italiano chiedeva informazioni sullo stemma della citt\u00e0 appena entrata a far parte del Regno d'Italia \u00aballo scopo di farlo figurare fra quelli che dovevano adornare la Camera dei deputati\u00bb. L'ipotesi dell'origine romana risale quasi sicuramente all'et\u00e0 umanistica e si trova per la prima volta nell'opera del 1470 \"De auctore er primordiis ac progressu felicis urbis Panormi\" il cui autore \u00e8 il palermitano Pietro Ranzano.\nSecondo altre fonti all'epoca in cui Palermo era divisa in cinque quartieri (secoli XIV e XV) l'aquila romana in origine sarebbe stata simbolo del solo Cassaro (a sua volta suddiviso in \"alto\" e \"basso\"), avendo invece gli altri quartieri come armi rispettivamente:\nquesti stemmi vennero tutti soppiantati dall'aquila.\nLe due testimonianze pi\u00f9 antiche del suo uso, risalenti all'epoca normanna, sono quelle relative al mosaico della Sala della Fontana della Zisa e ad una scultura presente all'esterno della Cattedrale, mentre l'esempio pi\u00f9 antico di uso come simbolo del Senato palermitano e l'edicola soprastante il portale meridionale di Palazzo Sclafani del XIV secolo in cui l'aquila \u00e8 inserita in uno scudo a forma di mandorla. Nel 1496 compare, disegnato a colori, nel manoscritto dei \"Privilegia\" della citt\u00e0. Le opere letterarie pi\u00f9 antiche che lo riportano sono del XV secolo, come ad esempio lo stemma presente sul frontespizio dell'opera \"Siculi or Praedicatorum\" di E. T. Fazello del 1560. Nelle rappresentazioni del seicento e del settecento lo stemma spesso si arricchisce di elementi decorativi mentre manca in genere il cartiglio ed il motto della citt\u00e0 () \u00e8 riportato sul bordo dello stemma che assume forma ovale, in pratica diventando un sigillo.\nDal XIX al XX secolo.\nNell'Ottocento lo stemma, mantenendo il simbolo dell'aquila, assunse le forme pi\u00f9 diverse. Per stabilire quale fosse quindi la forma corretta dello stemma di Palermo il sindaco Domenico Perani istitu\u00ec, il 6 marzo 1873, una commissione di esperti \u2013 composta da Giovanni d'Ondes Reggio, Vincenzo Palizzolo Gravina e Francesco Maggiore Perni \u2013 con l'incarico di \u00abdefinire le divergenze sulla forma dello stemma e assodare una volta coi lumi della storia quale effettivamente debba essere\u00bb. Il parere della commissione, presentato il 2 settembre, fu che lo stemma avesse origini romane e che i colori dovevano essere l'oro per l'aquila ad ali aperte e il rosso per lo sfondo, di conseguenza ne venne dipinto un esemplare su tavola che fu appeso nella sala del Palazzo Comunale, questa raffigurazione \u00e8 comunque, attualmente, andata perduta. La relazione relativa venne pubblicata sulla \"Gazzetta Municipale\" il 23 settembre.\nIn seguito il Palizzolo Gravina nella sua opera \"Il Blasone in Sicilia\", pubblicata dal 1871 al 1875, ne diede la seguente definizione: \u00ab\"di rosso, con l'Aquila d'oro, coronata del medesimo, afferrante con gli artigli una lista di bianco caricata con le lettere S.P.Q.P romane di nero\"\u00bb.\nIn occasione dell'Esposizione Nazionale del 1891 lo stemma venne ridisegnato da Damiani Almeyda, in questa versione in seguito apparir\u00e0 sulle vetrate delle porte del Palazzo delle Aquile, ed \u00e8 questa rappresentazione, anche se non rispondente alla blasonatura ufficiale per la mancanza del cartiglio (la sigla SPQP venne infatti inserita direttamente nello sfondo dello stemma), che rimarr\u00e0 in uso fino al 1999, quando lo stemma venne ridisegnato dallo studio di Paolo Di Vita con la consulenza storica del professore Rosario La Duca; ci\u00f2 si rese necessario anche per ovviare alle difformit\u00e0 riscontrate nell'utilizzo dell'emblema comunale, con raffigurazioni in cui non era presente la lista riportante l'SPQP, la corona civica o in cui il campo risultava partito di oro e di rosso.\nIl 30 dicembre 1999 venne presentato, dal sindaco Leoluca Orlando, il nuovo stemma risultante da un redisegn pi\u00f9 rispettoso della definizione ufficiale; questo nuovo stemma rispetta la figura classica dell'aquila, quale simbolo della citt\u00e0, caricando i due colori (rosso e giallo) presenti e utilizzando per il motto SPQP il carattere Gill Sans, gli artigli dell'aquila spariscono dietro il cartiglio. Da esso \u00e8 stato ottenuto anche il relativo logo ufficiale sostituendo allo scudo sannitico un quadrato, anch'esso di rosso.\nOnorificenze.\nIl gonfalone di Palermo ha ricevuto le seguenti onorificenze.\nLa citt\u00e0 di Palermo \u00e8 la sesta tra le ventisette citt\u00e0 decorate di medaglia d'oro come \"benemerite del Risorgimento nazionale\" per le azioni compiute dalla citt\u00e0 nel periodo del Risorgimento:\nStemmi collegati.\nLo stemma della citt\u00e0 appare in quello della Provincia nel primo quarto (senza motto SPQP); \u00e8 inoltre presente in vari emblemi militari quali lo stemma del 46\u00ba Reggimento Trasmissioni, di stanza a Palermo, che lo riporta nella parte superiore, quello del 141\u00ba Reggimento fanteria \"Catanzaro\", 4\u00ba quarto, quello del 67\u00ba Reggimento fanteria \"Legnano\" e quello dell'11\u00ba Battaglione trasporti \"Etnea\"."}
{"id": "2301019", "revid": "729019", "url": "https://it.wikipedia.org/wiki?curid=2301019", "title": "Mulondo", "text": "Mulondo \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nMulondo \u00e8 formata da 26 baranggay:"}
{"id": "2301021", "revid": "111659373", "url": "https://it.wikipedia.org/wiki?curid=2301021", "title": "Coppa Europa di sci alpino 1990", "text": "La Coppa Europa di sci alpino 1990 ha visto vincere in classifica generale l'italiano Christian Polig e la svedese Agneta Hjorth."}
{"id": "2301022", "revid": "287204", "url": "https://it.wikipedia.org/wiki?curid=2301022", "title": "Toronto Raptors 2007-2008", "text": "La stagione 2007-08 dei Toronto Raptors fu la 13\u00aa nella NBA per la franchigia.\nI Toronto Raptors arrivarono secondi nella \"Atlantic Division\" della \"Eastern Conference\" con un record di 41-41. Nei play-off persero al primo turno con gli Orlando Magic (4-1).\nL'acquisto pi\u00f9 importante fu Jason Kapono, buon tiratore da tre punti, mentre salirono le aspettative di maturazione di Andrea Bargnani, 1\u00aa scelta dei Raptors nel Draft NBA 2006."}
{"id": "2301023", "revid": "287204", "url": "https://it.wikipedia.org/wiki?curid=2301023", "title": "Laszlo Bodrogi", "text": ""}
{"id": "2301024", "revid": "599013", "url": "https://it.wikipedia.org/wiki?curid=2301024", "title": "Toninho Barroso", "text": "Carriera.\nAllenatore.\nHa allenato diverse squadre minori in Brasile, e nel 1997 ottenne l'incarico di commissario tecnico della Nazionale di calcio del Brasile Under-20, che guid\u00f2 fino al 1999. Nel frattempo aveva allenato il Flamengo per cinque partite nel 1998. Nel 2008 ha assunto l'incarico di allenatore della Portuguesa."}
{"id": "2301036", "revid": "188323", "url": "https://it.wikipedia.org/wiki?curid=2301036", "title": "Aquila GV 650", "text": ""}
{"id": "2301039", "revid": "713168", "url": "https://it.wikipedia.org/wiki?curid=2301039", "title": "Duca di Beja", "text": "Quello di duca di Beja (in portoghese \"duque de Beja\") fu un titolo nobiliare portoghese associato alla casa reale portoghese, creato nel 1453 da re Alfonso V per il suo fratello minore, l'Infante Ferdinando del Portogallo.\nIl suo figlio pi\u00f9 giovane divenne re del Portogallo con il nome di Manuele I e fino al XIX secolo questo titolo fu associato al secondo figlio maschio del monarca.\nCon la regina Maria II del Portogallo il secondo figlio maschio divenne Duca di Oporto mentre il titolo di duca di Beja fu riservato al terzo figlio maschio."}
{"id": "2301048", "revid": "767487", "url": "https://it.wikipedia.org/wiki?curid=2301048", "title": "Pagayawan", "text": "Pagayawan (in passato Tatarikan) \u00e8 una municipalit\u00e0 di Quinta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nPagayawan \u00e8 formata da 18 baranggay:"}
{"id": "2301049", "revid": "124123", "url": "https://it.wikipedia.org/wiki?curid=2301049", "title": "Gianfranco Maselli", "text": "Ha studiato organo e composizione presso il Conservatorio \"S. Cecilia\" di Roma. Segretario del Concorso di Composizione della SIMC dal 1958 al 1968 e membro del Comitato artistico della stessa societ\u00e0, ha collaborato, come saggista, con numerose riviste musicali. \u00c8 autore di pagine per orchestra, da camera e per organo, caratterizzate da un'attenzione particolare per la dimensione timbrica. Ha scritto anche musiche di scena e per cartoni animati. Docente di composizione nei conservatori di Pesaro, Milano e Parma, ha pubblicato alcuni libri per le case editrici Sonzogno, Arnoldo Mondadori Editore e Rizzoli.\nTra essi, particolare diffusione hanno avuto, negli anni '70, i volumi \"Lessico musicale\" e \"Il cercadischi\", dove dimostra\ndi saper coniugare stile brillante e divulgativo e puntuale indagine musicologica. Da segnalare anche \"Cronache musicali del mondo occidentale\", pubblicato nel 2004 dalla RAI-ERI."}
{"id": "2301051", "revid": "86343", "url": "https://it.wikipedia.org/wiki?curid=2301051", "title": "Tatarikan", "text": ""}
{"id": "2301054", "revid": "767487", "url": "https://it.wikipedia.org/wiki?curid=2301054", "title": "Kung Pow", "text": "Kung Pow \u00e8 un film del 2002 scritto, diretto e interpretato da Steve Oedekerk.\nIl film utilizza in chiave comica sequenze tratte dal film di Hong Kong del 1976 \"I pugni del Drago e della Gru\".\nTrama.\nIl Prescelto deve salvare la Cina dal malvagio Master Pain (Betty). Ad aiutarlo ci saranno il maestro, l'amata Ling, cane e l'impacciato Kazufai."}
{"id": "2301058", "revid": "122246", "url": "https://it.wikipedia.org/wiki?curid=2301058", "title": "Coppa del Mondo maschile FIVB 1965", "text": ""}
{"id": "2301063", "revid": "122246", "url": "https://it.wikipedia.org/wiki?curid=2301063", "title": "Coppa del Mondo maschile FIVB 1969", "text": ""}
{"id": "2301064", "revid": "122246", "url": "https://it.wikipedia.org/wiki?curid=2301064", "title": "Coppa del Mondo maschile FIVB 1977", "text": ""}
{"id": "2301065", "revid": "122246", "url": "https://it.wikipedia.org/wiki?curid=2301065", "title": "Coppa del Mondo maschile FIVB 1981", "text": ""}
{"id": "2301066", "revid": "122246", "url": "https://it.wikipedia.org/wiki?curid=2301066", "title": "Coppa del Mondo maschile FIVB 1985", "text": ""}
{"id": "2301068", "revid": "1052247", "url": "https://it.wikipedia.org/wiki?curid=2301068", "title": "Capitoli di Soul Eater", "text": "Questa voce \u00e8 la lista dei capitoli del manga \"Soul Eater\", scritto e disegnato da Atsushi Ohkubo. La serie segue le avventure di tre ragazzi, Maka Albarn, Black Star e Death the Kid, studenti della \"Shibusen\" (una scuola professionale per \"maestri d'armi\"), e delle rispettive \"armi\" (che possono assumere sembianze umane) Soul Eater, Tsubaki, Liz e Patti.\nIl manga venne inizialmente pubblicato in tre separati one-shots serializzati tra il 24 giugno 2003 e il 26 novembre 2003 su due riviste manga pubblicate da Square Enix. Il primo one-shot fu pubblicato nell'estate del 2003 su un'edizione speciale di \"Gangan Powered\", mentre il secondo one-shot segu\u00ec nell'autunno del 2003 sull'edizione speciale della stessa rivista, e il terzo one-shot fu pubblicato su \"Gangan Wing\". Il manga inizi\u00f2 ad essere serializzato regolarmente dalla Square Enix sulla rivista \"Monthly Sh\u014dnen Gangan\" a partire dall'12 maggio 2004. La serializzazione si \u00e8 conclusa il 12 agosto 2013, per un totale di 113 capitoli raccolti in 25 volumi. Il primo tank\u014dbon fu pubblicato dalla casa editrice Square Enix con l'etichetta Gangan Comics il 22 giugno 2004 in Giappone.\nIl 14 maggio 2009 il primo volume del manga \u00e8 stato pubblicato in Italia dalla casa editrice Panini comics con l'etichetta Planet Manga. La serie \u00e8 pubblicata in lingua inglese da Yen Press ed \u00e8 serializzata sulla rivista per manga di Yen Press \"Yen Plus\"."}
{"id": "2301069", "revid": "122246", "url": "https://it.wikipedia.org/wiki?curid=2301069", "title": "Coppa del Mondo maschile FIVB 1989", "text": ""}
{"id": "2301070", "revid": "122246", "url": "https://it.wikipedia.org/wiki?curid=2301070", "title": "Coppa del Mondo maschile FIVB 1991", "text": ""}
{"id": "2301071", "revid": "122246", "url": "https://it.wikipedia.org/wiki?curid=2301071", "title": "Coppa del Mondo maschile FIVB 1995", "text": ""}
{"id": "2301072", "revid": "122246", "url": "https://it.wikipedia.org/wiki?curid=2301072", "title": "Coppa del Mondo maschile FIVB 1999", "text": ""}
{"id": "2301073", "revid": "122246", "url": "https://it.wikipedia.org/wiki?curid=2301073", "title": "Coppa del Mondo maschile FIVB 2003", "text": ""}
{"id": "2301074", "revid": "122246", "url": "https://it.wikipedia.org/wiki?curid=2301074", "title": "Coppa del Mondo maschile FIVB 2007", "text": ""}
{"id": "2301076", "revid": "262457", "url": "https://it.wikipedia.org/wiki?curid=2301076", "title": "G\u014dng'\u00e0n", "text": ""}
{"id": "2301079", "revid": "339392", "url": "https://it.wikipedia.org/wiki?curid=2301079", "title": "Yevhen Levchenko", "text": ""}
{"id": "2301084", "revid": "104458", "url": "https://it.wikipedia.org/wiki?curid=2301084", "title": "Coppa Europa di sci alpino 1989", "text": "La Coppa Europa di sci alpino 1989 ha visto vincere in classifica generale gli austriaci Stephan Eberharter e Sabine Ginther."}
{"id": "2301085", "revid": "287204", "url": "https://it.wikipedia.org/wiki?curid=2301085", "title": "Campionato AMA Supermoto 2009", "text": "Nel 2009 il Campionato AMA Supermoto vede l'assenza di grandi campioni della passata stagione come Troy Herfoss, passato nel campionato australiano Supersport, e Chris Fillmore, passato alla Daytona Series statunitense.\nIl campionato vede persistere il ridimensionamento nelle tappe dell'anno precedente; sar\u00e0 anche l'ultima edizione del campionato stesso.\nAl debutto a tempo pieno nella classe 450cc \u00e8 il francese Sylvain Bidart, ex pilota del Campionato del Mondo Supermoto.\nLe gare si sono svolte su quattro circuiti diversi di cui l'ultimo, nell'Utah ha ospitato gli ultimi due round all'inizio di settembre.\nLa prima gara si \u00e8 svolta a Fontana in California, la seconda a Sonoma, sempre in California, la terza a Las Vegas nel Nevada e l'ultima a Salt Lake City."}
{"id": "2301088", "revid": "333081", "url": "https://it.wikipedia.org/wiki?curid=2301088", "title": "Programme for Endorsement of Forest Certification schemes", "text": ""}
{"id": "2301093", "revid": "729019", "url": "https://it.wikipedia.org/wiki?curid=2301093", "title": "Patrice Lagisquet", "text": "Biografia.\nNato ad Arcachon, vicino a Bordeaux, da una famiglia di ostricultori con base al porto di La Teste-de-Buch, inizi\u00f2 a praticare sport a 8 anni dopo il trasferimento a Gujan-Mestras.\nOriginariamente dedito al calcio, pass\u00f2 a 10 anni all'atletica e al rugby, ottenendo risultati di rilievo in entrambe le discipline: attivo nei 100 e 400 metri, nel salto in lungo e in quello in alto, con la staffetta 4 x 100 consegu\u00ec il miglior tempo per atleti del suo club, l'Union Athl\u00e9tique de Gujan-Mestras.\nAssorbito progressivamente dal rugby per via del maggiore impegno che tale disciplina richiedeva, si trasfer\u00ec a B\u00e8gles per gli studi universitari in matematica, e l\u00ec fu ingaggiato dalla locale squadra, con la quale esord\u00ec in campionato; pass\u00f2 poi nel 1982 al Bayonne, club in cui rimase 10 anni e per il quale gareggi\u00f2 anche nella sezione di atletica (nel 1989.\nCon la societ\u00e0 basca Lagisquet si mise in luce a livello internazionale, tanto da venir chiamato nel 1983 in Nazionale, esordendo in un \"test match\" di fine anno contro l'; prese poi parte al successivo Cinque Nazioni 1984, riaffacciandosi al torneo nel per disputarlo ininterrottamente fino al con due vittorie, una delle quali \"ex aequo\".\nNel 1987 fu tra i convocati alla prima edizione della Coppa del Mondo, nella quale la arriv\u00f2 fino alla finale, sconfitta dai padroni di casa della ; partecip\u00f2 anche, quattro anni pi\u00f9 tardi, alla in Inghilterra, nel corso della quale Lagisquet disput\u00f2 il suo ultimo incontro internazionale, contro la .\nPassato nel 1992 al Biarritz, con tale club termin\u00f2 la carriera agonistica nel 1997 per passare subito dopo a quella tecnica: in 11 anni alla guida del club, dal 1997 al 2008, Lagisquet port\u00f2 la squadra a vincere tre campionati francesi e una Coppa nazionale, nonch\u00e9 alla finale di Heineken Cup 2005/06 (sconfitta 19-23 dagli irlandesi del Munster).\nDal 2008 ha deciso di smettere di allenare per dedicarsi a tempo pieno alla sua attivit\u00e0 di assicuratore: dal 1983 \u00e8 proprietario di un'agenzia a Bayonne, cui in tempi pi\u00f9 recenti ne ha affiancata un'altra, a Ustaritz.\nTornato ad allenare il Biarritz in difficolt\u00e0 di classifica, alla fine del 2011 \u00e8 stato contattato dalla Federazione francese per affiancare il neo commissario tecnico Philippe Saint-Andr\u00e9; l'accordo con il Biarritz prevede che, pur entrando dal dicembre 2011 nello staff tecnico federale e collaborando al Sei Nazioni 2012, Lagisquet rimane in carica come tecnico del club fino alla fine del campionato.\nImpegnato in attivit\u00e0 sociali, Lagisquet dirige dal 1989, anno della fondazione, l'associazione \u201cChrysalide\u201d, nata con lo scopo di sostenere le famiglie con figli affetti da handicap mentali."}
{"id": "2301095", "revid": "248632", "url": "https://it.wikipedia.org/wiki?curid=2301095", "title": "Aremorica", "text": ""}
{"id": "2301097", "revid": "1363832", "url": "https://it.wikipedia.org/wiki?curid=2301097", "title": "Cesare Mussini", "text": "Biografia.\nFamiglia di origine.\nCesare Mussini, nacque in seno a una famiglia di musicisti. Era il secondo degli otto figli di Natale Mussini (1765-1837), un tenore, compositore e maestro di cappella, e di Giuliana Sarti (1775-1842) anch'essa musicista e cantante lirica, figlia a sua volta di Giuseppe Sarti (1729-1802), noto musicista del tempo. \nCesare Mussini nacque a Berlino nel 1804, dieci anni dopo che vi si erano stabiliti i suoi genitori e dove suo padre diresse il teatro di Federico Guglielmo II.\n&lt;br&gt;Cesare era fratello di Luigi Mussini (1813-1888), anch'egli apprezzato pittore.\nAttivit\u00e0.\nFu allievo di Pietro Benvenuti e di Giuseppe Bezzuoli, apprezzati pittori. \nFu professore dell'Accademia delle Belle Arti di Firenze. \nEra depositario delle formule con cui anticamente venivano preparati i colori a olio miscelati con resine naturali, che us\u00f2 sempre in tutti i suoi lavori e che vendette a Hermann Schmincke e a Josef Horadam, fondatori della Ditta H. Schmincke &amp; Co. Formule che consentirono di produrre industrialmente i colori a olio miscelati con resine e di metterli in commercio confezionati in tubetti.\nFamiglia.\nAveva sposato Elisa von Blesson (1822-1901), nobile prussiana, da cui ebbe cinque figli, un maschio, Arturo (1841-1904), e quattro femmine: Costanza, Fanny, Olga e Francesca. \nMor\u00ec a Firenze il 24 maggio 1879."}
{"id": "2301104", "revid": "177966", "url": "https://it.wikipedia.org/wiki?curid=2301104", "title": "Rinaldo da Villafranca", "text": "Biografia.\nNacque a Villafranca, paese nella provincia di Verona, da Oliviero Cavalchini, notaio, e da sua moglie Tantobella. Grazie alle possibilit\u00e0 economiche della famiglia, benestante, il giovane Rinaldo si avvicin\u00f2 agli studi letterari: ben presto, per avere accesso a diverse agevolazioni di studio, divenne chierico e cominci\u00f2 ad insegnare privatamente. Entr\u00f2 cos\u00ec a far parte della corte letteraria scaligera, una delle maggiori d'Italia, pur rimanendo sempre nel suo paese d'origine. Dal 1332, per\u00f2, dovette trasferirsi stabilmente a Verona, dove lavor\u00f2 attivamente per la famiglia Della Scala. Alla corte scaligera ebbe modo di entrare in contatto con i maggiori autori dell'epoca, come Dante e Petrarca. Conobbe Dante quando questi, residente a Verona, tenne una lezione intitolata \"Quaestio de aqua et terra\" nel 1320, nel complesso del Duomo della citt\u00e0. Petrarca era, invece, suo intimo amico, tanto che gli affid\u00f2 l'educazione del figlio Giovanni. Rinaldo contribu\u00ec a diffondere la fama di Petrarca che, al suo ritorno da Avignone, raccomand\u00f2 Rinaldo per un posto d'onore alla corte degli Angioini, rifiutato per\u00f2 dal poeta veronese. Rinaldo ebbe inoltre una prolifica scuola, e fu tra i pi\u00f9 richiesti grammatici dell'epoca. Fra i suoi allievi i figli di Azzo da Correggio e Gasparo Squaro dei Broaspini, ma anche rampolli di importanti famiglie, come i Della Scala. Per i Della Scala Rinaldo compose numerosi testi di epitaffi.\nQuando mor\u00ec, Rinaldo aveva settantadue anni. Il marchese Scipione Maffei nel suo lavoro \"Verona Illustrata\" parl\u00f2 di Rinaldo come uno dei maggiori esponenti della cultura letteraria preumanistica."}
{"id": "2301122", "revid": "110157", "url": "https://it.wikipedia.org/wiki?curid=2301122", "title": "Mestersz\u00e1ll\u00e1s", "text": "Mestersz\u00e1ll\u00e1s \u00e8 un comune dell'Ungheria di 823 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2301125", "revid": "729019", "url": "https://it.wikipedia.org/wiki?curid=2301125", "title": "Mez\u0151h\u00e9k", "text": "Mez\u0151h\u00e9k \u00e8 un comune dell'Ungheria di 390 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2301126", "revid": "1305772", "url": "https://it.wikipedia.org/wiki?curid=2301126", "title": "Boom Boom Pow", "text": "Boom Boom Pow \u00e8 un singolo del gruppo musicale statunitense The Black Eyed Peas, pubblicato il 22 febbraio 2009 come primo estratto dal quinto album in studio \"The E.N.D.\".\nDescrizione.\n\"Boom Boom Pow\" contiene un campionamento del brano house \"Reach Out\", realizzato nel 1990 dal gruppo Sweet Mercy in collaborazione con la cantante Rowetta.\nPubblicazione.\nIl singolo \u00e8 stato annunciato ufficialmente da will.i.am sulla piattaforma digitale \"DipDive\", dove \u00e8 stato pubblicato il 22 febbraio 2009. Successivamente \u00e8 entrato in rotazione radiofonica a partire dal 10 marzo 2009, per poi essere reso disponibile per il download digitale il 30 di tale mese su iTunes.\nVideo musicale.\nFergie ha dichiarato in una intervista alla rivista \"The Insider\" che il video \u00e8 stato girato nella settimana dell'8 marzo 2009, cosa in seguito confermata da Apl.de.ap.\nIl videoclip \u00e8 stato pubblicato il 18 aprile 2009 sempre sul DipDive.com, ottenendo in seguito la certificazione Vevo.\nTracce.\nTesti e musiche di William Adams, Allen Pineda, Stacy Ferguson e Jaime Gomez."}
{"id": "2301129", "revid": "232134", "url": "https://it.wikipedia.org/wiki?curid=2301129", "title": "Calligrafismo", "text": ""}
{"id": "2301131", "revid": "767487", "url": "https://it.wikipedia.org/wiki?curid=2301131", "title": "Nagyiv\u00e1n", "text": "Nagyiv\u00e1n \u00e8 un comune dell'Ungheria di 1.234 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2301142", "revid": "1745361", "url": "https://it.wikipedia.org/wiki?curid=2301142", "title": "Filolao (mitologia)", "text": "Filolao () \u00e8 un personaggio della mitologia greca.\nGenealogia.\nFiglio di Minosse e della ninfa Paria.\nNon ci sono notizie di sue spose o progenie.\nMitologia.\nViveva sull'isola di Paro assieme ai suoi tre fratelli (Crise, Eurimedonte e Nefalione) ed un giorno la nave di Eracle fece scalo sull'isola ed alcuni uomini scesero. \nFiolao ed i suoi fratelli li uccisero e furono a loro volta uccisi da Eracle."}
{"id": "2301143", "revid": "110157", "url": "https://it.wikipedia.org/wiki?curid=2301143", "title": "Nagyk\u00f6r\u0171", "text": "Nagyk\u00f6r\u0171 \u00e8 un comune dell'Ungheria di 1.667 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2301148", "revid": "287204", "url": "https://it.wikipedia.org/wiki?curid=2301148", "title": "Horace Engdahl", "text": "Attualmente \u00e8, inoltre, professore di Letteratura scandinava ad Aarhus, in Danimarca.\nLaureatosi in Letteratura nel 1970 e in Filosofia nel 1987 a Stoccolma, ha iniziato la propria carriera letteraria come critico, traduttore e collaboratore di alcune riviste e giornali, raggiungendo subito una grande fama a livello europeo, grazie anche al fatto che parla fluentemente, oltre allo Svedese, Inglese, Tedesco, Francese e Russo. Il 16 ottobre 1997 divenne membro dell'Accademia Svedese (Svenska Akademien), occupando il posto lasciato vacante dallo scrittore e poeta Johannes Edfelt, deceduto il 27 agosto. Il 1\u00ba luglio 1999 ha ottenuto il posto permanente lasciato dal professore di Linguistica computazionale Sture All\u00e9n; il suo compito era di annunciare il nome del vincitore del Premio Nobel per la Letteratura al pubblico. Il 1\u00ba giugno 2009 ha ceduto il posto di segretario permanente al gi\u00e0 membro della commissione Peter Englund."}
{"id": "2301151", "revid": "6923", "url": "https://it.wikipedia.org/wiki?curid=2301151", "title": "Province di Panama", "text": "Le province di Panama costituiscono la suddivisione di primo livello del Paese e sono in tutto dieci; ad esse sono equiordinate tre comarche (\"comarcas ind\u00edgenas\"), mentre altre due comarche rappresentano suddivisioni di livello inferiore. Sia le province che le comarche di Ember\u00e1-Wounaan e Ng\u00e4be-Bugl\u00e9 si articolano a loro volta in distretti."}
{"id": "2301153", "revid": "119199196", "url": "https://it.wikipedia.org/wiki?curid=2301153", "title": "NaRI", "text": "Gli inibitori della ricaptazione della noradrenalina sono conosciuti come NaRI, essi elevano i livelli extracellulari del neurotrasmettitore norepinefrina o noradrenalina nel Sistema Nervoso Centrale, inibendo la ricaptazione o reuptake nello spazio sinaptico da parte dei trasportatori presinaptici della noradrenalina, tra le diverse molecole, appaiono molto diverse le percentuali di specificit\u00e0 e selettivit\u00e0 recettoriale.\nEssi non hanno virtualmente azioni su altri trasportatori delle monoammine. Tuttavia, questo non vuol dire che i NaRI non mostrino assolutamente alcun effetto sui livelli di altre monoamine. Infatti, recenti studi suggeriscono un fenomeno di tipo modulatorio sugli eterorecettori della corteccia prefrontale mediale, secondo il quale anche per effetto indiretto degli \u03b11 e \u03b12 recettori adrenergici migliorerebbero la liberazione sinaptica nella sinapsi. Questo fenomeno sembra essere la causa di un certo effetto di potenziamento di alcuni NaRI (atomoxetina e reboxetina) sui sintomi della schizofrenia. Questo effetto \u00e8 presente sulla corteccia prefrontale e non nello striato al contrario dei farmaci stimolanti. Questa \u00e8 una ricerca di punta nella psicofarmacologia."}
{"id": "2301155", "revid": "121836", "url": "https://it.wikipedia.org/wiki?curid=2301155", "title": "Rinaldo Cavalchini", "text": ""}
{"id": "2301171", "revid": "767487", "url": "https://it.wikipedia.org/wiki?curid=2301171", "title": "Rispetto (metrica)", "text": "Il rispetto, in ambito linguistico, \u00e8 una forma metrica che coincide in gran parte con lo strambotto. Si tratta pertanto di una forma lirica popolare molto simile allo stornello, alla villanella e alla villotta.\nIn origine si usava il termine\" rispetto\" e strambotto indifferentemente\", \"come se si trattasse\" \"di sinonimi,\" \"tanto per l\"'\"ottava siciliana\" \"che toscana,\" \"ma in seguito il termine \"rispetto \"inizi\u00f2 a distinguere la variante toscana dello strambotto\", \"con schema ABABABCC o ABABCCDD\".\" Fu cos\u00ec chiamato\" \"a cagione della riverenza o venerazione che i cantori dimostravano verso l'oggetto dell'amor loro\" (cit. Giosu\u00e8 Carducci). Se \"per\u00f2 il contenuto del componimento lirico era di disprezzo o di ira, si diceva dispetto."}
